{"id": "153535", "url": "https://cs.wikipedia.org/wiki?curid=153535", "title": "Kostel svatého Petra a Pavla (Albrechtice nad Vltavou)", "text": "Kostel svatého Petra a Pavla (Albrechtice nad Vltavou)\n\nKostel svatého Petra a Pavla v Albrechticích nad Vltavou v okrese Písek je původně románský kostel ze 12. století. Kostel byl v průběhu své historie několikrát přestavován, nejvíce pak v 19. století.\n\nV kostele se nachází bohatá malířská výzdoba. Zvláště ceněné jsou románské malby \"Posledního soudu\" a motiv \"„pekla a ráje“\" na triumfálním oblouku. Kostel je obklopen hřbitovem, jehož zeď je zdobena kapličkami s malbami z 19. století. Ty byly v 80. letech 20. století sejmuty a zavěšeny na skoby.\n\n"}
{"id": "153536", "url": "https://cs.wikipedia.org/wiki?curid=153536", "title": "Medailér", "text": "Medailér\n\nMedailér je sochař, který se specializuje na zvláštní typ plochého, obvykle oboustranného reliéfu, zvaného medaile, plaketa nebo mince.\n\nNejvýraznějším a nejlepším českým medailérem 20. století byl Otakar Španiel.\n\nMezi známé české medailéry dále patří:\n\n\n"}
{"id": "153540", "url": "https://cs.wikipedia.org/wiki?curid=153540", "title": "Mistrovství světa ve volejbale mužů 2006", "text": "Mistrovství světa ve volejbale mužů 2006\n\n16. Mistrovství světa ve volejbale, se konalo od 17. listopadu do 3. prosince v Japonsku.\n\nPoprvé v historii se závěrečného turnaje zúčastnilo 24 mužstev, rozdělených do 4 skupin po šesti týmech. První čtyři mužstva z každé skupiny se kvalifikovalo do druhého kola turnaje, kde byly jen dvě skupiny.\n\nJaponsko se do kvalifikovalo jako hostitel a Brazílie jako úřadující mistr světa. Ostatní mužstva se kvalifikovala z kontinentálních turnajů (9 z Evropy, 4 ze Severní a střední Ameriky, 2 z jižní Ameriky, 2 z Afriky a 5 z Asie a Oceánie).\n\n\"Časové udaje podle místního času (UTC + 9)\"\n\n1. Brazílie\n\nTrenér: Bernardo Rezende (Bernardinho)\n"}
{"id": "153549", "url": "https://cs.wikipedia.org/wiki?curid=153549", "title": "Průvodce (profese)", "text": "Průvodce (profese)\n\nPrůvodce je lidská profese. Jedná se o člověka, který provádí průvodcovskou činnost, to znamená že podává turistům odborný výklad o přírodním, či kulturním dědictví dané oblasti nebo místa v jazyce klienta.\n\nSoučasné právní podmínky určuje Zákon 130, kterým se mění zákon č.455/1991., Sb. o živnostenském podnikání (živnostenský zákon), ve znění pozdějších předpisů, a další související normy a který vstoupil v platnost 1. 7. 2008.\n\nPříloha č. 4 Živnost volná (k paragrafu 25 odstavec 2) obsahuje pod číslem 71 Provozování cestovní agentury a průvodcovská činnost v oblasti cestovního ruchu. Pojem vedoucí zájezdu v živnostenském zákoně není, zájemce o tuto činnost si tedy musí požádat o Provozování cestovní agentury a průvodcovskou činnost v oblasti CR.\n\nPrůvodcovská činnost byla zařazena do systému tzv. národních kvalifikací a je možné složit státní zkoušku průvodce podle tzv. kvalifikačního standardu. Autorizujícím orgánem této zkoušky je Ministerstvo pro místní rozvoj. Osvědčení o zkoušce je veřejnou listinou a má stejnou platnost jako maturitní nebo jakékoliv jiné školní vysvědčení. Osvědčení o zkoušce má také kvalifikační dovětek Evropské unie – tzv. European Qualification Framework – EQF.\n\nZkouška profesní kvalifikace Průvodce cestovního ruchu PK 65-021 N je nejvyšším stupněm kvalifikace průvodce cestovního ruchu v rámci tzv. celoživotního vzdělávání. Složení zkoušky je velmi důležité například i v momentu, kdy průvodce potřebuje doložit svou kvalifikaci v zahraničí.\n\nV cizině může průvodce provádět jen za předpokladu, že je v dané zemi průvodcovsky způsobilý a splňuje tamější požadavky k této způsobilosti. V každé zemi jsou požadavky na odbornou způsobilost průvodce jiné a průběžně se mění.V některých zemích stačí pouze ohlášení před započetím činnosti, v některých zemích je třeba vykonat tzv. rozdílovou zkoušku nebo zkoušku průvodce. Jisté je, že vždy musí průvodce prokázat průvodcovskou způsobilost v zemi původu. Tu prokáže mimo například osvědčením o zkoušce profesní kvalifikace.\n\nZkouška Průvodce cestovního ruchu (PK 65-021 N)\nZkouška Průvodce Prahou (PK 65-028 N)\nZkouška Místní zástupce cestovní kanceláře (delegát) (PK 65-036 M)\nZkouška Samostatný pracovník cestovní kanceláře a cestovní agentury PK 65-032 N)\n\nZkoušku lze vykonat před tzv. autorizovanou osobou.\n\n\n\n"}
{"id": "153551", "url": "https://cs.wikipedia.org/wiki?curid=153551", "title": "Turista", "text": "Turista\n\nTurista (z francouzského \"tour\", okruh, výlet) je člověk, který cestuje za zábavou, poučením, sportem či rekreací a vrací se zase do svého stálého bydliště.\n\nV organizovaném cestovním ruchu je turista klient, který využívá jeho služeb. Podle definice Světové organizace cestovního ruchu OSN (\"World Tourism Organization\", UNWTO) je to člověk, který vycestuje z místa trvalého pobytu do cílové oblasti (destinace) nejméně na 24 hodin a nejvýše na jeden rok, přičemž nemá z této destinace příjem. Tím se turisté odlišují na jedné straně od migrantů, kteří se v cílové oblasti trvale usazují, na druhé straně od sezónních dělníků, brigádníků atd., kteří jsou tam placeni. Naproti tomu například obchodní cestující, účastníky konferencí a školení nebo vysílané experty tato definice zahrnuje mezi turisty.\n\nPro účely mezinárodní statistiky rozlišuje UNWTO turisty domácí a přeshraniční (mezinárodní) a na druhé straně turisty odchozí či aktivní (\"outbound\") a příchozí či pasivní (\"inbound\").\n\nOrganizovaná turistika a cestovní ruch jsou v moderních společnostech masové jevy. Polský sociolog Zygmunt Bauman považuje turistu (vedle zevlouna, tuláka a hráče) ze jeden z typicky postmoderních osobnostních vzorců. Je charakterizován tím, že cestovat nemusí, má dost peněz, takže vyžaduje bezpečí a pohodlí, života navštívené společnosti se neúčastní a navštívená místa pouze pozoruje, neboť na nich sbírá dojmy – jedinou kořist, kterou si z cesty přiveze domů.\n\nPolitický turista je ironické označení politika, který v průběhu své kariéry změní politickou stranu.\n\n\n\n"}
{"id": "153557", "url": "https://cs.wikipedia.org/wiki?curid=153557", "title": "Cerro Paranal", "text": "Cerro Paranal\n\nCerro Paranal (2 635,43 m n. m.) je hora nacházející se v poušti Atacama (severní Chile) na jednom z nejsušších míst na Zemi. Nejbližším městem je 120 km severně Antofagasta ; pobřeží Tichého oceánu je vzdáleno 12 km západně.\n\nNa vrcholu Cerro Paranal je uměle vytvořená plošina, na níž se od roku 2005 nachází systém čtyř dalekohledů o průměru 8,2 m známý jako Very Large Telescope. Ten je hlavní součástí Observatoře Paranal, kterou provozuje Evropská jižní observatoř (ESO).\n"}
{"id": "153558", "url": "https://cs.wikipedia.org/wiki?curid=153558", "title": "Delegát (cestovní ruch)", "text": "Delegát (cestovní ruch)\n\nDelegát (dle Národní soustavy povolání - Místní zástupce cestovní kanceláře)  je pověřeným zástupcem cestovní kanceláře (touroperátora), který poskytuje cestujícím klientům praktickou pomoc, vyřizuje administrativní záležitosti, zabezpečuje informační servis pro klienty.\n\nJe to tedy člověk, který z hlediska cestovního ruchu pobývá delší dobu na určitém území, kde cestovní kancelář zajišťuje pobytový zájezd letní nebo zimní turistiky většinou v zahraničí. Některé cestovní kanceláře mají naopak pro zahraniční turisty delegáty i v Česku - například na Lipně, v Krkonoších, Karlových Varech nebo dokonce i v Praze.\n\nPracovní náplň delegáta nezahrnuje činnost průvodce. V případě, že je delegát současně průvodcem, nevyplývá to z jeho pracovní náplně, ale z kumulace činností. Delegát má na starosti všechny turisty, kteří do dané oblasti přijíždějí od daných cestovních kanceláří. Je též nápomocen průvodcům a technickému doprovodu.\n\nAby mohl delegát dobře vykonávat svou práci a pomáhat turistům ve všech běžných i mimořádných situacích, tak musí mít vynikající znalost cizího jazyka. Pokud zná jazyk dané země, je to\nvelkou výhodou a cestovní kanceláře při výběru nových delegátů upřednostňují ty kandidáty,\nkteří znají jazyk příslušné země.\nVzhledem k tomu, že znalost některých jazyků je méně rozšířená (např. řečtina, turečtina aj),\ntak delegátovi postačuje výborná znalost angličtiny.\n\nV zemích do kterých jezdí mnoho turistů mají některé cestovní kanceláře delegáty po celou sezónu. U pobytových zájezdů delegát zajišťuje transfery klientů z letiště do hotelu. To znamená, že klienty očekává na letišti, doprovodí do hotelu a\nv hotelové recepci jim pomůže s vyřízením ubytování. U autokarové dopravy může delegát - technický doprovod, doprovázet klienty jen během cesty a na místě je očekávat jiný delegát, který se o ně bude starat během pobytu.\n\nProtože má delegát na starosti klienty ve více hotelech (někdy dokonce ve více pobytových místech),\ntak ke každému hotelu má určeny tzv. konzultační hodiny. Dále by každý klient by měl dostat telefonní číslo na svého delegáta. Nejdůležitější informace delegát klientům zveřejňuje na nástěnce, která bývá umístěna v hotelové recepci. Někteří delegáti si také připravují\nvelmi podrobné informační desky, které si klient může kdykoliv prostudovat.\n\nDelegát většinou klientům nabízí a prodává fakultativní výlety, dále jim pomáhá při organizaci\naktivit pro volný čas (např. pronájem automobilu, sportovních potřeb atd.) a je nápomocen při řešení\nmimořádných a pojistných událostí (např. nemoc, úraz, ztráta dokladů, poškození zavazadel atd.), Delegát je také nápomocen při řešení reklamací (např. zcela nebo částečně neposkytnuté služby nebo vadně poskytnuté služby), kde postupuje v součinnosti jak s dodavatelem reklamované služby, tak i s cestovní kanceláří, která je organizátorem daného zájezdu.\n\nZkouška Místního zástupce cestovní kanceláře (delegáta) se koná dle kvalifikačního standardu Národní soustavy kvalifikací. Zkouška profesní kvalifikace je státní zkouškou, která se koná před tzv. autorizovanou osobou. Autorizujícím orgánem je Ministerstvo pro místní rozvoj. Osvědčení o zkoušce je veřejnou listinou a má stejnou platnost jako např. maturitní nebo jakékoliv jiné školní vysvědčení.\n\nOsvědčení o zkoušce Místní zástupce cestovní kanceláře - PK 65-026 M je například také jedním z podkladů pro vydání pracovního víza delegáta do některých zemí - v současné době např. do Turecka.\n\n\n"}
{"id": "153559", "url": "https://cs.wikipedia.org/wiki?curid=153559", "title": "Animátor (cestovní ruch)", "text": "Animátor (cestovní ruch)\n\nAnimátor je z hlediska cestovního ruchu osoba, která vymýšlí zábavný program pro turisty v dané destinaci. Tento program se většinou sestavuje z denních a večerních animačních aktivit, které probíhají v hotelu, kde je turista ubytován nebo formou jednodenních výletů. Jde vlastně o obsahové využití volného času turisty. Z hlediska klasifikace služeb cestovního ruchu patří animační činnosti do doplňkových služeb cestovního ruchu.\n\nHlavním úkolem animátora nebo animačního týmu je zpříjemnit a ozvláštnit pobyt hosta do takové míry aby z něj odcházel plný nových zážitků, dojmů a zároveň dobře odpočinutý. Během dne animátor aktivně organizuje hostům jejich volný čas, kterého mají na dovolené více než dost. Využívá při tom širokou škálu animačních aktivit – sportovní, kulturní, dětské atd. Animátor je proto neustále v kontaktu s lidmi a je to jakýsi odborník na práci s nimi.\n\nJe to člověk, který je přímo pracovníkem hotelu, popřípadě cestovní kanceláře; má na starosti hosty, stará se o jejich denní program a ručí za to, aby se bavili. Hlavním úkolem animátora nebo celého animačního týmu je zpříjemnit a ozvláštnit pobyt hosta do takové míry, aby z něj odcházel plný nových zážitků, dojmů a zároveň dobře odpočinutý. Během dne animátor aktivně organizuje hostům jejich volný čas, kterého mají na dovolené více než dost. Využívá při tom širokou škálu animačních aktivit – sportovní, kulturní, dětské, vzdělávací, společenské atd. Animátor je proto neustále v kontaktu s lidmi, je to jakýsi odborník na práci s nimi. Je důležité, aby animátor měl schopnost kontaktu a komunikace, uměl více jazyků, měl velice dobré a diplomatické vystupování, měl by rovněž mít organizační schopnosti a kreativitu, měla by ho bavit práce s lidmi. Měl by také mít jistou vlastní disciplínu, ale zároveň také pružnost, vůdčí i empatické schopnosti, všeobecné vzdělání a současně znalost země nebo místa, kde působí.\n\nS animátory se lze nejčastěji setkat ve velkých hotelových komplexech při letní pobytové turistice u moře. Animátoři pracují i v lázeňských centrech a v místech zimní pobytové turistiky (lyžařská střediska). Své uplatnění naleznou i ve veřejné správě v oblasti cestovního ruchu, jako např. v domovech pro seniory, při organizaci mládežnických aktivit atd.\n\nAnimátoři se dělí v závislosti na jejich specializaci, a to následovně: sportovní, dětští, taneční, allround, fitness, hostess a šéfanimátoři. Z hlediska funkcí je lze dělit na:\n\nPod pojmem animační program si lze většinou představit programy větších hotelových komplexů, které mají týmy animátorů, jenž mají za úkol vyplnit volný čas klientů a nalákat je na nejrůznější sportovní a kulturní aktivity. Těchto aktivit se pak spolu s hosty aktivně účastní. Animační programy mohou být společenského, kulturního nebo sportovního zaměření. Dále jsou animační programy specializovány i podle složení klientů např. na dětské, pro seniory, rodiny s dětmi atd. Na základě typických aktivit o dovolené se dělí do sektorů:\n\nNabídka animačních činností by měla reagovat na poptávku hostů a uspokojovat ji, měla by být ne jenom standardní ale i tradiční a příležitostná. Při sestavování animačního programu je třeba přihlížet i ke skutečnosti, že občan na dovolené si do střediska cestovního ruchu přináší navyklé způsoby chování, které se sice odlišují od chování všedního dne, ale podléhají stereotypu. Nejčastěji se turista věnuje na dovolené procházkám, turistice, prohlídkám pamětihodností, návštěvě restaurací, tanečních zábav a takovéto chování zákazníka představuje největší překážku při tvorbě animačních činností, ty musí být dostateční a atraktivní aby prolomily bariéru typického stereotypu dne dovolené. Základem všech animačních činností je hra – má pevná pravidla, svůj cíl, musí být provázena pocitem napětí, radosti a pocitem něčeho jiného než je každodenní život. Aby se host mohl správně rozhodnout, je nutné mu předložit program na celý pobyt, buď při jeho příjezdu do ubytovacího zařízení nebo musí být v nabídce cestovní kanceláře. Dalším úkolem organizátora je zajistit i ekonomiku animační činnosti a zhodnotit rizika, k tomu slouží předem zpracovaný program animace.\n\nZábavné animace vykonávají animátoři-baviči, kteří jsou v neustálém kontaktu se všemi hosty, organizují pro ně společenské hry, turnaje, večírky, slavnosti a jiné. Sportovní animátoři se věnují se menší skupině a kromě sportovních výukových lekcí se snaží vytvářet nové mezilidské vztahy ve skupině. Nejrozšířenější je dětská animace, zde vykonává činnost dětský animátor a tento druh se dělí na mini klub pro děti 4–10 let (animace je statická, závisí na vymezeném prostoru kde se děti scházejí, poznávají a hrají si, dynamickou činností jsou pohybové hry) a junior klub pro děti od 10–16 let (probíhá zde rozmanitá animace, nebo je zaměřena na sport). V některých střediscích je dětská animace rozdělena do užších věkových skupin (4–6, 6–8, 8–10, 10–12), přičemž toto rozdělení je jednodušší, protože lze animaci přiřadit k dané věkové skupině.\n\nVlastní příprava animačního programu vyžaduje odborné znalosti nejen z cestovního ruchu, ale i z mnoha oblastí včetně psychologie práce s klienty, relaxačních technik, hudby, výtvarných technik, soutěží pro děti i dospělé a sportovních aktivit.\n\nV závislosti od velikosti hotelu jsou animátoři součástí různě velkého animačního týmu. Menší hotely si někdy vystačí jen s 2 – 5 animátory, na druhé straně stojí velké hotelové komplexy, kde počet členů animačního týmu klidně přesahuje číslo 20. Animační tým musí být bez ohledu na počet animátorů soudržný a působit jako jeden fungující celek. Každý v týmu má svůj přesně stanovený úkol jako např. práce s rusky mluvícími dětmi, plážový volejbal, aktivity pro teenagery, fitness sportovní aktivity, práce s mikrofonem a hudbou apod.\n\n"}
{"id": "153561", "url": "https://cs.wikipedia.org/wiki?curid=153561", "title": "Otakar Španiel", "text": "Otakar Španiel\n\nOtakar Španiel (13. června 1881 Jaroměř – 15. února 1955 Praha) byl český sochař, řezbář, medailér, profesor na UMPRUM a AVU.\n\nNarodil se v rodině Františka Španiela, jaroměřského rytce a obchodníka se sklem a jeho manželky Anny, rozené Šlosárkové.\nUčil se na odborné rytecké škole v Jablonci nad Nisou. V roce 1901 absolvoval medailérskou školu vídeňské Akademie u prof. Josefa Tautenhayna. V letech 1902–1904 pokračoval ve studiu na AVU v Praze pod vedením Josefa Václava Myslbeka. Své výtvarné vzdělání pak završil v Paříži, kde byl žákem Alexandre Charpentiera.\n\nPobyt v Paříži byl rozhodující pro vytváření jeho osobitého stylu a další zaměření tvorby. Nemenší význam pak jistě mělo přátelství s Antoinem Bourdellem. V roce 1917 se stal profesorem na Uměleckoprůmyslové škole v Praze a od roku 1919 byl profesorem na AVU.\n\nZa nacistické okupace byl s manželkou vězněn v internačním táboře ve Svatobořicích, odkud se mu před koncem války podařilo uprchnout.\n\nDne 20. září 1917 se v Praze oženil s vdovou Ludmilou Rudlovou, rozenou Weissovou (1888–??). Manželé Španielovi měli syny Zdeňka a Ivana. Ivan Španiel bojoval ve francouzské armádě proti Němcům, padl ve čtyřiadvaceti letech, 30. listopadu 1944.\n\nBratr Otakara Španiela, československý generál Oldřich Španiel (1894–1963), odešel po okupaci do zahraničí a v letech 1944–1946 byl přednostou vojenské kanceláře prezidenta Edvarda Beneše.\n\nOtakar Španiel se zúčastnil dvakrát Letních olympijských her, kde soutěžil v uměleckých soutěžích. Na LOH 1912 v kamenosochařství a na LOH 1936 také v kamenosochařství s názvem \"Trofej československého olympijského výboru\"\n\nTvorba umělce vychází ze secese, je v ní patrný vliv J. V. Myslbeka. V počátcích tvorby, kdy se věnoval klasickému sochařství, kromě tradičních témat aktů (\"Myjící se žena\", 1906; \"Ženy v lázni\", 1908) byli jeho častým tématem sportovci (\"Fotbalista\", \"Skokan\", 1908). Po návratu z Paříže byl v jeho díle zřetelný vliv Bourdella (\"Tanečnice\", 1915; \"Dívka s rukávníkem\", 1916). Jeho tvorba po první světové válce měla blíže k neoklasicismu, stal se téměř oficiálním státním umělcem a projevoval se v ní jistý akademismus.\n\nV jeho díle dominuje reliéfní tvorba, v níž dosáhl světové úrovně. Věnoval se medailím, mincím, plaketám a portrétu. Velmi uznávanou mincí je návrh svatováclavského dukátu.\n\nV letech 1902–1949 byl členem Spolku výtvarných umělců Mánes, v roce 1919 byl jeho předsedou.\n\nZ díla:\n\nV roce 1927 se stal členem České akademie věd a umění. Po druhé světové válce byl jmenován laureátem státní ceny a zasloužilým umělcem. Získal řadu ocenění na výstavách doma i v zahraničí.\n\nJeho jméno nese v pražských Řepích ulice, základní škola a také ulice v jeho rodné Jaroměři.\n\nMalíř Jaroslav Benda zaznamenal ve svém vyprávění, že na zkoušky na Akademii výtvarných umění přijel Otakar Španiel z Paříže pozdě. Aniž by se Václavu Myslbekovi stačil představit, připojil se k ostatním adeptům a začal modelovat. Výsledkem bylo, že byl přijat jako jediný z dvanácti uchazečů.\n\n\n"}
{"id": "153562", "url": "https://cs.wikipedia.org/wiki?curid=153562", "title": "Návštěvník", "text": "Návštěvník\n\nNávštěvník (neboli exkurzionista) je z pohledu cestovního ruchu člověk, který koná cestu do dané oblasti a danou oblast navštíví během dne (či noci). Znamená to, že v dané oblasti ani jednou nepřespí. Tato cesta může mít řadu účelů (poznávací, sportovní, služební cesta). \n\n"}
{"id": "153568", "url": "https://cs.wikipedia.org/wiki?curid=153568", "title": "Delegát", "text": "Delegát\n\nDelegát označuje zmocněného či zvoleného zástupce, například pro konferenci, kongres nebo sjezd politické strany, nebo obecně člena nějaké delegace. Člověk, který je delegátem, mívá obvykle od jiných lidí delegovány další (zpravidla rozšířené) pravomoci a oprávnění, než by měl on sám jakožto pouhý jednotlivec.\n"}
{"id": "153569", "url": "https://cs.wikipedia.org/wiki?curid=153569", "title": "Lenka Chytilová", "text": "Lenka Chytilová\n\nLenka Chytilová (* 11. května 1952 Hradec Králové) je česká básnířka, redaktorka a středoškolská učitelka literatury. Je členkou Obce spisovatelů a českého centra PEN klubu.\nVystudovala Gymnázium J. K. Tyla (v letech 1964–1970), poté v letech 1970–1975 Filozofickou fakultu UJEP v Brně (obory čeština a němčina). Od roku 1975 do roku 1989 působila jako redaktorka poezie v královéhradeckém nakladatelství Kruh, ale po podpisu petice \"Několik vět\" byla redaktorského místa zbavena. Krátce pracovala v Ústavu sociální péče v Bystrém u Poličky, v roce 1990 se ale opět vrátila do nakladatelství Kruh, kde pracovala do roku 1992. Poté se stala redaktorkou v nakladatelství Ivo Železný v Praze a do roku 2011 učila na Gymnáziu J. K. Tyla v Hradci Králové. Je členkou Obce spisovatelů a českého centra PEN klubu.\n\nBásně začala publikovat koncem 60. let v krajském deníku \"Pochodeň\". Od 70. let své lyrické básně a literární recenze uveřejňovala v časopisech \"Krkonoše\", \"Literární měsíčník\", \"Mladý svět\" a v deníku \"Mladá fronta\", později své verše publikovala především v \"Literárních novinách\". Bývá řazena do tzv. generace osamělých běžců (V. Vránek, L. Brožek, B. Albrechtová, J. Salaquardová, J. Stehlíková a S. Zachová).\n\n"}
{"id": "153574", "url": "https://cs.wikipedia.org/wiki?curid=153574", "title": "Petr Zelenka (1976)", "text": "Petr Zelenka (1976)\n\nPetr Zelenka (* 27. února 1976) je bývalý zdravotník z Jihlavy, obviněný a odsouzený za 7 vražd a 10 pokusů o vraždu, které měl spáchat od května do září 2006 na ARO havlíčkobrodské nemocnici za pomoci podávání silných dávek heparinu pacientům v bezvědomí. V této souvislosti je znám jako „heparinový vrah“. Někteří lékaři však jeho podíl na úmrtí pacientů zpochybňují.\n\nVystudoval střední zemědělskou školu v Jihlavě a poté záchranářskou nástavbu v Brně. V roce 1998 začal pracovat jako zdravotník na anesteziologicko-resuscitačním oddělení nemocnice v Havlíčkově Brodě. V roce 2005 při zaměstnání odmaturoval v oboru všeobecná zdravotní sestra a počátkem roku 2006 začal pracovat jako vedoucí sesterských směn na ARO. Po rozvázání pracovního poměru odešel do nemocnice v Jihlavě.\n\nPetr Zelenka se podle vyjádření kamaráda v mediích údajně těžce srovnával se svou homosexuální orientací a měl problémy s alkoholem. V květnu 2006 se pokusil o první vraždu; muži upoutanému na lůžku podal heparin, s odstupem času celkem třikrát po 5 ml injekčně. Muž však přežil. První obětí se tak stal muž ve věku 68 let, kterému podal Zelenka heparin dvakrát.\n\nByl zadržen v prosinci 2006. Odhalil jej primář nemocnice Pavel Longin (* 1962), který srovnal rozpis služeb s daty krvácení pacientů. Dle jeho slov byl z 40 případů nevysvětlitelného krvácení v 23 případech podán heparin, z toho měl právě Zelenka 23krát službu v nemocnici. Zelenka se k činům přiznal.\n\n30. listopadu 2007 podalo Krajské státní zastupitelství v Hradci Králové obžalobu, soudní přelíčení začalo 22. ledna 2008 a 21. února 2008 byl Zelenka soudcem Jiřím Vackem (Krajský soud v Hradci Králové) shledán vinným a odsouzen k výjimečnému trestu odnětí svobody na doživotí. Trest potvrdil i odvolací Vrchní soud v Praze. Zelenka poté podal dovolání k Nejvyššímu soudu v Brně, který je však odmítl. Podal i ústavní stížnost, kterou však v listopadu 2009 Ústavní soud odmítl. Policie pojala důvodné podezření v případě dalších tří vražd a jednoho pokusu o ni, případy však odložila vzhledem k tomu, že již byl odsouzen k výjimečnému trestu. Na svobodu může být Zelenka podmíněně propuštěn nejdříve v roce 2038.\n\nPřed soudem stanul i tehdejší ředitel nemocnice Josef Pejchl, obviněný z neohlášení Zelenkovy vraždy. Dostal podmínečný trest, který však odvolací soud v Pardubicích v říjnu 2008 zrušil.\n\nNěkteří lékařští odborníci se domnívají, že Zelenka nikoho heparinem nezabil. Zpochybňují tak závěry znalce Josefa Pleskota, který u soudu řekl, že někteří pacienti měli neměřitelné hodnoty krvácení, což nemohlo být způsobeno jinou příčinou než neoprávněným podáním heparinu. Bývalý přednosta ARO Fakultní nemocnice v Ostravě František Kunčík dokonce navrhl soudci, že si nechá v soudní síni píchnout heparin na důkaz svých tvrzení. Soudce Jiří Vacek nikdy neuvažoval o tom, že by podobný pokus v soudní síni měl nechat provést. Stejný názor na účinky heparinu jako Kunčík má i primář oddělení klinické biochemie v Mladé Boleslavi Petr Wagner, jenž vše komentoval: „Běžné dávky heparinu jsou 80 tisíc jednotek, on (Petr Zelenka) se přiznal jen k 25 tisícům. Nechám píchnout 100 tisíc jednotek a nestane se nic.“ Zelenka měl ale aplikovat heparin lidem v těžkém zdravotním stavu. Ale ani tento argument podle lékařů nestačí. Ladislav Těšínský z Kliniky kardiovaskulární a transplantační chirurgie IKEM, který má s lékem heparin velké zkušenosti, podotýká, že podání 5 mililitrů (25 tisíc jednotek) heparinu nemůže uškodit ani pacientům po operacích, které se běžně provádějí v okresních nemocnicích.\n\nNa motivu heparinových vražd napsal psychiatr Miroslav Skačáni román \"Vraždy ze závisti\". Tato kniha se stala předlohou k filmu \"Hodinu nevíš…\", který natočil Dan Svátek v roce 2009. Bylo i dílu kriminálky Příběhy českých zločinů.\n\n"}
{"id": "153575", "url": "https://cs.wikipedia.org/wiki?curid=153575", "title": "Vítek (román)", "text": "Vítek (román)\n\nVítek, v německém originále \"Witiko\", je rozsáhlý třídílný historický román Adalberta Stiftera. Vycházel v letech 1865 až 1867, tj. na sklonku autorova života. Pojednává o putování mladého šlechtice Vítka Pošumavím na pozadí česko-německých dějin 12. století, zejména počátků vlády Vladislava II. Sám Stifter tvrdil, že látka k tomuto období je tak obsáhlá, že pokud by měl vydat všechno, co se nakonec v díle neobjevilo, tvořilo by je až 8 svazků.\n\n"}
{"id": "153577", "url": "https://cs.wikipedia.org/wiki?curid=153577", "title": "Vojislav Šešelj", "text": "Vojislav Šešelj\n\nVojislav Šešelj (* 11. října 1954 Sarajevo) je srbský nacionalistický politik, zakladatel a předseda Srbské radikální strany.\n\nNarodil se v rodině bosenských Srbů v Sarajevu, kde i vystudoval práva a v roce 1979 se stal doktorem věd; obhájil svojí práci o spojení marxismu a občanské společnosti. Byl asistent profesora na Sarajevské univerzitě.\n\nJe ženatý a má čtyři syny.\n\nV roce 1984 byl odsouzen v politickém procesu za kritiku komunistického režimu a kontrarevoluční aktivity k osmi letům odnětí svobody, ale v roce 1986 byl z vězení propuštěn. Po svém propuštění udržoval kontakty se srbským antikomunistickým exilem a v roce 1989 jej Momčilo Đujić, vůdce četniků z druhé světové války, povýšil do hodnosti vojvody.\n\nV roce 1989 byl Šešelj spolu s Vukem Draškovićem a Mirko Jovićem spoluzakladatelem \"Srbské národní obnovy\". Od ní přešel k radikálnějšímu Srbskému četnickému hnutí. Jugoslávský stát však odmítl registrovat stranu s takovým názvem, a tak později Šešelj představil nový subjekt s názvem Srbská radikální strana. Ve volbách v roce 1992 získala Šešeljova strana 27 % hlasů. Sám Šešelj se vypravil do Borova Sela v Chorvatsku během tamní války za nezávislost a veřejně podporoval genocidu chorvatského obyvatelstva.\nAž do roku 1998 byla jeho strana v opozici vůči Miloševičově vládě, v letech 1994 a 1995 byl Šešelj za své opoziční aktivity dokonce vězněn.\n\nBěhem občanské války v Jugoslávii podporoval Republiku srbskou v Bosně a organizoval nábor srbských dobrovolníků. Podporoval politiku Slobodana Miloševiće v Kosovu, a to i během operace NATO vůči Jugoslávii a stal se místopředsedou Miloševičovy vlády. Jeho vztah k Slobodanu Miloševićovi však byl dlouhodobě problematický a postupem času se zhoršoval. O vlivné manželce jugoslávského prezidenta Miloševiće dokonce v televizi prohlásil, že není žena.\n\nŠešelj deklaroval, že ve volbách v roce 2007 hodlá kandidovat za svou stranu.\n\nV únoru 2003 na něj vydal Mezinárodní trestní tribunál pro bývalou Jugoslávii zatykač a Šešelj na něj reagoval tím, že se 24. února 2003 soudu sám vydal.\n\nOdmítl všechna obvinění a chtěl se jako vystudovaný právník hájit sám, ale soud mu proti jeho vůli přidělil obhájce. V reakci na to a další postupy soudu, se kterými nesouhlasil, začal v 10. listopadu 2006 držet protestní hladovku a vysadil léky. Hladovkou se chtěl domoci svých požadavků, mezi něž patřilo: odvolání jemu přidělených obhájců, povolení návštěv jeho manželky a dětí, uznání jeho poradního týmu, zrušení limitu 800 slov pro jeho stížnosti, překládání soudních materiálů z angličtiny do srbštiny či odvolání, podle jeho názoru podjatých, soudců. Jeho zdravotní stav byl vážný a lékaři varovali, že pokud by v hladovce pokračoval, tak by brzy zemřel. 8. prosince 2006 soud jeho požadavky uznal a Šešelj hladovku ukončil. V listopadu 2014 byl ze zdravotních důvodů (rakovina) propuštěn na svobodu za podmínky, že se k soudu vrátí na vyzvání.\n\n31. března 2016 byl Mezinárodním trestním tribunálem pro bývalou Jugoslávii zcela zproštěn obžaloby. Mechanismus pro mezinárodní trestní tribunály (MICT), agentura OSN, která je následnickou agenturou Mezinárodního trestního tribunálu pro bývalou Jugoslávii, se proti rozsudku odvolal a odvolací tribunál odsoudil Šešelja 11. září 2018 k deseti letům odnětí svobody za zločiny proti lidskosti.\n\n"}
{"id": "153578", "url": "https://cs.wikipedia.org/wiki?curid=153578", "title": "FC TVMK Tallinn", "text": "FC TVMK Tallinn\n\nFC TVMK Tallinn je zaniklý estonský fotbalový klub, který sídlil v hlavním městě Tallinnu. Založen byl v roce 1951, ale největší slávy dosáhl až po roce 2000. V roce 2005 poprvé a naposledy získal titul v nejvyšší domácí soutěži, zvané Meistriliiga. Na svém kontě má i dvě vítězství v estonském fotbalovém poháru – \"Eesti Karikas\" (2002/03, 2005/06) a dvakrát také získal estonský Superpohár (2005, 2006). Díky těmto úspěchům nahlédl i do evropských pohárů, kde však nikdy neprošel přes nástrahy předkolové fáze. Po zisku mistrovského tituli přišly vleklé finanční problémy, které vyvrcholily odebráním licence profesionálního klubu a následným zánikem v roce 2008.\n\n\nTVMK Tallin byl založen roku 1951. Až do roku 1986, kdy vstoupil do \"Jõgeva III division\", působil jako regionální klub. Ještě v roce 1986, v němž se stal profesionálním klubem, zvítězil ve III. divizi a postoupil do \"II. ligy\". V roce 1989 postoupil do 1. ligy Estonské sovětské socialistické republiky a hned v následujícím roce tuto soutěž vyhrál. Raketový vzestup potvrdil i v ročníku 1991, kdy dosáhl stejného umístění a obhájil titul. Byl to zároveň poslední ligový ročník před rozpadem SSSR a Estonskou nezávislostí.\n\nV roce 1992 vstoupil klub do nově vzniklé Meistriliigy, přejmenoval se na TVMV Tallin a v soutěži obsadil 3. místo.\nPozději prošel ještě řadou změn v názvu, zejména z důvodu změny hlavního sponzora. V sezoně 2002/03 získal svou první významnou trofej, když zvítězil v Estonském poháru – \"Eesti Karikas\". To už v lize pravidelně obsazoval příčky na stupních vítězů a účastnil se Evropských pohárů. V roce 2005 vyhrál Meistriliigu a zajistil si účast v 1. předkole Ligy mistrů 2006/07. Vypadl však s islandským mistrem FH Hafnarfjörður, celkovým skóre 3-4.\n\nPo zisku titulu přišly finanční problémy a klub byl nucen prodat své klíčové hráče. Nejlepší střelci Ingemar Teever a Tarmo Neemelo odešli do Švédska a další hráči odešli do jiných estonských celků. Následkem byl propad na čtvrté místo v lize, ale přesto dokázal klub zvítězit v domácím poháru i v Superpoháru. V Superpoháru zvítězil i v roce 2006 a zdálo se, že krize je odvrácena.\n\nFinanční problémy však stahovaly klub stále níže a po sezoně 2007 ztratil status profesionálního týmu. Z klubu nakonec odešel i předseda Pjotr Sedin a ten byl po vypadnutí z 1. předkola Poháru UEFA 2008/09 nucen vyhlásit úpadek.\n\n\n\n\n<nowiki>Q = PŘEDKOLO, 1Q = 1. PŘEDKOLO, 2Q = 2. PŘEDKOLO, 3Q = 3. PŘEDKOLO</nowiki>\n"}
{"id": "153580", "url": "https://cs.wikipedia.org/wiki?curid=153580", "title": "České aerolinie", "text": "České aerolinie\n\nČeské aerolinie, a.s. (zkratka ČSA, anglicky Czech Airlines) jsou česká letecká společnost s hlavní základnou na letišti Václava Havla v Praze a sídlem na Praze 6. Navazují na tradici, identitu a původně i značku československé národní letecké společnosti Československé státní aerolinie, která byla v lednu 1991 transformována na dnešní České aerolinie, půlka z ní byla přidělena slovenskému podniku Slov-Air.\n\nOd roku 2018 je součástí Smartwings Group.V letní sezóně 2017 provozovaly ČSA pravidelné linky do 50 destinací v 25 zemích v Evropě a Asii. Společnost v roce 2018 přepravila 2,7 milionů cestujících, což představovalo jen minimální nárůst oproti předchozímu roku. V roce 2014 zde pracovalo přibližně 900 zaměstnanců. Slouží také jako dopravce nákladu. Flotila této společnosti čítala v říjnu 2019 celkem 14 letadel. Od března 2001 je členem aliance leteckých společností SkyTeam. Slogan zní \"„V oblacích jako doma“.\" Majoritním vlastníkem je s necelými 98 % společnost Smartwings, zbylé 2 % drží Česká pojišťovna. Jedná se o pátou nejstarší dosud fungující aerolinii na světě (starší jsou pouze KLM, Avianca, Qantas a Aeroflot).\n\nČSA byly založeny 6. října 1923 československou vládou jako Československé státní aerolinie, v čele s velitelem československého letectva Karlem Huppnerem, který se stal prvním ředitelem ČSA. Jejich domovským letištěm se stalo letiště Praha-Kbely. Dvacet tři dní po založení se uskutečnil první let z Prahy do Bratislavy. Vzdálenost 320 kilometrů tehdy překonal šéfpilot Karel Brabenec s prvním cestujícím, redaktorem Lidových novin Václavem Königem, upraveným vojenským strojem Aero A-14. V roce 1924 byla trasa spojení prodloužena až do Košic, kam cesta tou dobou trvala asi šest hodin. Během tohoto roku proběhlo celkem 649 letů, při nichž bylo přepraveno 426 osob a také 2148 kg letecké pošty. Lety zajišťovaly československé stroje Aero A-14 a Aero A-10, které začaly být v roce 1925 postupně nahrazovány britským modernějšími typy De Havilland DH.50 a Farman F-60 Goliath.\n\nČSA byly také nástrojem národní prestiže, tudíž byly mohutně dotovány Ministerstvem veřejných prací. V letech 1923 a 1924 nedosahovaly tržby výše ani jednoho procenta finančních nákladů.\n\nV roce 1929 se společnost stala členem Mezinárodní sdružení leteckých dopravců, což byl předchůdce dnešní organizace IATA založené v roce 1945. Místo dosavadní poznávací značky L tak přijala kód OK. Označení OK získaly Československé aerolinie kuriózním způsobem. Československá delegace, která měla za úkol se dostavit na sjezd členů IATA, dorazila pozdě a bylo již zabrané předem dohodnuté označení CS (vybrali si ho Portugalci na počest krále Carlose). Jelikož byl vedoucím delegace Otakar Koudelka, někdo navrhl jeho iniciály použít jako IATA označení, návrh byl přijat. V této době nemělo „ok\" takový význam jako získalo později.\n\nZpočátku ČSA létaly jen na vnitrostátních tratích a první linka do zahraničí byla otevřena roku 1930. Již předtím z Česka mezinárodně létal konkurent ČSA, Československá letecká společnost, který ovšem definitivně ukončil činnost v roce 1939. První linka ČSA vedla z Bratislavy do Záhřebu, později byly lety prodlouženy i do Rijeky a Dubrovníku. Dne 11. září 1933 byla otevřená pravidelná linka ve směru Praha–Bukurešť o celkové délce 1266 km. Dne 2. září 1936 spojily ČSA Prahu s letiště Tušino u Moskvy. Let o délce 2440 km trval deset hodin a měl pět mezipřistání.\n\nDne 7. dubna 1937 se základna ČSA přesunula ze kbelského letiště na nově otevřené ruzyňské mezinárodní letiště, jehož stavba byla oceněna zlatou medailí na Mezinárodní výstavě umění a techniky v Paříži. Od tohoto roku se také na palubách letounů Savoia Marchetti S-73 začaly objevovat stevardky. V roce 1938 začaly fungovat pravidelné spoje do Paříže, Říma, Budapešti a Bruselu.\n\nBěhem druhé světové války byla civilní doprava ČSA pozastavena. Letovou flotilu si převzala německá společnost Lufthansa. V roce 1946 ČSA zakoupily z válečných přebytků americké armády letadla Douglas DC-3, které v továrnách Avia postupně rekonstruovaly na civilní dopravní verzi pro 21 cestujících. Po roce 1945 zahájily ČSA opět provoz, v poválečném období jako jediný letecký dopravce Československa. Obnovily všechny vnitrostátní linky a postupně otvíraly i mezinárodní linky. O dva roky později ČSA poprvé vstoupily do mezikontinentální letecké dopravy na linkách do Káhiry a Ankary.\n\nOd roku 1951 do roku 1953 byly Československé aerolinie po únoru 1948 zapsány v obchodním rejstříku jako národní podnik, zřízený ke dni 1. ledna 1949 zákonem č. 311/1948 Sb., vyhláškou č. 122/1949 Sb., vládním nařízením č. 128/1949 Sb. a zákonem č. 148/1950 Sb. Vymazán byl po zrušení podle § 13 odst. 7 vládního nařízení 34/1952 Sb. K 1. srpnu 1956 byly České aerolinie zapsány jako státní podnik, zřízený listinou ministra dopravy ze dne 25. července 1956. Ten byl k 30. červnu 1989 vymazán pro zrušení bez likvidace podle rozhodnutí ministra dopravy a spojů ČSSR ze dne 27. června 1989. K 1. červenci 1989 byl zakládací listinou vydanou rozhodnutím ministra dopravy a spojů ČSSR čj. 12271/1989-350 ze dne 27. června 1989 založen nový státní podnik Československé aerolinie. Ten byl v srpnu 1992 transformován na akciovou společnost se základním kapitálem 2,7 miliardy korun. Dne 2. listopadu 1957 přistálo na letišti v Ruzyni první proudové dopravní letadlo Tupolev Tu-104 imatrikulace OK-LDA. Důvody koupě ruského letadla byly kromě technické pokročilosti také politické, ruská strana chtěla tento letoun propagovat i v západním světě. ČSA byly po Aeroflotu druhou leteckou společností pravidelně provozující proudové letouny na svých linkách. Po roce 1960 začala společnost používat letadla značky Iljušin s až 110 místy. Dne 13. února 1962 zahájily ČSA provoz na první transatlantické lince směřující z Prahy do Havany, na které létalo čtyřmotorové turbovrtulové letadlo Bristol Britannia, které bylo pronajaté od kubánské letecké společnosti Cubana.\n\nPočátkem listopadu 1962 začaly ČSA provozovat lety se stroji Tupolev Tu-124, které ve flotile zůstaly až do roku 1972. V roce 1969 do flotily přibyl letoun Iljušin Il-62, určený pro dálkové lety, který umožnil otevření linek na Blízký, Střední a Dálný východ, do západní Afriky, Kanady a USA. V roce 1970 byly díky Il-62 otevřeny linky ve směru Praha – Montréal – New York-JFK a Bratislava – Praha – Amsterdam – New York-JFK. Od roku 1971 začaly fungovat lety se stroji Tu-134 které měly 76 míst. V roce 1974 přibylo do flotily pět letounů Jak-40, které ve vnitrostátní dopravě nahradily letouny Il-14 (později byly postupně vyřazovány díky prudkému růstu ceny ropy a velké spotřebě paliva). Mezi lety 1977 až 1987 vznikly pravidelné linky z Prahy a Bratislavy do Barcelony, Abú Zábí, Dubaje, Hanoje, La Valletty, Jerevanu, Taškentu a Ho Či Minova města ve Vietnamu. V roce 1988 přibyly nové letouny Tu-154. V letní sezóně 1990 otevřely ČSA linku Praha – La Havana – Ciudad de México a Praha–Hamburk.\n\nV roce 1967 byly podle statistiky IATA jednou ze 34 leteckých společností na světě, která přepravila více než milion cestujících. Zaujímaly 29. příčku světového žebříčku a 10. místo mezi evropskými společnostmi; ve vytěžování letadel jim patřilo 10. místo na světě (činilo 63,3 %), v Evropě byly na prvním místě. Ve flotile měly celkem 75 letounů, což bylo nejvíce v historii.\n\nČeskoslovenské aerolinie provozovaly od roku 1951 také aerotaxi. Stalo se tak, když se firma Svitlet (původně znárodněné letecké oddělení firmy Baťa) včlenila do ČSA. Později vznikla dceřiná společnost Agrolet, kterou si Československé aerolinie vyhradily pro aerotaxi a například letecké zemědělské práce. Po dobu fungování aerotaxi se vystřídalo 47 letadel Aero Ae-45, 8 kusů Aero Ae-45S, 5 kusů Let L-200, 10 kusů L-200A a 30 kusů L-200D. Dne 1. července 1969 se podnik Agrolet spadající pod ČSA změnil v slovenský podnik s názvem Slov-air. Stalo se tak kvůli slovenské straně, která chtěla po federalizaci Československa rozdělit leteckou dopravu mezi obě republiky. Aerotaxi se v Československu postupně stával ztrátovým a jak ČSA tak Slov-air byly nuceny prodávat flotilu menších letadel různým aeroklubům.\nRozdělení majetku Československých aerolinií mezi Českem a Slovenskem nezačalo až se zánikem federace, ale již v roce 1991, když Československo začalo být reálně federalizováno. Majetek ČSA byl stanoven podle odpovídajícího zákona platného od 1. ledna 1991. Československé aerolinie se rozdělily na dvě společnosti, mezi transformovanou českou společnost Československé aerolinie a Slov-Air, což byla firma předtím spadající pod ČSA, nově převedená na slovenské území. Stanovovací protokol o rozdělení majetku mezi transformované Československé aerolinie a.s. a Slov-Air připravilo Ministerstvo hospodářství Slovenské republiky za první vlády Vladimíra Mečiara, přičemž v čele Ministerstva dopravy Slovenské republiky v té době stál Roman Hofbauer. Československé aerolinie byly pak v roce 1992 transformované na akciovou společnost Československé aerolinie a.s. (1. srpna 1992 až 30. června 1995) už jako český podnik, i když jim zůstal název, obchodní značka ČSA, mezinárodní označení OK i předčíslí 064. \n\nSlovenský ministr dopravy Roman Hofbauer pak v roce 1992 spustil útočnou kampaň proti ČSA a České republice, kterou požadoval nejméně 25% podíl Slovenska v ČSA, nebo bude požadovat zrušení jejich názvu a symbolu. Oslav 70. výročí založení ČSA 25. října 1993 se zástupci slovenského ministerstva nezúčastnili a místo toho poslali ultimativní fax, v němž zopakovali svůj zářijový požadavek, aby ČSA vypustily ze svého názvu Slovensko a přejmenovaly se například na České aerolinie. Slovensku v té době chyběla koncepční práce v oboru letectví, na ministerstvu se od osamostatnění Slovenska vystřídalo několik ředitelů Odboru civilního letectví MDSVP. Slovenská strana v létě 1994 zakázala ČSA létat z letišť v Bratislavě, Popradu a Košicích, ale sama tyto lety nenahradila. Český předseda vlády Jan Stráský v knize rozhovorů v roce 1993 říkal, že při dělení majetku ČSA v roce 1991, které proběhlo podle územního principu, zůstalo na české straně majetku víc, a slovenská strana později argumentovala tím, že dělení probíhalo v podmínkách, kdy se ještě nevědělo o zániku státu, a že na takové dělení by dnes nemohli přistoupit. Argumentoval přitom zákonem o dělení majetku federace, ve kterém jsou ČSA uvedeny jako podnik, o kterém je možno znovu jednat, ačkoli byl rozdělen dávno před zánikem federace. Česká strana se však zdráhala na slovenské požadavky přistoupit, protože v ČSA mezitím získala 38 % Air France a převedením dalšího podílu na Slovensko by česká strana ztratila majoritu a slovenská by ji nezískala. Slovensku by tak česká strana byla ochotna postoupit nejvýše 6 %, s čímž však slovenská strana nebyla spokojena. Český bankéř Jan Stráský v roce 1993 vyjádřil přesvědčení, že k dohodě se Slovenskem nedojde.\n\nV březnu 1995 byly Československé aerolinie a.s. přejmenovány na České aerolinie a.s.\n\nPočátkem roku 1991 ČSA koupily po dlouhé době západoevropský a poprvé širokotrupý letoun Airbus A310-300 určený pro dálkové tratě. Jeho koupě se zamýšlela již od roku 1989 kvůli nedostačujícím sovětským letadlům. V tomto roce byla také otevřena linka z Prahy do Lodu u Tel Avivu a Istanbulu. Na jaře 1992 přibyla do flotily ČSA čtyři turbovrtulová letadla ATR 72-200. V létě stejného roku bylo do služby zavedeno prvních pět letadel typu Boeing 737-500.\n\nVe druhé polovině roku 1992 došlo ke změně ČSA na akciovou společnost. Celkem 19,1 % akcií odkoupila francouzská společnost Air France, stejný podíl získala Evropská banka pro obnovu a rozvoj. Československý fond národního majetku si ponechal 49,3 %. Česká pojišťovna získala 4,5 % akcií, necelých 3,5 % připadlo městu Praha a 2,3 % se stalo společně majetkem měst Bratislava, Košice a Poprad. V roce 1993 se ČSA propadly do velké ztráty ve výši 1,2 miliardy korun. Ty byly způsobeny nevýhodnými leasingovým smlouvami, díky kterým získala společnost nová letadla západní výroby. Kvůli tomu zástupci Air France požadovali odstoupení od smlouvy a vrácení investic, které do ČSA vložili. K dohodě došlo v únoru 1994 a podíl v ČSA tak odkoupila státní Konsolidační banka.\n\nV říjnu 1994 byla do flotily nasazena první dvě letadla typu ATR 42-300, V roce 1995 pak přibyly letouny Boeing 737-400. V tomto roce byly otevřené linky z Prahy do Hannoveru a Stuttgartu. V roce 1996 začaly ČSA spolupracovat s americkou leteckou společností Continental Airlines. V roce 1997 byla do flotily dodána další tři letadla typu Boeing 737-500 a zároveň byla z pravidelných linek vyřazena poslední tři letadla Tu-134A a letadla Tu-154M. Tyto letouny létaly chartery nebo nepravidelné linky až do roku 2000. V roce 1998 byly otevřeny linky do Osla, Nice a Boloně.\n\nV roce 2000 ČSA zahájily přímý prodej letenek prostřednictvím internetu a byla ukončena přeprava cestujících pomocí letadel sovětské výroby. Dne 25. března 2001 vstoupily ČSA do aliance SkyTeam. Byla obnovena také linka z Prahy do Brna a Mošnova u Ostravy. V roce 2003 byla linka na brněnské letiště zrušena a v roce 2005 kvůli konkurenci znovu obnovena. V roce 2001 se ČSA rozhodly o koupi osmi německých plánovaných letounech Fairchild Dornier 728 s kapacitou přibližně 50-100 cestujících, projekt Dornieru nakonec zkrachoval.V roce 2005 byla do flotily zařazena první dvě letadla Airbus A320-200 na krátké až střední tratě a dvě letadla Airbus A321-200 na charterovou dopravu. V roce 2006 ČSA přepravily rekordních 5,5 milionů cestujících. Na jaře roku 2007 ČSA obdržely první dvě nová letadla typu Airbus A319-100. V tomto roce ČSA zavedly novinku – internetové odbavení, které je rychlejší než standardní odbavení na letišti. V průběhu roku 2008 obdržely ČSA postupně další čtyři nová letadla Airbus A319-100.\n\nFinanční situace společnosti se k roku 2008 prudce zhoršila, i přes účetní zisk 1,1 miliardy korun z prodeje nemovitostí v areálu Jih se vlastní kapitál propadl o 1,1 miliardy korun na pouhých 102 milionů korun. Bylo vypsáno výběrové řízení na prodej ČSA, nicméně v roce 2009 vláda po dohodě s odbory od prodeje odstoupila. V květnu 2009 vláda v demisi schválila příspěvek 27,2 milionu korun na odstranění ekologických škod, které svou činností způsobily České aerolinie na ruzyňském letišti, kde byla zjištěna kontaminace pozemků chlorovanými uhlovodíky a ropnými uhlovodíky. V roce 2009 dle analýzy Arthur D Little dosahovaly platy některých pilotů přes 350 tis Kč a odbory pilotů na základě kolektivní smlouvy odmítaly jejich snížení, ačkoliv ztráta firmy v daném roce dosahovala 3,5 miliardy Kč. Kolektivní smlouva podepsaná pod Tvrdíkovým vedením zároveň pilotům garantovala každoroční patnáctiprocentní růst. \n\nV září 2007 společnost představila internetový prodejní systém Click4Sky, který měl konkurovat nízkonákladovým leteckým společnostem, provozovatelem byla dceřiná společnost ClickforSky. Společnost nabízela lety do převážně evropských destinací za jednotnou cenu včetně poplatků a tax, a přeprodávala tak volné kapacity letů ČSA. Projekt po dvou letech provozu v listopadu 2009 skončil. Stránka byla po skončení dále v provozu, ale už se na ní zobrazovaly pouze vybrané levné spoje. Dle kritiků ČSA za propagaci této značky prodělávaly pouze peníze. Ke konci roku 2009 vlastnila společnost 51 letadel.\n\nNejdelší let této společnosti se konal 31. prosince 2008, trval 11 hodin a 5 minut. Letoun Airbus A310 letěl bez mezipřistání z jihoamerického San Salvadoru do Prahy. Bylo to za hranicí maximální nominální délky doletu letounu A310. Nejdále od Česka letoun ČSA přistál chilském letišti v Punta Arenas. Letěl tam se dvěma mezipřistáními.\n\nV roce 2010 společnost zaměstnávala 415 pilotů a 752 palubních průvodčích, v roce 2011 celkem 292 pilotů a 613 letušek a stevardů, v srpnu 2014 přes 230 pilotů, téměř 400 palubních průvodčích a 270 pracovníků v administrativě. Když koncem září 2014 ČSA oznámily úřadu práce propuštění 77 pilotů a více než 200 stevardů a dalších zaměstnanců, odbory vyhlásily stávkovou pohotovost, kterou ČSA odvrátily redukcí útlumového plánu. Příjmy zaměstnanců však klesaly. Po 75 letech v roce 2010 ukončily ČSA pravidelné linky do Velké Británie a vnitrostátní linku do Brna, kterou po nich převzaly Central Connect Airlines, které ji pro ČSA už několik let předtím zajišťovaly.Od roku 2005 byla flotila ČSA modernizována s novými Airbusy A319 a A320, což zapříčinilo úplné vyřazení všech Boeingů 737 z provozu, poslední let Boeingu 737 u ČSA se konal 2. listopadu 2010 (OK-FGS).\n\nČeské aerolinie postupně kvůli úsporným opatřením odprodaly řadu dceřiných společností: Czech Airlines Training Centre, Air Czech Catering, Czech Airlines Handling (CSA Services) a nákladový terminál na ruzyňském letišti.\n\nV roce 2011 společnost vykázala ztrátu 241 milionů Kč při tržbách 14 miliard Kč, v roce 2012 skončila s účetním ziskem 849 milionů Kč při tržbách 13,7 miliardy Kč, v roce 2013 ČSA skončily se ztrátou 922 milionů korun při tržbách 13,3 miliardy Kč, ztrátovou zimní sezonu 2014/2015 musel Český Aeroholding sanovat podporou 152 milionů korun.\n\nV žáří 2012 se ČSA staly dceřinou společností státního Českého Aeroholdingu, který postupně sdružoval i letiště Praha a servisní letištní společnosti Czech Airlines Handling a Czech Airlines Technics spolu s nízkonákladovou aerolinií Holidays Czech Airlines.\n\nDne 10. dubna 2013 byla podepsána smlouva, podle které společnost Korean Air odkoupila od Českého Aeroholdingu část státního podílu Českých aerolinií, a to 44 procent. Česká společnost Travel Service v roce 2014 dokončila odkup 34% podílu od Českého Aeroholdingu v rámci opce od Korean Air. Transakci v prosinci 2014 schválila Evropská komise a čtyři příslušné národní soutěžní úřady. Státní Český Aeroholding nadále držel v ČSA už jen cca pětinový podíl.\n\nČSA má od května 2013 pronajatý Airbus A330 od partnerské společnosti Korean Air. Zpočátku proběhly pokusy o využití tohoto letadla pro zvýšení kapacity letů do Moskvy, Tel Avivu a Almaty, které se ovšem neprojevily jako ekonomicky přínosné. Od roku 2013 Airbus A330 obsluhuje pravidelné lety do Soulu a příležitostně létá na vytíženější destinace, v létě například při sobotních rotacích do Barcelony. Na konci roku 2013 dopravce oslavil 90. výročí od vzniku, které oslavoval také nátěr na letadlech. Dne 9. prosince 2013 ČSA obnovily po dvouroční pauze lety z bratislavského letiště do Prahy a Košic. Na těchto trasách létají turbovrtulové stroje ATR 42 nebo 72.\n\nV roce 2014 byly rozprodány všechny letouny Airbus A320 kvůli neúnosné ekonomické situaci – málokdy se je podařilo naplnit. V letní sezoně 2015 společnost provozovala celkem 17 letounů. Flotilu tvořilo devět letadel Airbus A319, jeden dálkový Airbus A330 a sedm vrtulových ATR.\n\nV roce 2016 společnost přepravila 2,26 milionů cestujících, což představuje nárůst o 13 procent oproti roku 2015. Průměrná obsazenost na pravidelných linkách se zvýšila o 10 % oproti roku 2015 na 75,4 %. Zvýšil se také počet letů (o 9 %), což zapříčilo růst nabízené kapacity v letadlech, která se zvedla o 3,5 %. Na začátku roku 2016 společnost přesídlila z letiště na Evropskou třídu, také kvůli nižším nájmům. V březnu 2016 společnost objednala sedm letadel úspornější nové řady Airbus A320neo, které by měla obdržet v roce 2021. V roce 2019 jejich objednávku snížila na pouhé tři kusy. Mají nahradit letouny Airbus A319 a celkově zvýšit kapacitu flotily. \n\nV letní sezóně 2017 létalo pro společnost 18 letadel, poprvé po letech společnost nabrala nové zaměstnance – 15 pilotů, 30 sezónních letušek, několik IT pracovníků a právníků.\n\nDne 27. února 2018 se majoritním vlastníkem stala společnost Smartwings (tehdy Travel Service) a získala podíl 97,74 procent. Odkoupila totiž 44 % od společnosti Korean Air a 20 % od státního podniku Prisko, přičemž 34 % již předtím vlastnila. 2,26 % zůstalo České pojišťovně.\n\nČSA byly po odkoupení společností Travel Service přiřazeny do koncernu Smartwings Group. Ten hodlá ČSA zbavit flotily Airbusů, které nahradí unifikované Boeingy 737. \n\nNa podzim 2018 a v zimě 2019 došlo k velkému rušení linek ČSA, například do Bratislavy, Ostravy a z Karlových Varů, kam společnost létala již od založení.\n\nOd transformace na akciovou společnost v srpnu 1992 ČSA nikdy nevyplácely dividendy, po rekordní ztrátě 3,8 miliardy korun za rok 2009 musel stát upsat nové akcie za 2,5 miliardy korun. Prodej části společnosti francouzské Air France skončil neúspěchem, následně se Antonínu Jakubšemu a Miroslavu Kůlovi podařilo společnost stabilizovat a postupně navyšovat přepravní kapacitu. V září 2003 Miroslava Kůlu nahradil Jaroslav Tvrdík, dohodl se s odbory na navýšení mezd zhruba o třetinu a zahájil \"bezprecedentní\" nárůst přepravní kapacity. V roce 2005 se hospodaření společnosti prudce zhoršilo. I přes zisk 198 milionů korun za prodej dvou letounů ATR skončilo hospodaření ČSA za rok 2005 provozní ztrátou téměř půl miliardy korun a Paroubkova vláda rozhodla o nahrazení Jaroslava Tvrdíka Radomírem Lašákem. Společnost nadále generovala provozní ztráty, nepomohl ani zisk 2,1 miliardy korun z prodeje téměř veškerého nemovitého majetku a zisk 1,2 miliardy korun z prodeje letadel. Celkem vykázaly ČSA za období 2005–2010 provozní ztrátu 3,4 miliardy korun, bez zahrnutí zisku z prodeje dlouhodobého majetku by byla provozní ztráta dvojnásobná. Hrubá marže (přidaná hodnota) nestačila ani na pokrytí osobních nákladů.\n\nV květnu 2015 se společnosti podařilo po dlouhé době dosáhnout zisku, a to 12,9 milionu korun. V říjnu téhož roku létaly ČSA v zisku i nadále – výdělek činil 374 milionů českých korun.\n\nTabulka zobrazující počet přepravených cestujících, počty zaměstnanců, přepravený náklad a počet letadel ve flotile v jednotlivých letech:\n\nSpolečnost byla založena pod jménem Československé státní aerolinie, po konci druhé světové války byla přejmenována na Československé aerolinie. Při rozdělení podniku v roce 1991 společnost dostala název České aerolinie. Často se pro ni používá zkratka ČSA odvinutá od názvu Československé aerolinie, používaný od roku 1945 do rozdělení podniku v roce 1991, společnost si tuto zkratku ponechala kvůli zachování prestiže a dobrému jménu. CSA je zároveň kód Českých aerolinií ICAO. Od roku 1995 má společnost současný název a to České aerolinie.\n\nDo roku 1992 tvořil firemní identitu ČSA logotyp Československé aerolinie s moderně vyhlížejícím fontem v červených a modrých barvách, s československou vlajkou. Se změnou na akciovou společnost vzniklo nové logo, vycházející z toho původního, kombinující řadu tří tupoúhlých trojúhelníků – „praporků“, vzatých ze státní vlajky, které existovaly na levých horních okrajích každé skosené kapitálky původního písma. Firemní barvy se odvíjely z barev státní vlajky. Autory tohoto loga jsou Rostislav Vaněk a Radomír Leszczynski, kteří na něm pracovali od roku 1991 a práce jim zabrala 14 měsíců.\n\nAutoři původního loga z roku 1992 Vaněk a Leszczynski se s ČSA od roku 2002 soudili. Podle jejich názoru České aerolinie používají jejich logo protiprávně, bez smlouvy o šíření (licenční smlouvy). V roce 2009 byla částka, o kterou se autoři soudí, vyčíslena na 53 780 000 Kč. ČSA odmítalo souvislost výměny původního loga se soudní pří: „Výzkumy provedené v Česku i zahraničí ukázaly, že dosavadní logo bylo vnímáno jako strnulé, nezajímavé a spojené s východoevropským, nižším standardem služeb, než ve skutečnosti České aerolinie poskytují,“ tvrdil viceprezident pro marketing Českých aerolinií Petr Pištělák.\n\nV září 2007 ČSA uvedly změnu svého loga, na kterém pracovaly předchozích 18 měsíců. Autorem nového loga je grafik a zaměstnanec Českých aerolinií, Michal Kotyza, který na něm pracoval šest měsíců. Ztmavil firemní barvy, vyměnil písma, která zvolil dvě místo jednoho původního, pro logotyp i pro logo. To má tvar mírně otočeného sférického trojúhelníku, nazývaný jako „trsátko\".\n\nPrvnímu sjednocenému zbarvení letounů Československých státních aerolinií bylo přezdíváno „vousy\". Nátěr byl charakteristický šedým zbarvením dolní části trupu, kterou od bílého hořejšku odděloval modrý, pruh, ten se na přídi letounu rozbíhal a symbolizoval tak křídla ptáka. Od roku 1957 spolu se zahájením provozu prvního proudového letounu Tupolev Tu-104 pruh změnil svou barvu na červenou. Dodáním nového letadla Iljušin Il-62 imatrikulace OK-YBA v roce 1969 změnily ČSA své zbarvení flotily na standardní pruh přes okna a červenou směrovku s nápisem „OK JET\" a českou vlajkou. V druhé polovině 80. let byly písmena „JET\" za „OK\" změněny na ČSA.\n\nV březnu 1990 přilétl do Prahy po generální opravě v Taškentu první stroj v novém bílém nátěru, na trupu bylo napsáno ČSA a na nově bílé směrovce zůstal pouze nápis „OK\". Hned na podzim tohoto roku prošlo zbarvení letounů ČSA změnou, směrovka byla zpátky zbarvena, do bílé, červené a modré. Se změnou na akciovou společnost vzniklo nové logo, které se odrazilo na podzim roku 1992 i v nátěru letadel. Na trupu zůstal nápis ČSA, „OK\" na směrovce vystřídalo tzv. hokejkové zbarvení s třemi tupouhelníky.\n\nV lednu 2007 se s uvedením nového loga změnil nátěr letounů, jako první se nátěr objevil na Boeingu 737-45S imatrikulace OK-DGM. Vepředu na trupu je umístěn trojúhelník a v něm je napsáno ČSA, motory jsou zabarvené do červené barvy a nad nimi je nad okénky modrý anglický nápis Czech Airlines. Na směrovce je na červeném trojúhelníku tzv. diamant. Spodek letadla je standardně z části šedý. Dne 21. listopadu 2008 mělo nový nátěr 16 z 50 letounů ve flotile ČSA.\n\nSoučasná uniforma zaměstnanců, především stevardů a stevardek Českých aerolinií byla navržena designéry z české firmy OP Prostějov Profashion při změně loga v roce 2007. Převládají na nich základní barvy, jako jsou tmavomodrá, červená a v menší míře i černá a bílá. Na detailech, třeba na šátku nebo na knoflících, se opakuje symbol značky, kterému se někdy přezdívá „trsátko“. Součástí uniformní kázně jsou nejrůznější doplňky, jako je právě šátek, který musí být uvázaný vždy na pravé straně.\n\nKaždé tři měsíce vydávají ČSA časopis flyOK. Jsou v něm uvedeny destinace, tipy, uživatelské informace a novinky z prostředí ČSA. Předchozí palubní časopis vydávaný do roku 2016 se jmenoval Review, ČSA v minulosti vydávalo také časopis Runway pro své zaměstnance.\n\nOd 1. prosince 2015 společnost přestala na palubách svých letounů podávat občerstvení zdarma (kromě letů do Almat a Soulu). ČSA se tak přidaly k spoustám společností na evropském trhu, odůvodnily své kroky tak, že lidem nechtějí vnucovat bezplatné neatraktivní občerstvení, zároveň zavedly novou nabídku placeného občerstvení na palubě, které je kvalitnější a má větší nabídku.\n\nOd 1. prosince 2016 byl zvýšen váhový limit na zapsaná (odbavovaná) zavazadla – místo 15 kilogramů si mohou lidé brát až 23 kg (v ekonomické třídě). V obchodní třídě si každý cestující může vzít na palubu až dvě 32 kilová zavazadla. Cestující si mohou brát do ekonomické třídy příruční zavazadlo do váhy 8 kg o maximální délce 55 cm, šířce 45 cm a hloubce 25 cm. Cestující obchodní třídy si mohou na palubu brát až 2 příruční zavazadla s hmotností až 8 kg.\n\nEkonomická třída je nejčastější a nejlevnější třída na palubě ČSA. Jediný letoun, ve kterém mají cestující ekonomické třídy k dispozici osobní zábavní systém s interaktivní obrazovkou je Airbus A330-300.\n\nObchodní třída je dražší třída u ČSA s rozšířenými službami, poskytuje přístup do letištních salónků, rychlejší odbavení a její cestující mají v rámci letecké aliance SkyTeam balíček různých výhod nazvaný SkyPriority. Ve svých letadlech výrobce ATR České aerolinie speciální sedadla obchodní třídě neposkytují, ve většině Airbusů A319 je vždy pouze na prostředním sedadle stolek (sedí se 2-2 místo 3-3), v několika A319 na delší trasy (např. OK-OER, OK-PET) jsou v obchodní třídě speciální větší sedadla (2-2). Letoun Airbus A330-300 má poprvé historii ČSA sedadla v obchodní třídě s lůžkovou úpravou, jsou v designu Korean Air.\n\nV letech 2004, 2005, 2006 společnost obdržela na základě odborné veřejnosti ocenění „Nejlepší letecká společnost se sídlem ve střední a východní Evropě“. V roce 2016 byly ČSA společností Skytrax ohodnoceny jako tříhvězdičková letecká společnost. Nyní (v září 2019) jsou Czech airlines na serveru TripAdvisor hodnoceny třemi hvězdičkami z pěti podle zhruba dvou tisíc recenzí. Podle žebříčku AirHelp se Czech airlines umístili na 59. místo ze 72 hodnocených aerolinek.\n\nFirma Air Cargo Terminal a.s. byla založena v dubnu roku 2007 Českými aeroliniemi, ty se tak připravily k odprodeji této společnosti. Stala se provozovatelem nákladního terminálu na Letišti Václava Havla v Praze, zajišťuje zde také zacházení s nákladem. Později v roce 2007 byla společnost odkoupena firmou Central European Handling.\n\nFirma Air Czech Catering a.s. byla založena v dubnu roku 2007 Českými aeroliniemi, aby převzala všechny jejich aktivity z oblasti stravovacích služeb (cateringu) v letadlech. České aerolinie se tak připravily k odprodeji této společnosti. V roce 2008 byl podnik odkoupen firmou Alpha Overseas Holdings Ltd. za 682 milionů Kč.ClickforSky a.s. byla dceřiná společnost ČSA provozující bývalý internetový systém Click4sky prodeje letenek Českých aerolinií, který měl konkurovat nízkonákladovým leteckým společnostem. Do 14. září 2007 se společnost jmenovala Czech Charters, a.s.. Projekt po dvou letech provozu v listopadu 2009 skončil.\n\nCzech Airlines Handling a.s. (dříve ČSA Support) byla sesterská společnost Českých aerolinií, v roce 2011 byla prodána skupině Český aeroholding za přibližně 750 milionů Kč. Zajišťuje pozemní služby na Letišti Václava Havla v Praze, což zahrnuje odbavení cestujících a letadel. Firma funguje již od založení Českých aerolinií v roce 1923. V roce 1998 se vyčlenily činnosti jako jsou úklid letadel, úklid objektů a dopravní činnosti do dceřiné společnosti Českých aerolinií s názvem ČSA Support s.r.o. Od 1. ledna 2010 převzala tato společnost služby spojené s odbavováním cestujících a letadel Českých aerolinií a o měsíc později změnila název na Czech Airlines Handling.\n\nSpolečnost Czech Airlines Technics a.s. byla založena 1. srpna 2010 jako dceřiná společnost ČSA, předtím působila jako součást této společnosti. V dubnu 2012 se novým majitelem stala skupina Český aeroholding, která za tuto firmu zaplatila 1,1 miliardy Kč. Zajišťuje údržbu letadel pro České aerolinie a další dopravce z celého světa. V roce 2012 zaměstnávala přes 800 lidí a měla zisk 4,35 milion Kč.\n\nCSA Services s.r.o. je kontaktní centrum dříve spadající pod České aerolinie nabízející personální služby. Firma byla založena v roce 1996. Od roku 2011 byl jeho vlastníkem Český aeroholding.\n\nCzech Aviation Training Centre s.r.o. ve zkratce CATC je výcvikové středisko zajišťující výcvik pilotů a dalšího personálu v letadlech. Poskytuje výcvik pilotů Český aerolinií, Travel Service a dalších leteckých společností. Navazuje na tradici výcvikového střediska ČSA, sídli na Letišti Václava Havla Praha.\n\nHolidays Czech Airlines byla charterová letecká společnost založená Českými aeroliniemi 1. června 2010. Provozovala nepravidelnou leteckou přepravu flotilou Boeingů 737 a Airbusů A320. V lednu roku 2012 si ztrátové Holidays Czech Airlines od ČSA odkoupil Český aeroholding za víc než půl miliardy korun, později začaly rušit své chartery a létaly je se svými posádkami pro Travel Service, v dubnu 2013 byly pozastaveny jejich lety (také kvůli žalobě TVS), 30. června 2014 byla společnost vymazána z rejstříku.\n\nDo roku 1977 při nehodách letadel ČSA zemřelo 545 lidí a dalších 12 kteří v letadle při havárii nebyli. Od roku 1977 se ČSA nestala žádná smrtelná nehoda. Nejtragičtější nehoda této společnosti byl Let ČSA 540 v roce 1975, kdy při nepodařeném pokusu o přistání v Damašku zemřelo 126 lidí, přežili pouze dva.\n\nOd rozdělení ČSA v listopadu 1991 se do současnosti ve společnosti vystřídalo jedenáct ředitelů:\n\nČeské aerolinie v letní sezónně 2017 létaly do 50 destinací v 25 zemích v Evropě a Asii (Soul, Rijád). Provozují pravidelné lety z hlavní základny v Praze.\n\nČSA mají tzv. codeshare dohodu a provozují v současnosti společné lety s aerolinkami SkyTeamu a dalšími:\nČeské aerolie kromě pravidelných letů provozují také nepravidelné charterové lety pro různé cestovní kanceláře.\n\nČeská cestovní kancelář Exim Tours v roce 2004 podepsala s Českými aeroliniemi smlouvu o charterové dopravě, společnost tak začala využívat přepravní kapacity této letecké společnosti. V roce zahájení spolupráce ČSA na charterových letech přepravily 330 000 cestujících, především díky této cestovní kanceláři. V červnu 2007 ČSA podepsaly smlouvu s Exim Tours o prodloužení smlouvy na další tři roky. České aerolinie létaly s klienty Exim Tours například do destinací jako Varadera na Kubě, Isla de Margarita ve Venezuele, ostrovy San Andres a Providencia v Kolumbii, La Romana v Dominikánské republice nebo do destinací v Egyptě, El Salvadoru, Tuniska a Řecka. V roce 2006 přepravily České aerolinie na charterových linkách 845 000 cestujících, což znamenalo 13% nárůst oproti roku 2005.\n\nV květnu 2010 skončil Českým aeroliniím leasing posledního dálkového letounu Airbus A310 umožnující létat do exotických destinací, kvůli čemuž se největší česká cestovní kancelář této doby – Exim Tours po mnoholeté spolupráci rozhodla ukončit dlouhodobou spolupráci. Klienti Exim Tours od této doby začali létat s českou leteckou společností Travel Service, která vyhrála výběrové řízení a s Exim Tours spolupracovala již předchozí roky. Do roku 2010 mělo ČSA vyhrazenou flotilu cca 5 charterových letounů, v roce 2010 se ji neúspěšně snažila prodat společnost Travel Service.\n\nV reakci na odchod Exim Tours od ČSA firma založila v roce 2010 novou charterovou sesterskou leteckou společnost Holidays Czech Airlines, se kterou na podzim téhož roku uzavřela s cestovní kanceláří Blue Style tříletou smlouvu. Na začátku roku 2012 si ztrátové Holidays Czech Airlines od ČSA odkoupil Český aeroholding za víc než půl miliardy korun, později začaly rušit své chartery a létaly je se svými posádkami pro Travel Service, v dubnu 2013 byly pozastaveny jejich lety (také kvůli žalobě TVS), 30. června 2014 byla společnost vymazána z rejstříku.\n\nOd roku 2013 létá charterové lety pro ČSA aerolinie Travel Service.\n\nČeské aerolinie provozují také svou organizační jednotku České aerolinie Cargo (anglicky Czech Airlines Cargo) což je společnost zajišťující přepravu různého zásilek a pošty v letadlech ČSA do přímých destinací ČSA. Využívají k tomu především nákladní kapacity na palubách letadel ČSA nebo speciální nákladní lety v režimu jednorázových i pravidelných linek. České aerolinie Cargo jsou členem letecké aliance SkyTeam Cargo. Díky tomu slouží pro členy SkyTeamu jako generální prodejní agent pro Česko.\n\nFlotila ČSA se k 23. říjnu 2019 skládala z 14 letadel, přičemž průměrné stáří je přibližně 13,2 let (v listopadu 2015 to bylo 9,5). Hlavním typem ve flotile je úzkotrupý Airbus A319 pro střední tratě. Turbuvrtulovými ATR 72 létají ČSA na především krátkých, až středně dlouhých trasách. Na nejdelší lince do Soulu létá širokotrupý Airbus A330-300. Na vytížené letní sezóny si České aerolinie půjčují letadla od společností jako Smartwings či Go2Sky. Naopak v zimě při menším vytížením společnost pronajímá svá letadla dalším leteckým společnostem jako například Eurowings, Saudia nebo SpiceJet.\n\nPronájem páteřních A319 má skončit v roce 2021.V říjnu 2019 Smartwings potvrdily objednávku letadel Airbus A321XLR(3) a A220(4). \n\nVysloužené typy letadel provozované jak Českými, tak Československými aeroliniemi:\n\n"}
{"id": "153592", "url": "https://cs.wikipedia.org/wiki?curid=153592", "title": "Československé státní aerolinie", "text": "Československé státní aerolinie\n\nČeskoslovenské státní aerolinie, po 2. světové válce obnoveny jako Československé aerolinie, v obojím případě se zkratkou ČSA byla česká letecká společnost transformovaná do dnešních Českých aerolinií.\n\nJiž od počátku založení Československa se objevily první ambice v letectví. Již v roce 1920 vznikají první letecké společnosti na území mladého státu. Byla jí společnost Ikarus později společnost Falco. Nejprve se zaměřovaly na vyhlídkové lety, ale příležitostně přepravovaly i osoby. V roce 1922 se obě letecké společnosti sloučily v Československou leteckou akciovou společnost - Čs.L.A.S.. Tato společnost však v roce 1923 vyhlásila úpadek. V roce 1927 byla založena Československá letecká společnost, ta zanikla v roce 1939.\n\nDne 17. července 1923 byl ministerskou radou schválen návrh Ministra veřejných prací na zřízení státního podniku Československé Státní Aerolinie - ČSA. Československé státní aerolinie vznikly dnem 6. října 1923 a do čela vzniknuvší společnosti byl postaven major Karel Huppner, který se stal prvním ředitelem ČSA. Domovským letištěm nově vzniklé společnosti se stalo Letiště Praha-Kbely.\n\nUskutečnění historicky prvního letu vzniknuvší společnosti bylo naplánováno na 28. říjen 1923 tedy na 5. výročí vzniku samostatného Československa. Let byl uskutečněn letounem Aero A-14 v barvách ČSA, letoun pilotoval šéfpilot ČSA Karel Brabenec. Provedl pouze symbolický oblet letiště. Oblet nebyl proveden z důvodu špatného počasí, jak je mylně předkládáno některými zdroji včetně ČSA ale ze zcela jiného prostého důvodu, 28. říjen připadl v roce 1923 na neděli a v tento den v týdnu (neděle) se civilní letecké linky prostě nelétaly. Odložení letu pro špatné počasí navíc vyvrací fakt, že v dobových záznamech je uveden přílet vojenského letounu na lince Košice - Praha, který přistál v Kyjích - nedaleko Kbelského letiště, z čehož je zřejmé že meteorologické podmínky byly vyhovující pro uskutečnění letu.\n\nLet s pasažérem se tedy uskutečnil 29. října 1923.\nLetadlo Aero A-14 registrační značky \"L-BARC\" vzlétlo z letiště ve Kbelích na cestu Praha - Bratislava, pilotoval jej Karel Brabec a prvním cestujícím se stal redaktor Lidových novin Václav König. V protisměru odstartoval letoun Aero A-14 \"L-BARI\" na lince z Bratislavy do Prahy. Let byl dlouhý 320 km a trval cca 3 hodiny.\n"}
{"id": "153595", "url": "https://cs.wikipedia.org/wiki?curid=153595", "title": "Namur", "text": "Namur\n\nNamur (valonsky ', nizozemsky ') je frankofonní město v Belgii, hlavní město Valonska a správní centrum provincie Namur.\nS 107 411 obyvateli (údaj z 1. července 2006) je Namur třetí největší město ve Valonsku.\n\nV Namuru sídlí Valonský parlament a Valonská vláda.\nSídlo parlamentu se nachází v Grognonu, historickém jádru města na soutoku Mázy a Sambry, a vláda sídlí v budově \"Élysette\" na protějším břehu řeky Mázy.\n\nNamur se nachází přibližně 65 km jihovýchodně od Bruselu na soutoku dvou hlavních valonských řek, Mázy a Sambry, a na pomezí tří geografických oblastí, a sice Hesbaye na severu, Condroz na jihovýchodě a Entre-Sambre-et-Meuse na jihozápadě.\n\nObec Namur má rozlohu 175,69 km² a zahrnuje kromě vlastního Namuru bývalé obce Beez, Belgrade, Saint-Servais, Saint-Marc, Bouge, Champion, Daussoulx, Flawinne, Malonne, Suarlée, Temploux, Vedrin, Boninne, Cognelée, Gelbressée, Marche-les-Dames, Dave, Jambes, Naninne, Wépion, Wierde, Erpent, Lives-sur-Meuse a Loyers.\n\nNamur existoval jako důležitá osada na křižovatce obchodních cest již v dobách Keltů.\nPoté, co Julius Caesar porazil místní kmen Aduatuků, se v oblasti usídlili Římané.\n\nVýznam Namuru vzrostl v raném středověku, když Merovejci vybudovali hrad na skalnatém výběžku nad městem a nad soutokem obou řek.\nV 10. století se stal Namur samostatným hrabstvím.\nMěsto se rozvíjelo nerovnoměrně, neboť namurská hrabata mohla stavět pouze na severním břehu řeky Mázy, zatímco jižní břeh, který patřil biskupství Lutych, se vyvíjel pomaleji a vzniklo na něm město Jambes (dnes předměstí Namuru).\nRoku 1262 se Namur stal součástí flanderského hrabství a roku 1421 jej koupil burgundský vévoda Filip III. Dobrý.\n\nVe 40. letech 17. století se stal Namur součástí Španělského Nizozemí a opevnění jeho citadely bylo značně zesíleno.\nRoku 1692 město dobyl francouzský král Ludvík XIV. a jeho vojenský architekt Vauban přebudoval citadelu.\n\nFrancouzská nadvláda neměla dlouhého trvání, neboť již roku 1695 město dobyl Vilém III. Oranžský.\nRoku 1709 získali Nizozemci právo opatřit město posádkou, avšak roku 1713 bylo původně Španělské Nizozemí přiřčeno utrechtskou smlouvou rakouským Habsburkům.\nMěstu tedy vládli Rakušané, zatímco citadela byla pod kontrolou Nizozemců, kteří ji posléze znovu přestavěli.\n\nPo Velké francouzské revoluci do Belgie roku 1794 opět vpadli Francouzi.\nNamur byl anektován Francií a byl zde nastolen represivní revoluční režim.\nOd roku 1795 byl Namur prefekturou departementu Sambre-et-Meuse.\nPo Napoleonově porážce roku 1815 se území Belgie stalo rozhodnutím Vídeňského kongresu součástí Spojeného království nizozemského a po belgické revoluci roku 1830 se Belgie odtrhla od Nizozemska.\nI za nového režimu v Namuru sídlila vojenská posádka a roku 1887 byla znovu přestavěna citadela.\n\nBěhem obou světových válek město utrpělo výrazné škody.\nNa začátku první světové války byl Namur jedním z hlavních cílů německých vojsk, která se snažila proniknout údolím Mázy do Francie.\nNamurská citadela byla považována za nedobytnou, přesto však padla po pouhých třech dnech bojů a po zbytek války bylo město okupováno.\nZa druhé světové války bylo město vzhledem ke své dobré strategické poloze bombardováno.\n\nDo roku 1977 byl Namur sídlem výsadkových oddílů belgické armády.\n\nNamur je důležité obchodní a průmyslové centrum. Vyrábí se zde stroje, kožené zboží, kovy a porcelán. Namur je také důležitým železničním uzlem, neboť leží na trati z Bruselu do Lucemburku a z Lille do Lutychu. Řeka Máza se využívá k lodní dopravě.\n\n\n\n"}
{"id": "153596", "url": "https://cs.wikipedia.org/wiki?curid=153596", "title": "Liběchov", "text": "Liběchov\n\nMěsto Liběchov (něm. \"Liboch\") se nachází v okrese Mělník ve Středočeském kraji, v půli cesty mezi Mělníkem a Štětím, na pravém břehu řeky Labe při ústí potoka Liběchovky. Součástí města je i vesnice Ješovice. Žije zde obyvatel.\n\nPravěké osídlení místa dokládá žárový hrob na návrší v lokalitě dnešní školy. Nalezené nádobky vypichované keramiky a kamenné nástroje pocházejí z neolitu, mladší doby kamenné (5000–3500 př. n. l.).\n\nPočátek středověkého osídlení dnešní obce není historickými prameny doložen. Nejpozději na přelomu 13. a 14. století byl u Labe na zpevněném písečném ostrůvku (jesepu) vystavěn vladycký statek pánů z Liběchova, nejspíše okrouhlá dřevěná tvrz s vodním hrazením, strážící odbočku zemské polabské stezky, směřující vzhůru táhlým dubským úvalem. Protékající bujná říčka (vůči Labi „zprava přitékající“) se nazývala Desná, později Deštná a Liběchovský potok (\"Libocher Bach\"), dnes se jmenuje Liběchovka.\n\nDo psaných dějin vstoupil Liběchov záznamem v Deskách zemských roku 1311 (dle jiného pramene 1316) se zmínkou o rytíři Dominikovi (Dominovi) z Lubiechowa se syny Václavem a Jurzatou. Místní jméno Liběchov bylo odvozeno přivlastňovací příponou \"-ov\" od osobního jména L'uběch a znamenalo „L'uběchův, Liběchův (dvůr)“. Z lidového úzu Libochov vznikla i pozdější německá podoba názvu Liboch (od roku 1720).\n\nNa počátku 15. století patřil Liběchov rodu Škopků z Dubé. Jindřich z Dubé, syn královského hofmistra a oblíbence krále Václava IV., byl přítelem a ochráncem kazatele Jana Husa. V této spojitosti dlužno poznamenat, že v literatuře uváděný Husův pobyt na liběchovské tvrzi po vyhlášení interdiktu nad Prahou v říjnu 1412 není historicky doložen a lze jej pokládat za smyšlený. Od roku 1430 Liběchovské panství střídalo majitele.\n\nOd roku 1438 byl Liběchov v držení Pánů z Liběchova, od roku 1455, resp. od roku 1477 nazývaných vladyků „erbu půl jelena“. Polovina jelena ve skoku se stala také místní heraldickou figurou.\nRoku 1543 se připomíná Vilém Beřkovský z Šebířova. Roku 1583 zemřel majitel statku, slezský šlechtic Kašpar Belvic z Nostvic (Nosswitz) a společně se ženou Evou byl pohřben v kostele sv. Havla, kde se ve stěně dochovala dvojice jejich náhrobků. Po nich roku 1603 vlastnila liběchovské zboží Anna Belvicová ze Štampachu. Roku 1615 se připomíná Jan Kryštof, rytíř Belvic z Nostvic. Starou tvrz dal tehdy přestavět v renesanční, plně kamenný, dvoupodlažní opevněný objekt okrouhlého půdorysu, půl tvrz, půl zámek se štíhlou věží. Stavba byla obkroužena širokým vodním příkopem, hloubeným v původních ramenech říčky, obdobně jako to je řešeno například na zámku – tvrzi v Roztokách u Prahy). Roku 1623 se připomíná tvrz pod kostelem na návrší. V roce 1621 je při zámku zaznamenán poplužní dvůr, vinice, mlýn, pivovar a ovčín. Toho roku panství převzala Magdaléna Belvicová, provdaná za Jiřího Malovce z Chýnova. Po její brzké smrti se Jiří roku 1643 oženil s její neteří Dorotou Františkou, dcerou cítovského pána Jana Kryštofa Belvice, zemřel však již roku 1647 bezdětný.\nRoku 1648 císařský voják, hrdina třicetileté války a zemský soudce italského původu Hyacint Karel, hrabě Villani z Pillonica (1610–1656) získal Liběchov sňatkem s již vdovou, Dorotou Františkou, rozenou Belvicovou, ovdovělou Malovcovou. Přivedl si do Liběchova Karla, mladšího ze dvou synů z prvního manželství. Z manželství s Dorotou vzešly jen dvě dcery. Roku 1654 dal Hyacint Villani na viničním vrchu nad řekou vystavět kamennou zdaleka viditelnou kapli Sv. Ducha a Božího Hrobu, kde byl později sám pohřben. Jeho hrob s identifikační nápisovou cedulkou objevili Veithovi dělníci roku 1823, ale náhrobní desku neopatrnou manipulací zničili.\n\nSamostatná zvonice v půli kopce zanikla roku 1823 po přístavbě mohutné hranolové věže kostela, do které byly tři zvony přeneseny. Okrsek viniční hory byl italskými mistry domodelován terasovitě ve stylu italských zahrad a vyzděn opukou a pískovcem. Toto impozantní dílo, v současnosti silně chátrající, s již opuštěnou vinicí, patří rozlohou i objemem použitého kamene k největším stavebním počinům širokého okolí. Deska se znakem Antonína Ladislava Veitha byla odtud roku 2005 přenesena do muzea v Mělníku.\n\nRoku 1664 zámek od Hyacintova syna, Karla Ludvíka de Villani koupil Ferdinand Kryštof von Scheidler (+1696), rovněž hrdina třicetileté války, vystudovaný právník a údajný vychovatel císaře Leopolda I. Dva oltářní obrazy do kostela sv. Ducha dodal proslulý pražský malíř Karel Škréta, není však doloženo, zda byl objednavatelem Scheidler nebo již Hyacint Villani. Liběchovské nemovitosti si po otcově smrti rozdělilo pět Scheidlerových dcer, z nichž Antonie Scheidlerová se roku 1709 provdala za hraběte Jana Jáchyma Pachtu z Rájova.\n\nOsmnácté století přineslo Liběchovu jedinečný stavební i hospodářský rozkvět, jehož plody určují tvářnost obce dodnes. Především se tak stalo činností vzdělaného, kultivovaného a bohatého šlechtice Jana Jáchyma, hraběte Pachty z Rájova, a posléze jeho syna Huberta Karla.\nNa zvelebení panství se tehdy podílely osobnosti výtvarného života evropského formátu: císařský dvorní architekt František Maxmilián Kaňka jejich sídlo přestavěl v letech 1725 - 1730 na pohodlný barokní zámek s obdivuhodným citem pro původní stavbu: podkovovité jádro bylo uzavřeno novým barokním obdélným křídlem se sallou terrenou v přízemí a slavnostním sálem v patře. Malby v zámku i v kostele sv. Havla prováděli věhlasní malíři Václav Vavřinec Reiner a Jan Petr Molitor. Parter zámecké zahrady, terasa a schodiště kostela byly přetvořeny a osazeny sochami, z nichž nejvzácnější je Perseus, kterého vytesal proslulý sochař Matyáš Bernard Braun.\n\nRoku 1730 byl také přestavěn pozoruhodný farní patronátní kostel sv. Havla. Nad silným minerálním pramenem na blízké lokalitě Boží Voda (německy \"Geweihtenbrunn\" – Svěcená voda) byla nad studánkou vedle lázně zřízena kaple Panny Marie. Boží Voda byla propojena se zámkem promenádní cestou se stromořadím zvaným Palouček.\n\nRokem 1780 je datována Kalvárie, kamenná Křížová cesta o 14 zastaveních, lemovaná lipovou alejí. Do jejích výklenkových kaplí byly zasazeny dnes nezvěstné obrazy, které namaloval jezuita Josef Kramolín. Roku 2002 byly nahrazeny novými obrazy. Roku 1781 byla vystavěna honosná konírna pro „4 x 8 koní“, kterou ve štítu identifikuje latinský nápis s chronogramem. Císař Josef II. dekretem z roku 1782 mimo jiné zrušil jak liběchovské poutě, tak liběchovský kostel sv. Ducha.\n\nPrvé tři čtvrtiny 19. století vlastnil toto panství další slavný rod, Veithové. Roku 1801 panství zakoupil Jakub Veith (1758–1833), úspěšný průmyslový podnikatel, výrobce bavlněných tkanin pro armádu, původem z Volar, pak českobudějovický měšťan, povýšený do šlechtického stavu. Po velkém požáru v roce 1811 dal zámek upravit do klasicistní podoby. V zámecké zahradě upravené na libosad postavil rozlehlý skleník , jedna část sloužila jako fíkovna (s 25 stromy) a druhá jako oranžerie. Roku 1823 dal Veith ke kostelu sv. Ducha přistavět věž – zvonici a rozšířil podzemní kryptu pro svoji rodinu.\n\nNa Boží Vodě vyrostl nový lázeňský dům a roku 1832 byla mezi farou a kostelem sv. Havla vystavěna německá škola. V blízké obci Želízy Veith zbudoval cukrovar.\n\nSyn Antonín Veith (1793–1854) a jeho bratr patřili k štědrým podporovatelům umění, vědy a kultury. Na zámku v Liběchově, upraveném do novogotické podoby, podle básníka Karla Egona Eberta vytvořili „Hnízdo romantické doby“. Veithův liběchovský salón až příliš štědře hostil po dvě desetiletí nejvýznačnější představitele českého národního obrození, umělecké a intelektuální elity: Filozof pater Bernard Bolzano zde dokončil svůj proslulý spis \"Paradoxy nekonečna\", sochař Ludwig Schwanthaler předložil skici 12 soch hrdinů české historie pro Veithův Slavín v Tupadlech, jehož architektonický návrh dodal Wilhelm Gail, útočiště zde našel po své exkomunikaci kněz a básník František Matouš Klácel. Jako Veithovi společníci i rádci zde pobývali historik František Palacký, Josef Jungmann, Josef Václav Frič, Václav Hanka, Karel Sabina, František Ladislav Rieger a mnoho dalších. O dění na Liběchově referoval samotář Emanuel František Velc.\n\nV obci působil vlivný vlastenecký farář, pater Filip Čermák (Tuchoměřický), který byl Veithovým společníkem stejně jako pater Václav Krolmus. Vynikající malíř Josef Navrátil (1798–1865) zámek obohatil velkolepou výmalbou \"sally terreny\" podle eposu o Vlastě a Dívčí válce, který napsal Karl Egon Ebert. Navrátil vyzdobil také Orientální sál. S Liběchovem je spojena tvorba význačného českého sochaře, původně zámeckého kuchaře Václava Levého. V blízkých lesích dodnes zachovány jeho rané monumentální romantické skalní skulptury: kaplička Máří Magdalény, Harfenice, Kazatelna, Had, Čertovy hlavy, Klácelka, Blaník. V nedalekých Tupadlech započata stavba českého Slavína. Z důvodu nedostatku financí po Veithově smrti však zůstala nedokončena. Veithův synovec Antonín Ladislav byl nucen panství Liběchov prodat.\n\nRoku 1878 Liběchov koupil kníže Emanuel Collalto, od něj svobodná paní z Armínu. Od poloviny 80.let 19.století do roku 1918 vlastnila panství pruská hraběnka Marie von Lippe z Biesterfeldu a Weissenfeldu. Na zámku nesídlila, panství pro ni kolem roku 1884 spravoval Alois Reichelt a po něm od roku 1894) česká pachtýřská rodina Homolků.\n\nPo rozpadu Rakouska-Uherska a vzniku Československé republiky v roce 1918 ing. František Homolka od hraběnky von Lippe zanedbané panství koupil a postupně obnovil jeho prosperitu. Jeho zemědělský statek a lesní správa byly nevýznamnějším hospodářským subjektem. K prosperujícím podnikům patřil také např. mlýn Jana Papouška. Státem byl roku 1935 Liběchov povýšen na město a uznán nový městský znak se lvem kráčejícím doprava a vinnými hrozny, po 2. světové válce byl statut města zpochybňován, ale od roku 2007 je opět platný.\n\nPro staletí postupující germanizaci severních Čech stal se Liběchov nejjižnější výspou, vzdálenou pouhých několik kilometrů od českého královského města Mělník. V té spojitosti byl Liběchov - Liboch přirovnáván k „hrázi na Labi“. Mnichovským diktátem je v říjnu 1938 národnostně smíšená obec (poměr Čechů a Němců 1:1) odtržena od českých zemí a začleněna do Sudetoněmecké župy Velkoněmecké říše (\"Reichsgau Sudetenland\"). Židé jsou deportováni do koncentračních táborů, české obyvatelstvo hrubě diskriminováno a vyloučeno z veřejného života. Zámek sloužil jako vojenský lazaret.\n\nV letech 1945–1946 obec nuceně opustili jednotlivci i rodiny německé národnosti (více jak 50% obyvatel). Uvolněné nemovitosti byly dosídleny. Dlouhodobé správní napojení obce na Dubou se po druhé světové válce změnilo, Liběchov přešel pod správu okresu Mělník. Působnost obce byla rozšířena o sousední, dříve samostatné Ješovice.\n\nRoku 1963 získalo několik zestátněných zpustlých objektů do správy Ministerstvo kultury: zámek, pivovar a kapli sv. Ducha propůjčilo Národnímu muzeu v Praze. V roce 1975, po osmileté generální rekonstrukci zámeckého objektu, bylo otevřeno v jeho prostorách Muzeum asijských kultur jako sekce Náprstkova muzea, součásti Národního muzea v Praze. Současně byla rekonstruována barokní budova pivovaru, kterou Náprstkovo muzeum dodnes užívá jako depozitář. V první polovině 90. let na terasách pod kaplí sv. Ducha a sv. Hrobu po čtyřech stoletích zanikla viniční trať, pozemky (stejně jako budovu zámku) získala v privatizaci rodina Homolků. Výrazně se změnil krajinný kolorit, v druhé polovině 20. století silně narušený stavbou rozlehlé elektrárny a později dýhárny na protějším břehu Labe. Oproti této újmě byla na konci století rekonstruována dlouho neudržovaná rozlehlá zámecká zahrada a rovněž dosud zanedbaný okrsek podmanivého kouzla s křížovou cestou a památnou lipovou alejí.\n\nV srpnu 2002 zámek a část obce silně postihla pětisetletá povodeň. Výška vody při záplavě dosáhla v přízemí zámku výšky 3,2 metru. Během povodní se muzejní sbírky musely odstěhovat a expozice pobočky Náprstkova muzea v zámku již nebyla obnovena. Na přelomu tisíciletí zůstává Liběchov a jeho blízké okolí památkovou lokalitou mimořádné hodnoty kulturně-stavební, krajinné i přírodní jako jihozápadní okraj Přírodního parku Rymáň, sousedícího s Chráněnou krajinnou oblastí Kokořínsko.\n\n30. 9. 2015 byl zapsán do spolkového rejstříku spolek Liběchov sobě – spolek pro záchranu kostelíčka, jehož základní myšlenkou jako dobrovolného nepolitického spolku založeného podle občanského zákoníku je především podpora při získání kaple sv. Ducha a sv. Hrobu do vlastnictví města Liběchova, jeho oprava, udržování a úprava přilehlých pozemků a zeleně, dále osvětové působení na veřejnost zaměřené na vytváření vztahu ke kostelíčku a na rozvoj kulturního a společenského života ve městě.\n\nStatus města byl Liběchovu udělen 26. dubna 1935, v polovině 20. století o něj město přišlo a obnoven byl 23. ledna 2007.\n\nSídlí zde Ústav živočišné fyziologie a genetiky AV ČR, kde působil Karel Fortýn a kde působí Milan Blaha.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Liběchov \"(něm. \"Liboch\", přísl. Boží Voda, 1344 obyvatel, poštovní úřad, telegrafní úřad, telefonní úřad, četnická stanice, katolický kostel, sbor dobrovolných hasičů)\" byly v roce 1932 evidovány tyto živnosti a obchody: 2 lékaři, 3 autodopravci, 4 pekaři, 2 stavební družstva, stavební hmoty, stavitel, pivovar Homolka, pokrývač, mlýn na barevná dřeva Pecher, 3 řezníci, 3 holiči, 7 hostinců, 3 porodní asistentky, 3 obchody se smíšeným zbožím, obchod s obilím, velkostatek Homolka, obchod s dřívím, obchod s chnelem, biograf Sokol, pohřební ústav, 2 malíři, Umělecký mlýn, velkoobchod s ovocem, 2 sadaři, pila Pecher, Lidové sanatorium dělnictva krejčovského, 2 sedláři, 2 zámečníci, kovář, 2 krejčí, 3 obuvníci, Občanská záložna pro Liběchov, Spar- und Darlehenskassenverein Liboch, výčep lihovin, 2 trafiky, 2 truhláři, kolář, cukrář.\n\n\nDopravní síť\n\nVeřejná doprava 2012\n\n\n"}
{"id": "153597", "url": "https://cs.wikipedia.org/wiki?curid=153597", "title": "Jevišovice", "text": "Jevišovice\n\nJevišovice () jsou město v okrese Znojmo v Jihomoravském kraji, 16 km severozápadně od Znojma na řece Jevišovce. Žije zde obyvatel. Díky zachovalé barokní zástavbě z 18. století bylo historické jádro města roku 1990 vyhlášeno městskou památkovou zónou. Od 23. ledna 2007 byl obci vrácen status města.\n\nMěsto je přirozeným centrem mikroregionu Jevišovicko a je také sídlem Dobrovolného svazku obcí Jevišovicka, které bylo zřízeno v roce 2002.\n\nKrajina v okolí Jevišovic byla osídlena už od pradávna. První zmínka o tomto městu pochází z roku 1286, kdy město patřilo Bočkovi I. z Kunštátu. Později se Jevišovice staly centrem husitství na jihozápadní Moravě. Páni z Kunštátu sídlo drželi až do svého vymření po meči v roce 1587, kdy jej dědička Kateřina odkázala knížatům z Minsterberka. V jejich vlastnictví byl zámek opět až do vymření tohoto rodu v roce 1649. Císař pak zámek i s panstvím prodal v roce 1649 Ludvíku Raduitovi de Souches, proslulému jako obránci Brna proti Švédům (v regionu známý mj. jako zakladatel poutní kaple v nedalekých Hlubokých Mašůvkách). V 18. a 19. století patřily Jevišovice původně španělské šlechtické rodině Ugartů. Ugartové své hlavní sídlo přenesli do nového zámku, centrum městečka ale na vlastní náklady obohatili o stavbu kostela sv. Josefa a sýpku na náměstí.\n\nSamotné Jevišovice byly vždy národnostně českým městem (roku 1880 zde žilo z 1237 obyvatel 1231 občanů české národnosti, roku 1930 z 1092 obyvatel 1053 občanů české národnosti), kde se dařilo nejrůznějším živnostem, řemeslům (existovalo zde 8 cechů) a spolkům (v roce 1898 došlo například k ustavení Sokola). Zajímavé je historické jádro města s budovami z 18. a 19. století a řada soch, převážně z 18. století (od roku 1990 městská památková zóna). V regionální historii byl významnou osobností starosta, ředitel školy a náčelník Sokola František Štursa (1882–1943), který byl jako organizátor odboje za druhé světové války umučen v Německu. Má pamětní desku na budově základní školy a jeho jméno nese i hlavní jevišovické náměstí. Nedaleko Jevišovic se nachází přehrada, vystavěná v letech 1894–1897 jako zábrana proti povodním, která patří k nejstarším ve střední Evropě.\n\nProti dnešnímu Starému zámku v Jevišovicích se na ostrohu na protějším břehu Jevišovky již v katastru obce Střelice nalézá významná archeologická lokalita – výšinné sídliště. Využívané bylo s přestávkami od eneolitu do středověku, kdy byl místní hrad roku 1421 zničen a nahrazen hradem v Jevišovicích. Zdejší výkopy moravského archeologa Jaroslava Palliardiho významně přispěly k poznání chronologie období eneolitu v Česku.\n\nNachází se na skalnatém ostrohu nad údolím Jevišovky, kde byl vybudován Sezemou z Kunštátu mezi roky 1423–1426 náhradou za zbořený Starý hrad na protějším břehu. Hrad je připomínaný poprvé roku 1432 a již nedlouho poté, roku 1468 odolal pokusu o dobytí vojskem uherského krále Matyáše Korvína. Nápis na schodišťové věži z roku 1564 svědčí o tom, že jevišovická větev pánů z Kunštátu přestavěla hrad v 16. století na renesanční zámek. Kunštáti sídlo drželi až do svého vymření po meči v roce 1587, kdy jej dědička Kateřina odkázala knížatům z Minsterberka. V jejich vlastnictví byl zámek opět až do vymření rodu v roce 1649. Císař pak zámek i s panstvím prodal Ludvíku Raduitovi de Souches. On a jeho potomci realizovali před rokem 1686 raně barokní přestavbu zámku. Její součástí je raně barokní kaple sv. Ludvíka se zachovalým mobiliářem. Stavební úpravy na zámku provedla v 19. století i hrabata Ugarte, v jejichž držení byl zámek v letech 1736–1879. Jeho posledními soukromými majiteli byli Offenheimové z Potexinu, kteří jej drželi v letech 1916-1939 a po nich hrabata Larisch-Mönnich.\n\nV současnosti zámek patří Moravskému zemskému muzeu v Brně a je veřejnosti přístupný. Součástí expozic je zámecká kaple sv. Ludvíka, prezentace hradní kuchyně či archeologická sbírka Františka Vildomce, významného amatérského archeologa působícího na Znojemsku v první polovině 20. století; v Předzámčí je vlastivědná expozice Jevišovicka.\n\nNachází se jihovýchodně od středu města, kde nechal počátkem 80. let 17. Louis Raduit de Souches století vybudovat dřevěný barokní lovecký zámeček. V roce 1879 dal na jeho místě Karel Locatelli postavit vídeňskými architekty objekt ve stylu windsorské neogotiky, který se v nezměněné podobě dochoval dodnes. Jeho posledními soukromými majiteli byli Larischové-Mönnichové. Po roce 1948 je zámek využíván jako domov důchodců. Spolu s celoročně přístupným anglickým parkem a hodnotnými barokními a empírovými sochami pohledově mimořádně působivý.\n\nFarní kostel sv. Josefa, mohutná empírová stavba z roku 1830, tvoří spolu se Starým zámkem pohledovou dominantu městečka. Nahradil zrušený kostel sv. Mikuláše, který stával na dnešním hřbitově. Každou neděli je zde sloužena mše svatá.\n\nPřehrada na řece Jevišovce je jedna z nejstarších vodních nádrží ve střední Evropě. Byla vystavěna v letech 1894–1897 jako zábrana proti povodním a díky svému technickému řešení byla vyhlášena technickou památkou.\n\nTuto budovu školy dal zbudovat v roce 1926 majitel panství Vilém Offenheim. Nazývá se Komenium, protože na průčelí budovy je umístěna plastika Jana Amose Komenského.\n\n\nV Jevišovicích je základní škola, která je spádová i pro několik dalších obcí, ve městě jsou bohaté spolkové, sportovní a kulturní aktivity. Z hospodářskách subjektů je v rámci celého Česka důležitá firma AGRO Jevišovice, a.s., která obhospodařuje rozsáhlé pozemky v České republice a na Ukrajině. Je jedním z největších českých chovatelů kuřat, jediným českým a evropským chovatelem jatečních krokodýlů (na farmě ve Velkém Karlově) a prostřednictvím dceřiné společnosti ZEVO provozovatel největší bioplynové stanice ve střední a východní Evropě (rovněž ve Velkém Karlově). Od roku 2011 je součástí holdingu Agrofert Andreje Babiše.\n\nV letech 2010 až 2014 byl starostou Pavel Málek. Na ustavujícím zasedání zastupitelstva v listopadu 2014 byl do této funkce zvolen opětovně.\n\n\n\n"}
{"id": "153600", "url": "https://cs.wikipedia.org/wiki?curid=153600", "title": "Březno (okres Mladá Boleslav)", "text": "Březno (okres Mladá Boleslav)\n\nMěstys Březno se nachází v okrese Mladá Boleslav, kraj Středočeský. Žije zde obyvatel. Březno leží asi osm kilometrů východně od Mladé Boleslavi.\n\nPrvní písemná zmínka o obci pochází z roku 1255. Obci byl 11. března 2008 obnoven status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Březno u Mladé Boleslavě s 857 obyvateli v roce 1932 byly evidovány tyto živnosti a obchody: lékař, biograf Sokol, elektroinstalace, holič, hospodářské družstvo, 3 hostince, kapelník, klempíř, 2 koláři, konsum, kovář, 4 krejčí, mlýn, obuvník, pekař, pila, 2 porodní asistentky, rolník, řezník, 3 obchody se smíšeným zbožím, spořitelní a záložní spolek, tesařský mistr, 2 truhláři, velkostatek, 3 zahradnictví, 2 zámečníci, zednický mistr.\n\n\n\nV obci se nachází zdravotní středisko, pošta, prodejna potravin a masa, hřbitov i kadeřnictví.\n\nV oblasti školství má obec základní škola s kapacitou 200 žáků, kterou navštěvují žáci i ze sedmi sousedních obcí. Dále je zde mateřská škola s kapacitou 39 dětí.\n\nSilniční doprava\n\nMěstysem prochází silnice II/280 Židněves – Březno – Dětenice – Kopidlno. Ve vzdálenosti 1 km vede silnice I/16 Mělník – Mladá Boleslav – Jičín.\n\nŽelezniční doprava\n\nMěstys Březno leží na železniční trati 064 Mladá Boleslav – Dolní Bousov – Stará Paka. Jedná se o jednokolejnou regionální trať, doprava byla na trati zahájena roku 1905. Přepravní zatížení tratě 064 mezi Mladou Boleslaví a Dolním Bousovem činilo v pracovních dnech roku 2011 obousměrně 14 osobních vlaků. Na území městyse leží železniční zastávka \"Březno u Mladé Boleslavi\".\n\nAutobusová doprava\n\nMěstysem projížděly v květnu 2011 autobusové linky do těchto cílů: Libáň, Mladá Boleslav, Rožďalovice, Semčice \n\n"}
{"id": "153602", "url": "https://cs.wikipedia.org/wiki?curid=153602", "title": "Čistá (okres Mladá Boleslav)", "text": "Čistá (okres Mladá Boleslav)\n\nObec Čistá se nachází v okrese Mladá Boleslav, kraj Středočeský. Rozkládá se asi devět kilometrů severozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Čistá s 1028 obyvateli v roce 1932 byly evidovány tyto úřady, živnosti a obchody: sbor dobrovolných hasičů, cihelna, cukrář, 2 holiči, 4 hostince, výroba železných kamen, 3 koláři, konsum, 2 kováři, krejčí, malíř skla, obuvník, 2 pekaři, porodní asistentka, 18 rolníků, 2 řezníci, 6 obchodů se smíšeným zbožím, spořitelní a záložní spolek, strojírna, obchod se střižním zbožím, 3 trafiky, truhlář, zednický mistr.\n\n\n\nSilniční doprava\n\nStředem obce prochází silnice III. třídy. Okolo obce vede silnice I/38 Nymburk - Mladá Boleslav - Bělá pod Bezdězem - Doksy - Jestřebí\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Bělá pod Bezdězem ve vzdálenosti 2 km ležící na trati 080 z Bakova nad Jizerou do České Lípy.\n\nAutobusová doprava\n\nObcí projížděly v květnu 2011 autobusové linky do těchto cílů: Bělá pod Bezdězem, Bezno, Doksy, Mladá Boleslav, Praha \n\n"}
{"id": "153603", "url": "https://cs.wikipedia.org/wiki?curid=153603", "title": "Dalovice (okres Mladá Boleslav)", "text": "Dalovice (okres Mladá Boleslav)\n\nObec Dalovice se nachází v okrese Mladá Boleslav, kraj Středočeský. Rozkládá se asi dva kilometry severozápadně od Mladé Boleslavi. Žije zde obyvatel. Součástí obce je i vesnice U Česany.\n\nPrvní písemná zmínka o obci pochází z roku 1398.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Mladá Boleslav.\n\nVe vsi Dalovice s 1516 obyvateli v roce 1932 byly evidovány tyto úřady, živnosti a obchody: 2 sbory dobrovolných hasičů, bednář, cihelna, hydrocentrála, 5 hostinců, 2 kapelníci, kolář, kovář, krejčí, obchod s mlékem, mlýn, obuvník, palivo, pekař, 2 pokrývači, porodní asistentka, povozník, přádelna česané příze, 12 rolníků, řezník, 4 sadaři, sladovna, 8 obchodů se smíšeným zbožím, spořitelní a záložní spolek, 5 trafik, truhlář, 2 velkostatky, 2 zahradnictví.\n\n\nSilniční doprava\n\nObcí prochází silnice II/259 Mladá Boleslav - Dalovice - Mšeno - Dubá\n\nŽelezniční doprava\n\nOkrajem katastrálního území prochází železniční trať Praha – Turnov a železniční trať Mladá Boleslav – Stará Paka, ale stanice ani zastávka zde není. Nejblíže obci je železniční stanice Mladá Boleslav hlavní nádraží ve vzdálenosti 2 km.\n\nAutobusová doprava\n\nV obci zastavovaly v pracovních dnech května 2011 příměstská autobusová linka Mladá Boleslav-Katusice-Bělá pod Bezdězem,Bezdědice \"(9 spojů tam, 10 spojů zpět)\" a linka Městské hromadné dopravy Mladá Boleslav č. 60 \n"}
{"id": "153606", "url": "https://cs.wikipedia.org/wiki?curid=153606", "title": "Hrušov (okres Mladá Boleslav)", "text": "Hrušov (okres Mladá Boleslav)\n\nHrušov je obec, která se nachází v okrese Mladá Boleslav ve Středočeském kraji. Rozkládá se asi devět kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1346.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nSilniční doprava\n\nObcí prochází silnice III. třídy. Ve vzdálenosti 1,5 km vede silnice II/275 Bezno - Horky nad Jizerou - Jabkenice - Křinec, ve vzdálenosti 3 km vede dálnice D10 Praha - Mladá Boleslav - Turnov s exitem 33.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Chotětov ve vzdálenosti 4 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mladá Boleslav-Horky nad Jizerou-Kadlín \"(1 spoj tam i zpět)\" a Mladá Boleslav-Horky nad Jizerou-Chotětov \"(5 spojů tam i zpět)\" \n\n"}
{"id": "153607", "url": "https://cs.wikipedia.org/wiki?curid=153607", "title": "Němčice (okres Mladá Boleslav)", "text": "Němčice (okres Mladá Boleslav)\n\nObec Němčice se nachází v okrese Mladá Boleslav, kraj Středočeský. Rozkládá se osm kilometrů jižně od Mladé Boleslavi. Žije zde obyvatel.\n\nO době vzniku Němčic není nikde dochována žádná zpráva, ale existovaly jistě dávno před tím, než se zmiňuje nejstarší zápis. První zmínka pochází ze 14. století, připomíná jakéhosi zemana z Němčic. Později se staly Němčice majetkem rodu Johanitů u Matky Boží na Malé Straně v Praze. Za husitských válek se zmocnil Němčic i Zdětína (obě vsi patřily Johanitům) Václav Myška z Hrádku nad Zámostím, který byl horlivým přívržencem Jana Husa.\n\nRoku 1437 byly obě vsi postoupeny císařem Zikmundem Janovi z Kunvaldu. Jan z Kunvaldu prokázal císaři mnohé služby a ten se mu za to vždy náležitě odměnil. Roku 1436 daroval císař Janovi Uhříněves, roku 1437 Dražice. Během svého života obdržel Jan z Kunvaldu od císaře mnoho statků, ale i majetku církevního, např. Vtelno nad Jizerou, Klíčany a Hostice. Jan zemřel po roce 1440. Jeho potomci synové Jan Václav a Bohuslav a dcera Anna pak vládli Dražicům.\n\nK Němčicům se táhli páni Myškové. Konečně roku 1446 prodal Hereš Myška Hrádek nad Zámostím, který leží nad Jizerou, vsi Libichov, Strašnov, Němčice a Hrušov svým synovcům Pavlovi a Matějovi a Hrádku. Proti tomuto prodeji byl Pešík ze Struh dědic Libichova, který tvrdil, že má větší právo na dědictví Němčic a Strašnova. Pravděpodobně ale něco v této při získal, neboť část Němčic patřila k majetku Stružskému. Tento zmiňovaný Pešík byl roku 1440 na sjezdu v Nymburce a roku 1450 mezi těmi, kteří táhli proti Sasům. Později pak vládl na Struhách Zdeněk z Chrástu, ten po své smrti (1492) zanechal část Němčic své dceři Johance. Johanka se provdala za Zikmunda Stružského z Doubravan a v roce 1547 odkázala dvůr v Němčicích Janovi Mistrovskému z Nemyšle, který vedl spor o statek v Němčicích s Janem Purkrabím z Donína a teprve roku 1552 tento spor vyhrál. Krátce poté podstoupil statek Krizeldě z Hodějova, která prodala Němčice Jiříkovi Cetenskému. Když Mistrovský v roce 1554 činil poslední pořízení, nejmenoval Němčice již mezi svými statky. To bylo samo sebou důkazem, že Němčice byly odděleny od Struh. Jiří Cetenský se zmiňuje o Němčicích jako o příslušenství Vinařickém. Jeho nástupce Mikuláš neudržel, snad je prodal Václavu Mazancovi z Vestce. Část Němčic byla již dříve v moci pánů z Donína a patřila k Charvátcům. Paní Anna z Vartemberka koupila roku 1555 Charvátecký statek od Jana z Donína a připojila Němčice k Dobrovici.\n\nZatím jiný díl Němčic patřil vrchnosti boleslavské. Město Boleslav se vykoupilo z poddanství za Bohuslava Hasišteinského dne 19. dubna 1595 a stalo se městem královským. Bohuslav byl velmi příznivý Němcům a mnoho jich přivedl do Boleslavi. Se svou manželkou Evou z Valdštejna neměl žádné děti a proto učinil hlavní dědičkou právě ji. Zemřel 17. října 1605 a byl pohřben v Týnském kostele v Praze. Eva se znovu provdala a to za Jiřího Bedřicha, hraběte z Hohenlohe, J. M. G. válečného řádu, kterému odkázala všechen svůj majetek. Roku 1628 prodala boleslavské panství a Kosmonosy Gottfriedovi Jindřichovi, hraběti z Pappenheimu. Ten, známý válečník, byl smrtelně postřelen v bitvě u Lutzenu a zemřel 7. listopadu 1632. Než zemřel, poručil svého nezletilého syna Wolfganga Adama a manželku do péče knížeti frýdlanskému. Také Wolfgang šel dráhou válečníka a při jednom boji byl zabit. Dle poslední vůle hraběte připadly statky Marii Esteře z Huischinu, rozené Gerau a Kateřině z Trautmannsdorfu. Marie Ester prodala kosmonoské panství roku 1650 Heřmanu Černínovi z Chudenic za 120 000 zl. uherských. Černínové drželi panství do roku 1738. Pak bylo panství prodáno roku 1740 Zikmundu Gustavovi, hraběti Hrzanovi z Harasova. Roku 1760 koupila kosmonoské panství Jahanna Martinická. Roku 1804 se dostalo panství do rukou Friedrichovi z Mirbachu. V jeho rodu zůstalo dlouho přes rok 1848.\n\nBěhem posledních dvaceti let se obec rozrostla o deset nových domů a osmnáct bylo zadaptováno. V současné době žije v Němčicích více mladých rodin, což je předpokladem zdárného vývoje obce. Společnými silami rodičů za přispění obecního úřadu vzniklo malé dětské hřiště s klouzačkou a pískovištěm.\n\nOd šedesátých let 19. století klíčila v Čechách znovu víra v národní sílu a tato víra se začala záhy projevovat ve spolkovém životě. Průkopníkem nových myšlenek se stal dr. Miroslav Tyrš, zakladatel Sokolstva. Jeho zásluhou byla roku 1861 založena první sokolská jednota v Praze. O několik málo let později vzniká české dobrovolné hasičstvo. Vlna nadšení přinášející s sebou zakládání hasičských sborů zasáhla Mladoboleslavsko již v roce 1869, kdy byl založen sbor dobrovolných hasičů v Mladé Boleslavi.\n\nPo vzoru jiných obcí došlo také v Němčicích k založení sboru dobrovolných hasičů v roce 1901. Tehdejší starosta obce Pavel Pavlíček po vykonaných přípravách sezval občany do ustavující schůze, v níž přesvědčivě promluvil o poslání hasičstva J. Míchal – velitel hasičského sboru z Jizerního Vtelna. Výsledek schůze plně uspokojil, neboť se přihlásilo 14 členů činných a 4 přispívající. Tím byl sbor dobrovolných hasičů v Němčicích uveden v život a volbami byli v jeho čelo postaveni: Alois Havlůj jako starosta a Pavel Pavlíček jako velitel. Dále byli zvoleni J. Salač náměstkem velitele, V. Novák jednatelem a P. Šlechta pokladníkem. Sbor se za týden přihlásil k boleslavské župě.\n\nNově založený sbor musel těžce zápasit s četnými nedostatky, přestože obecní zastupitelstvo projevovalo plně pochopení pro potřeby svého sboru, přece nebylo možno vyzbrojit sbor tak, jak by potřeboval. Bylo opatřeno to nejnutnější. Byla zakoupena čtyřkolová stříkačka, 80 metrů hadic a skladiště. Zemská hasičská jednota dodala 8 svazků odborných knih, bylo okamžitě započato s výcvikem mužstva.\n\nV roce 1902 byl zvolen za odstupujícího Pavla Pavlíčka František Horák a pro členy sboru byl pořízen slavnostní stejnokroj. Mezi občany pořízena sbírka, která na tehdejší dobu vynesla velmi slušnou částku 160 korun. Zbývající část za stejnokroje uhradila obec. V témž roce dal náměstek velitele Salač svým nákladem ozdobit štít hasičského skladiště heslem „\"lidem k ochraně – vlasti k oslavě\"“. V den národního svátku 28. září 1902 byla dobrovickým děkanem vysvěcena stříkačka. Při této slavnosti byl přítomen i mladoboleslavský sbor. Sboru byla též přidělena příruční lékárnička a členové se snažili, aby sbor prospíval technicky i administrativně. V roce 1903 bylo přikoupeno 40 m hadic. V roce 1904 byl zvolen na valné hromadě velitel K. Vrabec. Roku 1906 byl zvolen jako náměstek velitele V. Hložek.\n\nDo klidného života zasáhla rušivě v roce 1914 světová válka. Téměř dvě třetiny sboru opoustily své domovy, aby nastoupily vojenskou službu. Záhy na to v roce 1915 zemřel první starosta sboru Alois Havlůj. K vytrvalé práci i v této těžké době nabádal členstvo sboru zemský dozorce př. J. Brázda, který vykonal v roce 1916 přehlídku sboru. Po ukončení války se vrátilo pět členů, kteří opět doplnili sbor. Nevrátili se však Pavel Novák, Pavel Pavlíček a Alois Havlůj ml. Z občanů Němčic se také nevrátili Josef Fortner, František Horák, Václav Jonáš, František Rudolf a František Verfl.\n\nOchablou činnost v poválečné době se snažili svědomitě povzbudit členové sboru v čele s nově zvoleným starostou J. Horákem. Byla doplňována výzbroj, zakoupeny nové čapky a stejnokrojové odznaky. V roce 1924 se zbor zúčastnil již v plné síle Smetanových oslav v Jabkenicích a menšinové slavnosti ve Voděradech. Od roku 1921 také fungoval v obci Němčice čtenářský ochotnický spolek, který se zasloužil v roce 1925 o zřízení pomníku padlých v první světové válce. Tento spolek organizoval výlety, plesy, zábavy, besedy, koncerty, několikrát se hrálo divadlo, recitovalo se. Pořádaly se dožínky, cyklistické závody a stavění májek. Spolek si dal za úkol udržovat kulturní činnost na vysoké úrovni. Za souhlasu župy byly při valné hromadě v roce 1926 předány čestné diplomy za nepřetržitou 25 letou činnost těmto přátelům: Václavu Hložkovi z čísla 14, Václavu Hložkovi z čísla 28, Václavu Duškovi, Karlu Vrabcovi a Václavu Novákovi. Slavnostní projev pronesl župní jednatel př. Borovec a jako hosté se dostavili zástupci hasičských sborů z Libichova a Dobrovice.\n\nČlenstvo němčického sboru se zúčastnilo se dvěma členy samaritánského výcviku a celý sbor vystoupil veřejně na krajské výstavě v Mladé Boleslavi v roce 1927. Při valné hromadě roku 1928 byli zvoleni: starostou př. Hložek, velitelem br. František Miler, jeho náměstkem Josef Volf, jednatelem br. Václav Pavlíček a pokladníkem br. Josef Toman. V tomto roce vystoupil také sbor při odhalení pomníku padlým ve Vinařicích, při župním sjezdu ve Březně a na Všeslovanském hasičském sjezdu v Praze. Výzbroj byla doplněna o 100 m hadic. V následujícím roce cvičil sbor na okrskovém sjezdu ve Strašnově a zúčastnil se župního sjezdu v Bukovně. Při zahájení valné hromady v roce 1930 byly vzpomenuty zásluhy dlouholetého pokladníka sboru br. Petra Štechy a členstvo věnovalo posmrtnou vzpomínku tomuto obětavému pracovníku. Tohoto roku cvičil sbor na okrskovém cvičení v Plazích a župním sjezdu v Žerčicích. V roce 1931 byl zvolen starostou sboru br. Verfl, ostatní funkcionáři zůstali na svých místech. Bylo postaveno nové hasičské skladiště na náklad sboru. Ruční a potažní práce byly provedeny členy sboru a jeho příznivci zdarma.\n\n28. června 1931 byl v obci pořádán župní sjezd hasičstva mlado-boleslavského okresu. Kapelník Pulda zahrál se svým souborem budíček a brzy na to se začaly sjíždět hasičské sbory. V devět hodin byla celá župa seřazena v počtu 700 mužů a připravena k pochodu. První zastavení bylo u pomníku padlých v první světové válce. Župní starosta Šembera pronesl projev, ve kterém vzpomněl padlé. Poté byl nastoupen pochod ke cvičišti. Při vztyčování vlajky sbor z Němčic předvedl dvě scény, a to „Kde domov můj a Nad Tatrou sa blýská“. Cvičení se zúčastnilo celkem deset sborů. Odpoledne byl pořádán koncert a večer taneční zábava. Pro tuto příležitost bylo pořízeno 19 nových pracovních stejnokrojů. V roce 1933 na valné hromadě hasičského sboru byla založena samaritánská stráž, do které se přihlásilo 12 občanů včetně žen. O dva roky později se sbor hasičů zúčastnil 8 cvičení praktických a zasahoval ve 2 požárech v okolních obcích. V témž roce byl zvolen jednatelem Václav Hložek z čísla 14.\n\nV roce 1959 se sbor hasičů zúčastnil cvičení se stříkačkou na Horkách. Sbor byl omlazen novými členy, kteří svůj volný čas věnovali výcviku a plnění všech úkolů, které vyplývají z této činnosti. V roce 1971 byl sbor rozšířen o družstvo dorostu. Od dubna 1975 slouží občanům nová prodejna, na jejíž stavbě se podíleli i členové hasičského sboru. Společně s obcí Libichov byl vybudován vodovod v hodnotě 1,5 milionu korun. Byla dobudována kanalizace a upraveno veřejné prostranství.\n\nV roce 1976 sbor uspořádal oslavu 75. výročí založení sboru. Hasičská družstva předváděla různá cvičení. Velký zájem byl o výstavu historických stříkaček a fotodokumentace činnosti sboru i obce. Na oslavu přijeli hasiči z Němčic u Pardubic, kteří přivezli pardubický perník a pardubické pivo. Při této příležitosti členy sboru pozvali do jejich obce, návštěvy se konaly z obou stran. V dalším roce obec navštívili občané a hasiči z Němčic u Boskovic, kteří přivezli dary a suvenýry.\n\nNásledující léta byla poznamenána přílivem mladých lidí do sboru. Vzniklo dětské družstvo \"Plamen\" pod vedením Marie Pavlíčkové. Ani ženy z Němčic nezůstaly pozadu. Družstva mužů, žen, dorostu i dětí úspěšně soutěžila v okrskových kolech a v okresním kole, a umísťovala se i na nejlepších příčkách. Od roku 1987 se utvořilo družstvo, které většinou vítězí v okrskových soutěžích i v okresních kolech. Velkou zásluhu na výsledcích má pan Libor Bureš. Družstvo soutěží s nepatrnými výjimkami ve stejné sestavě.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nSilniční doprava\n\nÚzemím obce vede silnice I/38 Kolín - Nymburk - Mladá Boleslav - Doksy - Jestřebí.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Dobrovice ve vzdálenosti 1,5 km ležící na trati 071 z Nymburka do Mladé Boleslavi.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Dobrovice, Loučeň, Lysá nad Labem, Mladá Boleslav, Nymburk \n\n"}
{"id": "153608", "url": "https://cs.wikipedia.org/wiki?curid=153608", "title": "Žďár (okres Mladá Boleslav)", "text": "Žďár (okres Mladá Boleslav)\n\nObec Žďár se nachází v okrese Mladá Boleslav, kraj Středočeský. Rozkládá se podél potoka (říčky) Žehrovky asi 21 kilometrů severovýchodně od Mladé Boleslavi a 9 kilometrů východně od města Mnichovo Hradiště. Žije zde obyvatel.\n\nPrvní písemná zmínka o obci pochází z roku 1403.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žďár u Svijan-Podolí \"(přísl. Břehy, Doubrava, Příhrazy, 1287 obyvatel, poštovní úřad)\" byly v roce 1932 evidovány tyto živnosti a obchody: bednář, výroba cementového zboží, 4 obchodníci s dobytkem, elektrotechnický závod, galanterie, 3 holiči, 8 hostinců, Stavbokeramika, 2 klempíři, 2 koláři, konsumní družstvo v Doubravě, košíkář, 2 kováři, 3 krejčí, 2 kůže surové, 5 obuvníků, vývoz ovoce, 3 pekaři, pension Příhrazy, pila, 2 porodní asistentky, 2 povozníci, 6 řezníků, 11 obchodů se smíšeným zbožím, spořitelní a záložní spolek pro Žďár, stavitel, 4 švadleny, 2 tesařští mistři, 5 trafik, 2 truhláři.\n\nV obci Žehrov \"(přísl. Skokovy, 220 obyvatel, samostatná ves se později stala součástí Žďáru)\" byly v roce 1932 evidovány tyto živnosti a obchody: lékař, autodoprava, 2 obchodníci s dobytkem, 3 hostince, obchod s jabloneckým zbožím, kapelník, rašelinové a vodoléčebné lázně Skokovy, obchod s mlékem, mlýn, řezník, 4 obchody se smíšeným zbožím, obchod se střižním zbožím, trafika.\n\n\n\nSilniční doprava\n\nObcí prochází silnice II/279 Svijany – Žďár – Dolní Bousov – Mcely.\n\nŽelezniční doprava\n\nŽelezniční trať ani stanice na území obce nejsou. Místní část Doubrava je obsluhována železniční stanicí \"Loukov u Mnichova Hradiště\" na trati 070, která však leží již za hranicemi obce, na území Loukova. Zastavují zde osobní vlaky Mladá Boleslav – Turnov.\n\nAutobusová doprava\n\nV obci zastavovaly v pracovních dnech června 2011 autobusové linky Mladá Boleslav – Mnichovo Hradiště – Žďár,Žehrov \"(6 spojů tam i zpět)\" , Turnov – Sobotka \"(4 spoje tam i zpět)\" .\n\n"}
{"id": "153614", "url": "https://cs.wikipedia.org/wiki?curid=153614", "title": "Arabeska (hudba)", "text": "Arabeska (hudba)\n\nArabeska v hudebním pojetí je jednoduchou, rychlou skladbou, většinou s lehce molovým nádechem. Jejím znakem je povětšinou lehce parodizovaná střední část, ve které se molová část přenáší do durových partiích. Je známa spíše ve svém původním francouzském názvu: \"arabesque\". Námětem arabesky může být i orientální námět.\n\"Arabesque\" je však velký pojem a paradoxem je, že nikdo přesně neví, o jaký typ skladby by se původně má (mělo) jednat. V umění se s ní často setkáváme, ale v hudbě je na každém hudebníkovi, jak pojme celý námět, či kompozici skladby. Tedy se dostáváme na neurčenou hudební formu, která je zcela závislá na interpretovi, či skladateli, který skladbu zkomponoval.\n\nPříkladem arabesky může být třeba méně známá \"arabesque rubatto con fuoco, op.3\" od soudobého skladatele Cédrika.\n"}
{"id": "153615", "url": "https://cs.wikipedia.org/wiki?curid=153615", "title": "Jakub Krčín", "text": "Jakub Krčín\n\nJakub Krčín z Jelčan a Sedlčan (1535 Kolín nebo Polepy – 1604 Sedlčany) byl jeden z nejznámějších českých rybníkářů.\n\nPocházel z chudého zemanského rodu. Měl za sebou nedokončená studia vodohospodářství na Karlově univerzitě v Praze. Po studiích působil na panství Viléma Trčky z Lípy, poté na přímluvu pana Trčky z Lípy vedl hospodářství kláštera v Borovanech. Roku 1561 vstoupil do služeb Rožmberků, stalo se tak díky přímluvě Evy z Rožmberka, kterou zachránil v lese po pádu z koně. Byl jmenován podpurkrabím a o rok později purkrabím Českého Krumlova. Na začátku krumlovského působení věnoval hlavní pozornost dvorům, ovčínům a pivovarům. Prvním výsledkem rybnikářské dovednosti Krčínovy byl rybník Počátek \"na lukách třeboninských \", tedy mezi vesnicemi Třebonín a Zlámaný Svinec (Dolní Svince) na Krumlovsku. Rybník s charakteristickým jménem vyměřoval Krčín počátkem jara roku 1564, snad s pomocí krumlovského fišmistra Martina. Práce na prvním rybníku Jakuba Krčína z Jelčan skončily před 3. dubnem 1565.\n\nRoku 1569 se stal regentem rožmberského panství. V těchto funkcích se zasloužil o hospodářský rozkvět rožmberského panství. Zpočátku nevycházel nejlépe s Petrem Vokem, proto jej rožmberský vladař poslal do Prahy, kde se zúčastnil soutěže na stavbu akvaduktu na Pražský hrad. Tuto soutěž v konkurenci italských stavitelů vyhrál a zbytky jeho akvaduktu jsou na Pražském hradě patrny dodnes.\n\nVe výstavbě rybníků na Třeboňsku navázal na Josefa Štěpánka Netolického, mnoho rybníků zbudoval (například Spolský, Potěšil) či rozšířil (například Opatovický, Záblatský, Dvořiště, Naděje a Skutek). Roku 1571 založil rybník Nevděk (dnešní Svět), kvůli kterému nechal zbourat část Třeboně. Od roku 1584 šest let budoval největší rybník Rožmberk, nacházející se přímo na Lužnici. Za účelem jeho ochrany byla současně s jeho výstavbou vytvořena Nová řeka, převádějící povodňové průtoky Lužnice do Nežárky.\n\nZa svoje služby byl Vilémem z Rožmberka odměněn roku 1569 dvorem Leptáč a dvěma vesnicemi. Tento majetek ale patřil až do husitských válek církvi a on sám správně vytušil, že při tehdy stále sílících snahách o restituci církevního majetku by mohl o tyto pozemky přijít. Vymyslel tedy chytrou lest - nechal na těchto svých pozemcích vybudovat obrovskou oboru (při její stavbě bylo zbořeno 42 usedlostí a dokonce padly za oběť i dvě vesnice: Horní a Dolní Třebánky). Obora, přesně dle Krčínova plánu, naprosto uchvátila Viléma z Rožmberka a ten souhlasil s výměnou - roku 1580 získal Sedlčany a Křepenice a Vilém z Rožmberka zase oboru a dvůr Leptáčov, kde nechal následně vybudovat renesanční letohrádek Kratochvíle. Vilém z Rožmberka se však zřejmě o jeho promyšleném plánu dozvěděl a 31. srpna 1580 doplnil dohodu o postoupení sedlčanského panství nezvyklým dovětkem: Jakub Krčín měl získat panství dědičně pouze v případě, že zplodí mužské potomky (Jakub Krčín byl v té době bezdětný). Pokud by měl dcery, tak ty měly být po jeho smrti vyplaceny a majetek se měl vrátit Rožmberkům. O své sedlčanské panství se Jakub Krčín staral velmi dobře, a to i přesto, že nadále vykonával rovněž funkci regenta ve službách Viléma z Rožmberka (a to až do roku 1589). V Sedlčanech vybudoval pivovar, panský mlýn a sádky na ryby. V Křepenicích vystavěl tvrz nazvanou Nový hrádek Krčínov, kam se přestěhoval po dokončení Rožmberka.\n\nZávěr života strávil na tvrzi v Obděnicích na Sedlčansku, kde také zemřel. Dodnes není známo přesné datum jeho skonu a ani místo, kde je pohřben. V kostele v Obděnicích si nechal připravit monumentální náhrobek s latinským epitafem, pohřben však do něj nebyl a letopočet úmrtí na něj nikdy nebyl doplněn. Podle místních lidových pověstí tak doplatil na své spolky s ďáblem, které prý během života udržoval.\n\nJeho první manželkou se stala paní Dorota, vdova Slepičková z Krumlova, rozená z Radkovic, která byla o třicet let starší než Jakub Krčín. Tento sňatek, uzavřený roku 1566, byl majetkově promyšlený, jelikož mu tehdy hrozilo vězení pro dlužníky. Sňatkem vyženil měšťanský dům v Českém Krumlově a značné bohatství. I přes manželčin vysoký věk trvalo toto manželství celých 21 let.\nKrčínovou druhou manželkou byla Kateřina Zelendarová z Prošovic, kterou si vzal roku 1588, rok poté, co ovdověl. Druhá žena mu však zemřela již roku 1601. Měl s ní šest dcer:\n\n\"Jakub Krčín\" bylo do prosince 2018 jméno dvou rychlíkových spojů Českých drah (R 664 a R 665) vedených mezi Brnem a Plzní, které projíždějí místy Krčínova působení.\n\n\n\n"}
{"id": "153637", "url": "https://cs.wikipedia.org/wiki?curid=153637", "title": "SEO", "text": "SEO\n\nZkratka SEO může znamenat:\n"}
{"id": "153645", "url": "https://cs.wikipedia.org/wiki?curid=153645", "title": "Methylfenidát", "text": "Methylfenidát\n\nMethylfenidát (MPH) je stimulant příbuzný amfetaminům, ale vyvolávající slabší účinky. Je předepisován k léčbě ADHD (attention deficit hyperactivity disorder) u dětí i dospělých – u osob trpících tímto onemocněním zlepšuje schopnost soustředění. Také je nasazován u nemocných narkolepsií a po určitých typech mozkových zranění. Chemicky to je bílá jemná krystalická látka bez zápachu.\n\nDalšími názvy, pod kterými se látka prodává, jsou: Ritalin, Ritalina, Rilatine, Ritalin LA, Attenta, Concerta, Metadate, Methylin, Rubifen Focalin a Centedrin.\n\nPodávání Ritalinu dětem je předmětem značných kontroverzí právě pro jeho značnou shodu s klasickými pouličními drogami a pro návykovost léku.\n\nMethylfenidát zvyšuje v mozku hladinu dopaminu. Jedná se o jeden z neuropřenašečů, který je nutný pro vznik motivace a potěšení. Stimuluje tak organismus k výkonům a ke zvýšené koncentraci na jejich provádění.\n\nObvykle hlášené vedlejší efekty Ritalinu jsou problémy se spánkem (což může vést sekundárně k dalším problémům), ztráta chuti k jídlu (proto je také Ritalin někdy používán pro léčení obezity), deprese, podrážděnost, bolesti břicha, bolesti hlavy, sucho v ústní dutině, rozostřené vidění, nevolnost, závratě, otupělost a motorické tiky nebo třesavka. Až 5 % dětí zažívá halucinace, které často zahrnují červy, hady nebo hmyz.\nZtráta chuti k jídlu se řeší podáváním jídla před podáním léku. Další jídlo se podává až po odeznění anorektického působení léku. Bolesti hlavy, sucho v ústech a bolesti břicha se velmi snižují při zvýšeném zásobení organismu nápoji.\nProblémy se spánkem, a to jak s usínáním, tak kvalitou spánku, se řeší fyzickou zátěží na čerstvém vzduchu. Je-li pacient dostatečně unavený, usíná rychle a spánek je kvalitní.\nPodrážděnost je u psychostimulancií zcela běžně se vyskytující vedlejší účinek. Ostatní vedlejší účinky jsou zcela nedůležité a nemají zásadní význam vedle hlavního kýženého léčebného efektu. Všechny se pronikavě snižují a některé i zcela vymizí, je-li s nemocným stálý kontakt v podobě dialogu. Nejméně vhodným postupem je osamocenost pacienta - tj. ponechat ho sama sobě.\n\nRitalin je někdy zneužíván jako stimulant např. studenty, kteří chtějí vydržet bdělí ve zkouškovém období. Také je užíván rekreačně např. v klubovém prostředí, často v kombinaci s alkoholem, někdy se silnějšími drogami. Od devadesátých let došlo k vzestupu v ilegálním užívání methylfenidátu. Užívání této látky má celou řadu negativních následků psychického i fyzického rázu. Vzniká mj. závislost.\n\n"}
{"id": "153656", "url": "https://cs.wikipedia.org/wiki?curid=153656", "title": "Arabeska", "text": "Arabeska\n\nSlovo arabeska může znamenat:\n\n"}
{"id": "153657", "url": "https://cs.wikipedia.org/wiki?curid=153657", "title": "Ovladač", "text": "Ovladač\n\nOvladač je mechanické, elektrické, elektronické nebo jinak technicky zařaditelné hmotné zařízení, které slouží k ovládání nějakého stroje, přístroje, nebo i většího technologického celku (průmyslové pece, lisy, pásové dopravníky, jeřáby, výtahy atp.), či zařízení spotřební elektroniky (televizory, Hi-Fi systémy apod.). Komunikace mezi ovladačem a ovládaným zařízením často probíhá bezdrátově — dálkově.\n\nAlternativně čeština termín ovladač (\"ovladač zařízení\") přiřazuje anglickému výrazu \"driver\" (\"device driver\"), což je označení pro software, který je určen pro vykonávání v tzv. privilegovaném režimu procesoru, odkud lze přímo (bezprostředně) přistupovat k tzv. periferním zařízením (klávesnici, myši, pevnému disku, síťovém adaptéru, zvukové kartě atd.), jež tímto způsobem mohou být ovládány (obvykle se jedná o vstup a výstup dat, ale může jít též o ovládání v původním slova smyslu, např. vysunutí optické mechaniky). Pro označení technického prvku ve smyslu předchozího odstavce se v angličtině užívá slova \"controller\" nebo slovního spojení \"remote control\"; druhé jmenované ovšem přichází v úvahu pouze v případě, že jde o ovladač dálkový.\n\n"}
{"id": "153666", "url": "https://cs.wikipedia.org/wiki?curid=153666", "title": "Thomas Stauch", "text": "Thomas Stauch\n\nThomas „Thomen“ Stauch (* 11. března 1970) je německý metalový bubeník. Do dubna roku 2005 působil v powermetalové hudební skupině Blind Guardian, kde byl od jejích počátků v roce 1985. Nyní je členem hudební skupiny Savage Circus, hostuje také v Coldseed.\n\n"}
{"id": "153672", "url": "https://cs.wikipedia.org/wiki?curid=153672", "title": "Vysílač Cukrák", "text": "Vysílač Cukrák\n\nTelevizní a rozhlasový vysílač Cukrák stojí na kopci Kopanina (411 m n. m.), někdy nazývaném též \"Cukrák\", v severní části Brdské vrchoviny, v katastrálním území Jíloviště, nedaleko jižní hranice Prahy. Stavba začala v roce 1959. Do provozu byl uveden 26. listopadu 1961. Digitální pozemní vysílání provozuje na stejných frekvencích jako Žižkovská televizní věž, v rámci SFN (Single-frequency network). Na rozdíl od toho žižkovského používá vysílač Cukrák horizontální polarizaci. 1. 3. 2017 bylo na vysílačích Cukrák a Žižkov spuštěno vysílání první přechodové sítě DVB-T2, označované jako Přechodová síť 12. Vysílání DVB-T multiplexu 1 bylo ukončeno 27. listopadu 2019, nahradil ho DVB-T2 multiplex 21. 15. ledna 2020 ukončily z tohoto vysílače vysílání celoplošné DVB-T multiplexy 2 a 3 a byly nahrazeny DVB-T2 multiplexy 22 a 23.\n\n"}
{"id": "153700", "url": "https://cs.wikipedia.org/wiki?curid=153700", "title": "Jan III. Pobožný", "text": "Jan III. Pobožný\n\nJan III. Pobožný (asi 1425 – 1482/1485) byl syn Václava II. Opavského a blíže neznáme Alžběty z Kravař, hlubčický kníže, v letech 1454–1464 pán z Fulneka.\n\nPrvní zmínka o Janovi III. je z roku 1438, kdy byl pasován na rytíře ve Vratislavi. \n\nPo smrti otce mezi lety 1445 a 1449 se stal knížetem Hlubčicích, zatímco jeho bratr Hanuš získal nevelký Fulnek. Roku 1454 zemřel jeho bratr bez potomků a Jan III. sjednotil otcovo dědictví bez větších těžkostí (Jan měl po otci formální právo na 1/3 Opavska, kterému vládli jeho strýcové Vilém, Arnošt a Přemysl II. Nezískal ale Edelštejn a Cukmantl. \n\nVe sporech Vladislava Jagellonského a Matyáše Korvína Jan III. zpočátku podporoval Vladislava, nakonec ale uznal roku 1479 za svého lenního pána Matyáše.\n\nJan byl ženatý s blíže neznámou Kateřinou, která zemřela okolo roku 1463, děti ovšem neměli. Po smrti manželky se znovu neoženil, díky čemuž získal přídomek \"Pobožný\". Jelikož neměl děti a dědice, roku 1464 přenechal svá práva na prodané Opavsko Jiřímu z Poděbrad, zatímco Fulnek zastavil jakémusi Jiřímu Krumšinovi.\n\nJan III. Pobožný zemřel mezi lety 1482 a 1485. Hlubčice po jeho smrti jako uprázdněné léno získal Matyáš Korvín, který je odkázal svému synovi Janovi \n\n"}
{"id": "153702", "url": "https://cs.wikipedia.org/wiki?curid=153702", "title": "Teplotní roztažnost", "text": "Teplotní roztažnost\n\nTeplotní roztažnost je jev, při kterém se po dodání/odebrání tepla tělesu (po zahřátí/ochlazení tělesa o určitou teplotu) změní délkové rozměry (objem) tělesa. Většina látek se při zahřívání rozpíná, to znamená, že jejich molekuly se pohybují rychleji a jejich rovnovážné polohy jsou dále od sebe.\n\nV prvním přiblížení se uvažuje přímá úměrnost mezi změnou veličiny formula_1 a změnou teploty formula_2. Matematicky vyjádřeno, změna délky (objemu) je lineární funkcí změny teploty \"T\".\n\nformula_4 představuje výchozí hodnotu veličiny formula_5 před změnou teploty, formula_6 je součinitel (koeficient) teplotní roztažnosti, který bývá udáván v jednotkách K.\n\nTeplotní objemová roztažnost je jev, při kterém se látka zahřátá o určitou teplotu zvětší o určitý objem.\n\nObjemová roztažnost se uplatňuje u pevných látek, kapalin i plynů.\n\nPředpokládejme, že určité těleso má při teplotě formula_7 objem formula_8 a při teplotě formula_9 objem formula_10. Velikost změny objemu označíme formula_11 a velikost změny teploty formula_12.\n\nPro malé teplotní rozdíly lze vztah mezi změnou objemu a změnou teploty přiblížit lineární závislostí, tedy zapsat ve tvaru\nRozepsáním změny objemu lze vztah zapsat ve tvaru\nkde formula_8 je objem tělesa při pevně zvolené teplotě formula_7 (obvykle 0 °C nebo 20 °C).\n\nKoeficient úměrnosti formula_17 se nazývá součinitel (koeficient) teplotní objemové roztažnosti.\n\nPřesně (tj. aniž by bylo nutno předpokládat lineární závislost objemu na teplotě) je tato fyzikální veličina definována vztahem:\nPřitom je nutno pro přesnou definici uvést typ změny, tedy podmínky za kterých probíhá (např. při stálém tlaku, adiabaticky apod., důležitá může být i přítomnost elektromagnetického pole). V případech, kdy vlivy jiných veličin či okolností jsou zanedbatelné, nebo známé z kontextu, typ změny se neuvádí (běžné inženýrské aplikace u pevných látek a kapalin, probíhající při konstantním atmosférickém tlaku).\n\nDoporučené značky: formula_19, formula_20, formula_21\nV českých učebnicích a tabulkách hojně přetrvává (pro pevné látky a kapaliny) značení formula_22 podle staré normy. Značka formula_21 se zpravidla používá pro plyny.\n\nJednotkou je reciproký kelvin, K (dříve používaná jednotka °C již není přípustná).\n\nTeplotní změny objemu mají za následek teplotní změny hustoty látky, neboť hmotnost tělesa formula_24 se při změně teploty nemění.\n\nJe-li při teplotě formula_7 hustota tělesa formula_26, pak pro hustotu látky při teplotě formula_9 lze psát\n\nHodnota součinitele teplotní objemové roztažnosti závisí nejen na druhu látky, ale také na teplotě. Pro většinu látek je kladný, tzn. že objem tělesa se se vzrůstající teplotou zvětšuje.\n\nZajímavou (a z hlediska existence života důležitou) odchylkou je objemová roztažnost vody. Při zvyšování teploty od 0 °C do 3,98 °C se objem vody zmenšuje a její hustota se zvyšuje. Hustota vody je největší při teplotě 3,98 °C, při dalším zvyšování teploty dochází ke snižování hustoty vody (a tedy ke zvětšování objemu).\n\nPři ochlazování vody k bodu mrazu bude klesat ke dnu nejdříve voda o teplotě 3,98 °C (protože má vyšší hustotu), chladnější voda pak bude zůstávat u hladiny. Při dosažení bodu mrazu pak voda na hladině zamrzne a vytvoří ledový příkrov, pod nímž se nadále může udržovat voda kapalná a udržovat tak podmínky pro život i v zimě.\n\nByly objeveny i jiné materiály s anomální roztažností, např. trifluorid skandia ScF. Mají význam v technických aplikacích, kde se využívají ke kompenzování roztažnosti jiných materiálů.\n\nTeplotní délková (lineární) roztažnost je jev, při kterém se délka tělesa zahřátého o určitou teplotu roztáhne v daném směru o určitou délku.\n\nDélková roztažnost má zpravidla smysl pouze u pevných těles. Izotropní tělesa mají délkovou roztažnost ve všech směrech stejnou, v anizotropních tělesech však může být délková roztažnost v různých směrech různá (např. v krystalech), proto je nutno daný směr specifikovat. Zpravidla se o délkové roztažnosti hovoří u těles protáhlého tvaru s jedním délkovým rozměrem výrazně převyšujícím zbylé dva. V takovém případě, míní-li se roztažnost v tomto směru, se směr neudává.\nU tekutin proměnného tvaru (kapalin a plynů) lze hovořit o délkové roztažnosti pouze tehdy, je-li ve dvou rozměrech objem omezen stěnami nádoby - známá je např. teplotní změna délky kapalinového sloupce využívaná v kapalinových teploměrech.\n\nPředpokládejme, že určité těleso má při teplotě formula_7 délku formula_30 a při teplotě formula_9 délku formula_32. Velikost délkové změny označíme formula_33 a velikost změny teploty formula_34.\n\nPro malé teplotní rozdíly lze vztah mezi změnou délky a změnou teploty přiblížit lineární závislostí, tedy zapsat ve tvaru\nRozepsáním změny délky lze vztah zapsat ve tvaru\nkde formula_30 je délka tělesa při pevně zvolené teplotě formula_7 (obvykle 0 °C nebo 20 °C).\n\nKoeficient úměrnosti formula_39 se nazývá součinitel (koeficient) teplotní délkové roztažnosti.\n\nPřesně (tj. aniž by bylo nutno předpokládat lineární závislost délky na teplotě) je tato fyzikální veličina definována vztahem:\n\nDoporučené značky: formula_41, či pouze formula_20, nehrozí-li záměna se součinitelem objemové roztažnosti)\n\nJednotkou je reciproký kelvin, K (dříve používaná jednotka °C již není přípustná).\n\nHodnota součinitele teplotní délkové roztažnosti závisí nejen na druhu látky, ale také na teplotě. Pro většinu pevných látek je formula_43, tzn. že délka tělesa se se vzrůstající teplotou zvětšuje.\n\nV širším teplotním rozmezí je délková roztažnost lépe popsána vzorcem\nv němž je délková roztažnost popsána dvěma součiniteli formula_45 (s jednotkou K) a formula_46 (s jednotkou K), přičemž obvykle platí, že formula_47. Kvadratický člen se tak uplatňuje pouze u vyšších teplotních rozdílů, protože součinitel formula_46 bývá malý.\n\nV praxi se často postupuje tak, že se zavádí průměrný součinitel formula_49, který umožňuje lineární interpolaci teplotní roztažnosti v širším rozmezí teplot, tzn.\n\nPro teploty, které jsou blízké teplotě formula_7 je rozdíl mezi formula_39 a formula_49 malý. Na širším rozmezí teplot však průměrný součinitel teplotní roztažnosti popisuje skutečnou závislost lépe než lineární vztah.\n\nUvažujeme-li těleso ve tvaru krychle, které má při teplotě formula_7 délku hrany formula_30, pak objem tohoto tělesa při teplotě formula_7 je formula_57. Při teplotě formula_9 plyne ze vztahů pro délkovou roztažnost\n\nkde formula_60 jsou koeficienty teplotní délkové roztažnosti v různých směrech a formula_8 označuje objem tělesa při teplotě formula_7.\n\nPro anizotropní těleso mohou být součinitele délkové roztažnosti obecně různé. Pro izotropní těleso jsou však všechny součinitele stejné, tzn. formula_63, a předchozí vztah lze upravit\nProtože formula_39 je malé, lze vyšší mocniny zanedbat. Položíme-li formula_66, pak dostaneme\n\nPro izotropní materiály tedy platí, že je hodnota koeficientu formula_39 rovna přibližně třetině koeficientu teplotní objemové roztažnosti formula_17, neboť\n\n"}
{"id": "153703", "url": "https://cs.wikipedia.org/wiki?curid=153703", "title": "Hanuš z Fulneka", "text": "Hanuš z Fulneka\n\nHanuš z Fulneka (Hlubčický) (asi 1420–1454), starší syn Václava II. Opavského a blíže neznámé Alžběty z Kravař, byl pánem Fulneka v letech 1445/1449–1454.\n\nPo smrti otce mezi lety 1445 a 1449 získal Fulnek a právo na jednu třetinu Opavska. Hanuš se neoženil a zemřel bezdětný už v roce 1454. Celý svůj podíl odkázal mladšímu bratrovi Janovi III.\n\n"}
{"id": "153704", "url": "https://cs.wikipedia.org/wiki?curid=153704", "title": "Gera", "text": "Gera\n\nGera je město s postavením městského okresu v německé spolkové zemi Durynsko. Po Erfurtu a Jeně se jedná o třetí největší město spolkové země. Gera leží na řece Bílý Halštrov přibližně 55 km jižně od Lipska, asi 75 km východně od Erfurtu, přibližně 40 km západně od Zwickau a asi 70 km západně od Chemnitzu. Svou polohou je také součástí Metropolitního regionu Středního Německa. V roce 2013 zde žilo téměř 95 tisíc obyvatel.\n\nNázev Gera je původní označení pro oblast v údolí řeky Bílý Halštrov, kde nyní město leží. Název vznikl pravděpodobně v období před stěhováním národů a v 8. století jej přijalo slovanské obyvatelstvo, které se zde usadilo. První písemná zmínka o Geře pochází z roku 955.\n\nV roce 999 císař Ota III. přidělil Geře statut provincie, která se stala součástí Quedlinburského opatství. Roku 1209 se oblast stala součástí rychtářství z Weidy, které se stalo správcem Gery. Páni z Weidy byli předky šlechtického rodu Reussů. Jako město byla Gera poprvé zmíněna roku 1237, ačkoliv není známo, kdy získala obecní práva. Malé město se ve 13. století rozléhalo na ploše přibližně 350 m² a zdejší rychtáři zde vybudovali městský hrad v jihozápadní části dnešní ulice Burgstraße. Městská pečeť byla poprvé použita roku 1350, v roce 1360 byla poprvé jmenována městská rada. Radnice byla poprvé zmíněna roku 1426. Do roku 1358 byla formální panovnicí Gery matka představená z Quelinburského opatství, poté se dostal výkon správy nad městem do rukou příslušníků šlechtického rodu Wettinů. Gera byla během saské bratrovražedné války v roce 1450 téměř celá zničená, město se však dokázalo rychle vzpamatovat poté, co se zde rozvinul textilní průmysl, který mu přinesl nové bohatství.\nReformace zasáhla Geru roku 1533, avšak proti vůli vládnoucích Wettinů. Po šmalkaldské válce se roku 1546 stala Gera součástí zemí Koruny české, která však neměla na rozvoj města žádný vliv. V 16. století přesídlila do Gery řada textilních průmyslníků ze Španělského Nizozemí, což vedlo k dalšímu rozvoji textilního průmyslu. Ti se do Gery nastěhovali především jako uprchlíci na pozvání hraběte Jindřicha II. Reusse z Gery. V 18. století dosáhl zdejší textilní průmysl vrcholu, když zde vznikl nákladnický systém.\n\nRoku 1673 získali Reussové titul císařských hrabat, což vedlo k zisku plné suverenity v rámci Svaté říše římské, a Gera se tak stala jejich panovnickým sídlem. V letech 1686 a 1780 zasáhly město rozsáhlé požáry, které zničily velké množství staveb. Po roce 1780 bylo město jednotně přestavováno ve stylu pozdního baroka, které je patrné ve vnitřním městě dodnes.\n\nRoku 1806 během války čtvrté koalice založil Napoleon Bonaparte v Geře sídlo, odkud poslal 12. října téhož roku výhružný dopis pruskému králi Fridrichu Vilémovi III. a vlákal jej do bitvy u Jeny, kde utrpěla pruská vojska drtivou porážku.\n\nLinie panovníků z rodu Reussů v Geře vymřela roku 1802, a tak nebylo město královským sídlem až do roku 1848, kdy sem přesídlili noví členové rodu ze Schleizu. V letech 1848 až 1918 sloužilo město jako sídlo knížectví Reuß-Gera. S příchodem průmyslové revoluce v polovině 19. století došlo v Geře k velkému ekonomickému růstu díky rozvoji textilního průmyslu. Od roku 1836 byl ve městě k dispozici první mechanický tkalcovský stav. Roku 1859 získala Gera první železniční spojení s městem Halle přes Zeitz a Weißenfels. V průběhu následujících desetiletí získala Gera několik železničních spojení s dalšími městy a stala se tak významným dopravním uzlem, což mělo také vliv na další rozvoj průmyslu. V roce 1892 byla v Geře zprovozněna tramvajová doprava jako v pořadí druhá tramvajová síť v Německu.\n\nBěhem listopadové revoluce v letech 1918 a 1919 abdikoval reusský kníže a byla ustanovena demokratická Reusská republika, která se v roce 1920 připojila k nově vzniklému Svobodnému státu Durynsko. Počátkem 20. století došlo k připojení řady obcí k městu, které tvořily jeho předměstí, a tak s počtem 80 tisíc obyvatel se stala Gera nejlidnatějším městem Durynska. Hlavním městem spolkové země byl však tou dobou Výmar, dnešní zemské hlavní město Erfurt tvořilo součást Pruska. Po převzetí moci nacisty byla zcela rozbita zdejší židovská komunita a v průběhu Křišťálové noci roku 1938 byla vypálena místní synagoga. Na konci druhé světové války, 6. dubna 1945, bylo při náletech zničeno na 300 budov, mimo jiné i některé historické budovy v centru města. Některé budovy však byly po válce obnoveny. 14. dubna 1945 obsadila Geru americká vojska, která byla k 1. červenci 1945 nahrazena sovětskými vojáky.\n\nV roce 1949 se stala Gera součástí Německé demokratické republiky a byla jedním z měst, kde došlo k východoněmeckému povstání roku 1953. V roce 1952 se stala Gera správním centrem nově ustanoveného okresu Gera. V souvislosti s přesunem správních kompetencí do Gery došlo k dalšímu rozvoji města a v období existence Německé demokratické republiky vzrostl počet obyvatel a na periferiích vyrostla nová velká panelová sídliště.\n\nPo znovusjednocení Německa v roce 1990 se stala Gera součástí nově obnoveného Svobodného státu Durynsko a společně s Erfurtem a Jenou tvořilo jedno z významných center. Po roce 1990 však ztratila Gera řadu správních funkcí a došlo k zavření některých továren, což vyústilo v ekonomickou krizi a vedlo ke zvýšení nezaměstnanosti.\n\nV průběhu staletí byla Gera malým městem s počtem obyvatel pohybujícím se kolem dvou tisíc. S rozvojem textilního průmyslu rostl počet obyvatel a v roce 1800 žilo v Geře kolem sedmi tisíc obyvatel. V období rané industrializace v roce 1870 žilo ve městě přibližně 17 tisíc obyvatel. K velkému nárůstu počtu obyvatel došlo v období od roku 1870 do roku 1930, když právě roku 1930 dosahovala populace Gery již 83 tisíc obyvatel. V roce 1950 zde žilo na 98 tisíc obyvatel. Maximálního počtu obyvatel dosáhlo město roku 1988, když jej obývalo kolem 135 tisíc obyvatel. Po znovusjednocení Německa roku 1990 však docházelo k poklesu počtu obyvatel, takže v roce 2000 žilo ve městě kolem 113 tisíc obyvatel a v roce 2013 klesl počet obyvatel pod 95 tisíc.\n\n\n\n\n"}
{"id": "153706", "url": "https://cs.wikipedia.org/wiki?curid=153706", "title": "Digitalizace", "text": "Digitalizace\n\nDigitalizace (z angl. \"digital\", číslicový) má v češtině více významů:\n\n\n\n\n"}
{"id": "153707", "url": "https://cs.wikipedia.org/wiki?curid=153707", "title": "Mrholení", "text": "Mrholení\n\nTermínem mrholení je označován typ deště s kapkami malých rozměrů. Jako hranice mezi „běžným“ deštěm a mrholením je obvykle uváděn průměr kapek 0,5 mm, při mrholení ale kapky často dosahují velikosti pouze v řádu desítek mikrometrů, proto je často ani nejde rozeznat. Jejich chování se již v takovém případě podstatně liší od deště s padajícími velkými kapkami - často se chovají spíše jako aerosol rozptýlený ve vzduchu, než jako tělesa padající k zemi vlivem gravitace.\n\nK mrholení dochází především u nízké oblačnosti (často v případě oblaků „sedících na zemi“ nebo mlhy). Je typické pro podzimní měsíce.\n"}
{"id": "153708", "url": "https://cs.wikipedia.org/wiki?curid=153708", "title": "Kamenictví", "text": "Kamenictví\n\nKamenictví je řemeslný obor, jehož náplní je opracování kamene. Řemeslník v oboru kamenictví se nazývá kameník.\n\nKameník vytváří kamenné práce většinou průmyslovějšího charakteru. Musí zvládat opracování kamenných útvarů, většinou pravidelných, musí ovládat nástroje a jejich používání v  kamenictví. Součástí práce kameníka je též zvládnutí kamenořezu, což je geometrické zobrazení a provedení prostorových tvarů složitějších kamenných prvků stavebních konstrukcí, jako jsou různé části kleneb apod. Speciálním podoborem kamenictví je kamenosochařství.\n\nObor opracování kamene je jedním z nejstarších oborů lidské činnosti. Kameníci a kamenosochaři se ve všech kulturách podíleli na tvorbě staveb, monumentů, soch a dalších artefaktů.\n\nKámen jako materiál byl použit k výstavbě všech historických staveb. Významná díla oboru zahrnují stavby a města Tádž Mahal, incká architektura (Cuzco), sochy Moai Velikonočním ostrově, egyptské pyramidy, Angkor Vat, Borobudur, Tiwanaku, Tenochtitlán, Persepolis, Parthenón, Stonehenge a středověké katedrály jako například katedrála v Chartres a mnoho dalších.\n\nV České republice se můžeme setkat s následujícími druhy kamenů vhodných pro zpracování na kamenické výrobky.\nJsou to granit, granodiorit, syenit, diorit, gabro, andezit, trachyt, ryolit, pískovce, opuka, mramor, travertin, serpentinit apod.\n\n\n\n\n"}
{"id": "153709", "url": "https://cs.wikipedia.org/wiki?curid=153709", "title": "Matěj Brouček", "text": "Matěj Brouček\n\nMatěj Brouček je hrdina z knih Svatopluka Čecha: \n\nJedná se o typizovanou postavu obtloustlého bohatého pražského měšťana sedmdesátých a osmdesátých let 19. století. Je vlastníkem činžovního domu, sám nijak nepracuje a žije z vybraného nájmu. Svůj volný čas tráví dobrým jídlem a pitím po restauracích a nekonečným klábosením na různá témata s jemu podobnými lidmi. Vystupuje jako zbabělec, pokrytec a bezcharakterní prospěchář, který se přiklání vždy na takovou stranu, aby z toho měl nějaký prospěch. V jednu chvíli například něco tvrdí, aby to vzápětí odvolával a tvrdil něco úplně jiného. Nestará se o dění kolem sebe a jeho národnostní uvědomění, na rozdíl od jiných Čechů té doby, je nulové.\n\nNa jeho osudech Svatopluk Čech satirickým způsobem kritizuje chování těchto lidí.\n\nSouborně broučkiáda vyšla v roce 2016 v nakladatelství Host ve spolupráci s Ústavem pro českou literaturu a komparatistiku FF UK a Ústavem pro českou literaturu AV ČR v edici České knižnice.\n"}
{"id": "153711", "url": "https://cs.wikipedia.org/wiki?curid=153711", "title": "Völkerball", "text": "Völkerball\n\nVölkerball (doslova \"vybíjená\") je DVD od skupiny Rammstein které vyšlo 17. listopadu 2006 v Německu a 20. listopadu 2006 v České republice. Je to shrnutí koncertů v Nîmes (Francie), Moskvě (Rusko), Tokiu (Japonsko) a Londýně (Anglie).\n\n\n\n\n\n\n\n\n"}
{"id": "153714", "url": "https://cs.wikipedia.org/wiki?curid=153714", "title": "Transcendentní rovnice", "text": "Transcendentní rovnice\n\nTranscendentní rovnice je matematická rovnice, která obsahuje nějakou transcendentní funkci, to znamená funkci nezávislé proměnné, kterou nelze vyjádřit jako polynom. Mezi transcendentní funkce patří například exponenciální a logaritmická funkce, goniometrické funkce a další. Příkladem může být rovnice formula_1 (jinak také formula_2). Takové rovnice často nemají analytická řešení a lze je řešit pouze přibližnými metodami.\n\nNa rozdíl od algebraické rovnice (např. formula_3), kterou lze vyjádřit polynomem a tedy vyřešit konečným počtem algebraických operací, transcendentní rovnice algebru \"přesahují\", protože se takto vyřešit nedají. Obecně také nemají analytická řešení a řeší se různými aproximacemi nebo iterací. Výjimku tvoří takové transcendentní rovnice, v nichž se nezávisle proměnná vyskytuje pouze jako argument transcendentní funkce, neboť jejich analytickým řešením je inverzní funkce.\n\n\n"}
{"id": "153716", "url": "https://cs.wikipedia.org/wiki?curid=153716", "title": "Lichtspielhaus", "text": "Lichtspielhaus\n\nLichtspielhaus je DVD německé kapely Rammstein. Vyšlo 1. prosince 2003. Je to shrnutí všeho, co Rammstein nahráli.\n\n\n\n\n"}
{"id": "153717", "url": "https://cs.wikipedia.org/wiki?curid=153717", "title": "Kamenosochařství", "text": "Kamenosochařství\n\nKamenosochařství je umělecký a řemeslný podobor kamenictví a zároveň i sochařství. Umělec/řemeslník v tomto oboru se nazývá kamenosochař a je to kameník specializovaný na zhotovování kamenných soch, čili je zároveň i sochařem. V užším významu se někdy slovo kamenosochař používá jen pro mužské sochaře a jejich ženský protějšek se označuje jako kamenosochařka.\n\nKamenosochař musí zvládnout kromě základního opracovávání kamene i zvětšování, zmenšování a kopírování (většinou pomocí tečkovacího strojku) kamenných modelů sochařských objektů.\n"}
{"id": "153726", "url": "https://cs.wikipedia.org/wiki?curid=153726", "title": "Tečkovací strojek", "text": "Tečkovací strojek\n\nTečkovací strojek je kamenický nástroj pro kopírování modelu 1:1.\n\nTečkovací strojek je upevněn na „dřevěném kříži“ s třemi bodci, který se zavěšuje na základní body modelu. Ty jsou většinou nasádrované na povrch modelu a kvůli zamezení opotřebení při častém používání bývají vyplechované. Obvykle se zakládají pomocí kružidel.\n\nNa kříži je upevněn pomocí svěrky a stavitelného kloubu vlastní tečkovací strojek. Je to směrově nastavitelná objímka s posuvnou jehlou, většinou trojúhelníkového průřezu, která má na sobě zarážku, tak, aby nemohlo dojít k vybrání materiálu až pod povrch.\n\nVlastní tečkování probíhá tak, že se kříž pověsí na základní body, a pomocí svěrky a otočné objímky se nastaví jehla tak, aby byla pokud možno kolmo k povrchu a aby se špicí dotýkala nějakého pokud možno výrazného bodu (hrana, špice, vypuklá část nebo naopak nejhlubší část). V této poloze se nastaví zarážka na jehle a jehla se vysune nad povrch. Bod se označí na modelu tužkou.\n\nKříž se přenese na základní body kopie a zakreslí se místo, kam jehla ukazuje a postupně se ubírá materiál. Vzdálenost zarážky jehly od objímky ukazuje kolik se ještě musí odebrat materiálu, aby od na modelu odpovídal bodu na kopii.\nKdyž se blížíme správné výšce bodu nad povrchem kopie, přibližně na 1-2 mm, vezmeme speciální ostré dláto (nuťák) a zavrtáme ho do místa bodu tak, abychom se dostali na přesnou úroveň bodu.\n\nVzniklý bod opět označíme tužkou.\nTakových bodů je potřeba zhotovit tolik, až jsme schopni pomocí vytečkovaných bodů vymodelovat kopírovaný tvar na modelu.\n"}
{"id": "153730", "url": "https://cs.wikipedia.org/wiki?curid=153730", "title": "Metajazyk", "text": "Metajazyk\n\nMetajazyk je jazyk používaný pro popis jiných jazyků. Formální syntaktické modely pro popis gramatik (Generativní gramatika) jsou jistým typem metajazyka. Obecně vzato může být metajazykem jakákoliv terminologie, nebo jazyk použitý k popisu sebe sama – ať už jako gramatika, nebo diskuse o jazyku samotném a jeho použití. Metajazyk nutně potřebuje širší spektrum jazykových prostředků pro označení všech dostupných výrazů ve zkoumaném (objektovém) jazyce.\n\nNapříklad v logice (predikátová logika) může být výrok „Petr kouří“ vyjádřen jako K(p), kde K=kouří a p=petr.\n\nMetajazyk má navíc výrazy sémantické povahy - používáme jej tehdy, když mluvíme o jiných významech jazyka za užití slov jako \"znamená\", \"představuje\" apod. (např. NaCl představuje chlorid sodný, který představuje kuchyňskou sůl).\n\n"}
{"id": "153732", "url": "https://cs.wikipedia.org/wiki?curid=153732", "title": "Nuťák", "text": "Nuťák\n\nNuťák je název pro ostré kamenické dláto.\n\nToto dláto obvykle bývá dlouhé, tenké a ostré. Ostří dláta je ploché, ale zalomené do písmene „V“, takže uprostřed ostří je špička.\nJe určeno k zavrtání čistého bodu do určené polohy. \nPracuje se s ním v měkkém kameni při tečkování pomocí tečkovacího strojku. Způsob použití je podobný jako při kvedlání pomocí kvedlačky nebo u rozdělávání ohně pomocí dřívka.\n"}
{"id": "153734", "url": "https://cs.wikipedia.org/wiki?curid=153734", "title": "Kružidlo", "text": "Kružidlo\n\nKružidlo je jeden ze základních nástrojů pro kopírování prostorových, nejen kamenických, útvarů.\n\nKružidla jsou různě velká a různých tvarů (objemová, rovná). Používají se pro přesné vytyčení základních nebo pomocných prostorových bodů na kopírovaném prostorovém objektu např. kamenné soše. Kružidlo se používá k zaměření vzdáleností tří základních prostorových bodů od nového bodu na originále, a přenesení těchto vzdáleností na bod novému bodu odpovídající na kopii. Poloha těchto čtyř bodů nesmí být v jedné rovině. V kamenictví se obvykle přesná poloha bodu kontroluje ještě ze čtvrtého kontrolního základního bodu.\n"}
{"id": "153739", "url": "https://cs.wikipedia.org/wiki?curid=153739", "title": "Heelys", "text": "Heelys\n\nHeelys (z angl. „heel“ – pata) představují jakýsi kompromis mezi klasickou obuví a kolečkovými bruslemi. Boty mají v patní části podrážky otvor, do nějž lze vložit kolečko (a jezdit jako na bruslích) nebo záslepku (a normálně chodit). Záslepka se vyjímá nástrojem podobným lžíci. Tento sport postupně získává na popularitě, v Březnu 2006 mělo boty Heelys už přes dva miliony zákazníků .\n\nExistuje několik typů heelys; dělí se především na \"grind boty\" (umožňují sjíždět po zábradlí díky nylonové skluznici) a \"boty bez grindu\".\n\n"}
{"id": "153740", "url": "https://cs.wikipedia.org/wiki?curid=153740", "title": "Vyhodnocení vlivů na životní prostředí", "text": "Vyhodnocení vlivů na životní prostředí\n\nEIA (z anglického \"Environmental Impact Assessment\", česky: Vyhodnocení vlivů na životní prostředí) je označení pro proces (respektive studii), jehož cílem je získat představu o výsledném vlivu stavby na životní prostředí a vyhodnocení, zda je z tohoto ohledu vhodné ji realizovat, resp. za jakých podmínek je realizace akceptovatelná. Proces nepodléhá správnímu řádu (a nelze se proti němu odvolat) a jeho výstup má pouze doporučující charakter (byť je většinou správními úřady akceptován). Studii EIA musí mít a přiložit ji k žádosti o realizaci všechny velké stavby a všechny podniky s výrazným dopadem na přírodu (továrny, spalovny atd.). EIA byla v českém zákonodárství poprvé zavedena zákonem České národní rady č. 244/1992 Sb. o posuzování vlivů na životní prostředí (1992). V současné době ji upravuje zákon č. 100/2001 Sb. o posuzování vlivů na životní prostředí. EIA je součástí zákonodárství i řady dalších států, mimo jiné USA a všech států Evropské unie.\n\nTermín posuzování vlivů na hodnocení životního prostředí je český překlad pro anglický výraz \"Environmental Impact Assessment\", z kterého vznikla zkratka EIA.\n\nJedná se o proces, jenž si klade za cíl určit, jaký vliv bude mít konkrétní stavba nebo jiný projekt na obyvatelstvo a životní prostředí. Princip tohoto řízení spočívá v tom, že připomínky a námitky k danému projektu může vznést kdokoli z veřejnosti, čímž by mělo být zajištěno skutečně objektivní posouzení problému a mělo by být zabráněno případným negativním dopadům.\n\nEIA je zakotvena v zákonech řady zemí světa, vč. některých rozvojových. První zákon o EIA vstoupil v platnost ve Spojených státech amerických již v roce 1969 pod názvem US NEPA. Na mezinárodní úrovni tuto problematiku upravuje \"Úmluva o posuzování vlivů na životní prostředí\" přesahující státní hranice, která byla v roce 1991 sjednána Evropskou hospodářskou komisí OSN ve finském Espoo. Espoo konvence, jak bývá tato úmluva také označována, vstoupila v platnost až v roce 1997. Podepsána byla všemi členskými zeměmi EU, ne všechny jí však ratifikovaly. Konkrétně to byly Německo, Francie, Portugalsko a Irsko.\n\nPrvní zákon u nás, který se zabýval posuzováním vlivů na životní prostředí, byl přijat v roce 1992, vycházel z americké legislativy a na svou dobu byl velmi pokrokový. V dnešní době tuto problematiku řeší zákon č. 100/2001 Sb., který platí od 1. 1. 2002. Ten původní zákon rozšířil a některé body upřesnil. Do zákona č. 100/2001 Sb. byla rovněž promítnuta směrnice 85/337/EHS, ve znění pozdějších předpisů. Od 1.4. 2015 byl původní zákon č. 100/2001 Sb. novelizován zákonem č. 39/2015 Sb.\n\nVýraznou změnou, kterou novela přináší, je například lepší zapojení veřejnosti do celého procesu, kdy je snaha zapojit veřejnost v nejranější fázi realizace záměru, tedy v době jeho přípravy. V zákonem stanovených lhůtách se k záměru, jež je předmětem posuzování vlivů na životní prostředí, může vyjádřit kdokoliv. Nevládní organizace zaměřené na ochranu životního prostředí se navíc mohou stát účastníky řízení, pakliže existují déle než 3 roky nebo sesbírají 200 podpisů občanů. Environmentální nevládní organizace budou mít dále možnost podat odvolání a následně žalobu proti  vydaným povolením, která jsou výsledkem navazujících řízení, a to i v případě, že se těchto povolovacích procesů neúčastnily..\n\nDále v zákoně přibylo povinné zveřejňování záměru na internetu v Informačním systému EIA. Nikoliv jen na úřední desce příslušného úřadu, jak tomu bylo dříve. Za významný posun vpřed může být považován i fakt, že se zpracovatelem posudku nejedná přímo sám investor, ale ministerstvo, které potom investorovi pouze vyúčtuje náklady, to zajisté vede k omezení možného ovlivnění odborných posudků.\n\nPodle zákona spadají do rozsahu posuzování všechny projekty, které by mohly mít negativní dopad na veřejné zdraví, rostliny a živočichy, ekosystémy, půdu, ovzduší, ale i na kulturní památky, přírodní zdroje nebo majetek. Oproti původnímu zákonu, ten stávající udává přesnější seznam konkrétních záměrů, které by měly být hodnoceny. Ty jsou uvedeny v příloze č. 1 tohoto zákona a rozděleny do dvou kategorií podle závažnosti svého dopadu. První kategorie obsahuje záměry, které podléhají posouzení vždy. Jedná se například o rozsáhlé zásahy do krajiny jako je odlesňování nebo výstavba vodních nádrží, dále stavby silnic a dálnic, těžby nerostných surovin, průmyslové závody, cementárny nebo rafinerie. Druhá kategorie zahrnuje záměry, vyžadující zjišťovací řízení. Do ní spadají například potravinářské výroby, sklady, lanové a tramvajové dráhy či rekreační objekty a zařízení.\n\nPři posuzování záměru se hodnotí nejen současný stav dané lokality a přímý dopad výstavby na ni, ale i vlivy vzniklé během přípravy, výstavby, provádění a případného likvidování záměru.\n\nCelý průběh řízení je v zákoně podrobně popsán. Proces zahajuje oznámení, které je povinna každá firma mající v plánu uskutečnit projekt spadající do některé z kategorií uvedených v příloze zákona, doručit příslušnému úřadu (případně Ministerstvu životního prostředí, jde-li projekt zasahující na území více krajů). Oznámení by mělo splňovat všechny náležitosti stanovené přílohou daného zákona č. 3: údaje o navrhovateli, o záměru, o životním prostředí v dotčeném místě, o vlivech projektu na životní prostředí a veřejné zdraví, případně porovnání různých variant řešení. Pokud je splňuje, zajistí příslušný úřad do sedmi pracovních dnů zveřejnění informací na své úřední desce a na internetu a zašle toto oznámení všem dotčeným úřadům. Pro zveřejňování na internetu se využívá Informační systém EIA . Od tohoto okamžiku začíná plynout dvacetidenní lhůta, během které se může kdokoli k záležitosti vyjádřit. Připomínky, které by byly doručeny úřadu až po uplynutí této lhůty, není úřad povinen brát v potaz.\n\nDalší krok procesu tvoří zjišťovací řízení. Probíhá na základě oznámení a obdržených vyjádření a má za cíl specifikovat informace, které budou požadovány v dokumentaci k záměru, případně určit zda budou vůbec vlivy na životní prostředí posuzovány. Tento druhý případ, kdy by záměr nemusel být vůbec posuzován, se týká projektů, které spadají do druhé kategorie v příloze zákona, tedy ty které vyžadují pouze zjišťovací řízení.\n\nNa základě zjišťovacího řízení je zpracována dokumentace. Úřad má opět povinnost ji po obdržení zveřejnit a doručit příslušným úřadům, tentokrát do deseti pracovních dnů. Lhůta na doručení vyjádření k dokumentaci je stanovena na třicet dní. Na základě dokumentace se zpracovává posudek. Úřad zajistí zpracovatele posudku, tím je autorizovaná osoba, jejich seznam je uveden na webu Ministerstva životního prostředí. Na zpracování posudku nesmí pracovat žádná osoba, která se podílela na oznámení nebo na dokumentaci.\n\nZpracování může trvat maximálně devadesát dní, načež má opět úřad deset dní na zveřejnění, od jehož data běží třicetidenní lhůta na připomínky.\n\nDokumentace, posudek a vyjádření slouží jako podklad pro závěrečné stanovisko, které vydává příslušný úřad a zasílá ho všem zúčastněným stranám. To může obsahovat soubor podmínek k prevenci, vyloučení, snížení nebo kompenzaci nepříznivých vlivů. Stanovisko slouží jako odborný podklad pro navazující řízení (např. územní, stavební). Bez něj nelze v navazujících správních řízeních vydat rozhodnutí. Správní úřad (např. stavební úřad) při svém rozhodování vždy bere v úvahu obsah stanoviska a jsou-li ve stanovisku uvedeny konkrétní požadavky týkající se ochrany životního prostředí, zahrne je do svého rozhodnutí; v opačném případě uvede důvody, pro které tak neučinil nebo učinil jen částečně. Platnost stanoviska je 5 let ode dne jeho vydání, a může být prodloužena o 5 let (a to i opakovaně), pokud nedošlo k podstatným změnám realizace záměru, podmínek v dotčeném území, k novým znalostem souvisejícím s věcným obsahem dokumentace a vývoji nových technologií využitelných v záměru.\n\n\n"}
{"id": "153742", "url": "https://cs.wikipedia.org/wiki?curid=153742", "title": "Písek (hrad)", "text": "Písek (hrad)\n\nPísek je částečně dochovaný hrad ve stejnojmenném městě v severní části Jihočeského kraje. Stojí na západním okraji historického centra města nad pravým břehem řeky Otavy. Od počátku dvacátého století sídlí v hradních prostorách Prácheňské muzeum. Samotný hrad je chráněn jako kulturní památka.\n\nHrad okolo poloviny třináctého století založil král Přemysl Otakar II. a s krátkou výjimkou v době vlády Jana Lucemburského patřil až do začátku husitských válek českým králům. Od druhé poloviny patnáctého století jej měli v zástavě různí šlechtici a roku 1509 se vlastníkem stalo město Písek, v jehož majetku hrad v roce 1532 vyhořel. Šlechtickým sídlem se na krátkou dobu stal ještě během třicetileté války, ale poté už sloužil jen jako sídlo radnice a hospodářským účelům.\n\nPísecký hrad patří mezi nejmenší a nejlépe poznané středoevropské kastely. Původně měl čtverhranný půdorys s obytnými věžemi v obou západních nárožích a ve středu východního křídla. Malé nádvoří obklopovala čtyři palácová křídla propojená arkádovým ochozem. Západní strana hradu byla zapojena do městského opevnění a proti městu hrad chránil příkop a parkánová hradba. Severní křídlo bylo po roce 1750 přestavěno na kasárna. Po polovině devatenáctého století bylo zbořeno nebo se zřítilo zdivo východního a jižního křídla. Jediným objektem dochovaným v původní podobě tak zůstal jen západní trakt nad řekou.\n\nPísecký hrad byl založen okolo poloviny třináctého století králem Přemyslem Otakarem II. na nejlépe chráněné straně města, kde se terén příkře svažoval k řece. Stavbu realizovala písecko-zvíkovská huť, které se podílela také na výstavbě Zvíkova, Myšence a řady okolních kostelů. Král poté na hradě v letech 1260–1264 pobýval každoročně, ale navštěvoval jej i v pozdějších letech. Jeho dlouhý pobyt na hradě je doložen roku 1274, kdy se pravděpodobně bavil lovem v okolních lesích.\n\nNa hradě v té době sídlil purkrabí, který byl vojenským velitelem a popravcem Bechyňského kraje. Jiný úředník měl na starost správu královských důchodů a jeho pravomoc se vztahovala i na město Vodňany. Provoz vlastního hradu řídil podpurkrabí. Hospodářské zázemí hradu tvořily vsi Čížová, Křepice, Zátaví (do roku 1332), část Semic a další vesnice. Hrad měl vlastní manskou soustavu. Manové, kteří zastávali úřady lovčích, sídlili na dvorech v Protivíně, Chřešťovicích, Březí a další manství bylo v Myšenci.\n\nKrál Václav II. písecký hrad nejspíš nikdy nenavštívil. Jan Lucemburský Písek příležitostně navštěvoval (např. roku 1341), ale také jej svěřil do zástavy, z níž hrad vykoupil až roku 1333 Karel IV. Posledním králem, který na hradě pobýval, byl Václav IV. a roku 1419 od něj hrad s příslušenstvím v ceně 500 kop grošů získal Jan Hájek z Hodětína. Vztah Jana Hájka k husitství je nejasný, ale už v roce 1419 se hradu zmocnilo město. Královská komora hrad získala zpět roku 1436, ale další zpráva o něm pochází až z roku 1454, kdy Kateřina z Hodětína u soudu neúspěšně dokazovala své vlastnické právo.\n\nKrál Ladislav Pohrobek roku 1455 svěřil písecký purkrabský úřad některému z členů rodu Malovců a o dva roky později Rackovi z Kocova. Za něj hrad spravoval Diviš Malovec z Libějovic připomínaný ve funkci roku 1458. Racek brzy zemřel a roku 1459 se jako pán na Písku označoval Lev z Rožmitálu, který toto označení používal ještě v roce 1471. Po něm měl hrad v zástavním držení Jindřich z Jenštejna, který nechal roku 1479 vyzdobit velký sál malbami s náboženskými (Kalvári, Klanění tří králů, svatý Václav, svatý Vojtěch) i světskými motivy (turnaj, dobývání hradu, obrazy panovníků – Vladislav Jagellonský, Ladislav Pohrobek, Jiří z Poděbrad, Karel VII. Francouzský) a galerií 32 erbů.\n\nPo Jindřichovi z Jenštejna se zástavními držiteli stali Jindřich mladší z Plavna a po něm Hynek Pluh z Rabštejna. Jeho synové Jan, Šebestián, Hynek, Beneš, Kryštof a Štěpán hrad dne 3. února 1509 prodali za 9 000 kop grošů písecké obci. Město mělo částku vyplatit ve třech splátkách a správy panství se ujalo roku 1510. Vlastnictví městu roku 1512 potvrdil král Vladislav Jagellonský. Město začalo východní křídlo hradu využívat jako radnici a časem nechalo zasypat čelní příkop a zastavět prostor přilehlého parkánu. Na místě příkopu bylo postaveno schodiště.\n\nV roce 1532 většina města včetně hradu vyhořela a městská rada nechala opravit jen část, která sloužila jako radnice. Písek se zúčastnil stavovského povstání v roce 1547, za což mu byl zkonfiskován veškerý majetek. Hrad byl od té doby označován jako pustý. Měšťané krále Ferdinanda I. požádali, aby jim hrad i další statky vrátil, a ten jejich žádosti dne 27. ledna 1558 vyhověl.\n\nDalší škody hrad utrpěl během stavovského povstání, kdy bylo město v letech 1619 a 1620 dobyto císařským vojskem generála Karla Bonaventury Buquye. Město za účast na povstání opět přišlo o majetek, a hrad s městem získali za 110 000 zlatých do zástavy 21. června 1623 don Martin de Hoeff-Huerta a don Filip Arizace de Avendino. Dne 28. listopadu 1625 (podle Karla Třísky už roku 1623) Filip svou část postoupil Huertovi, který na hradě občas sídlil.\n\nMartin de Hoeff-Huerta na hradě provedl menší úpravy obytných prostor, ale velkým zásahem se roku 1632 stala přestavba jižního křídla na pivovar. Po jeho smrti v roce 1637 hrad ztratil svou sídelní funkci a sloužil jen k hospodářským účelům. Město mělo ve východním křídle nadále radnici, ale ostatní objekty většinu času chátraly. Roku 1722 byla na velké věži opravena střecha, ale už o rok později byly krovy jiných objektů rozebrány a použity ve Švantlovském dvoře. Demolice pokračovaly od roku 1749 rozebíráním některých zdí, přičemž byla zbořena větší část severního křídla. O čtyři roky později se na jeho místě začala stavět část kasáren. Jejich stavbu od roku 1755 řídil architekt Antonín Fidelis Palliardi.\n\nV roce 1851 byla zbořena budova staré radnice. Při tom proběhla kontrola zdiva velké věže a vzhledem k předpokládaným velkým nákladům na jeho zajištění byla věž roku 1852 zbořena. O rok později byly zdemolovány i přiléhající budovy, čímž se narušila stabilita hradní kaple. Při stavbě nového pivovaru se prováděly terénní úpravy nad řekou a oblastech jižně od hradu, které způsobily velké poškození zdiva nárožní věže, jež se přes provizorní zajištění roku 1860 zřítila. V důsledku toho musela být během následujícího roku rozebrána i kaple.\n\nDne 11. prosince 1862 císařské místodržitelství další demolice hradu zakázalo a na počátku dvacátého století byl opraven palác, ve kterém od roku 1902 sídlí Prácheňské muzeum.\n\nHrad v Písku patřil mezi čtverhranné hrady kastelového typu a navazoval na systém městských parcel. Západní strana byla zapojena do hradeb městského opevnění. Ze tří stran naproti městu jej chránila parkánová hradba a ve skále vysekaný příkop. Na severní straně se šířka příkopu pohybovala od 9,5 do deseti metrů.\n\nJádrem hradu bylo obdélné nádvoří obklopené čtyřmi palácovými křídly. V obou západních nárožích stály obytné čtverhranné věže a třetí podobná věž stála nad bránou ve východním křídle. Stabilitu západního křídla zlepšují dva opěráky nad řekou. Jižní věž se, přes zřícení v roce 1860, částečně dochovala, ale její vnitřní prostor není přístupný. Měla obdélný půdorys s rozměry přibližně 9 × 7 metrů a předstupovala před městskou hradbu. Věž na severním konci západního křídla se dochovala v podobě nároží s rozměry 7,5 × 6,7 metrů a z obvodu hradu vystupovala na severní straně. Na fresce z roku 1743 je věž nakreslena jako okrouhlá, ale dochované zbytky svědčí spíše o čtverhranném půdorysu.\n\nV jihovýchodním nároží bývala hradní kaple s polygonálním uzávěrem. Komunikaci mezi paláci umožňoval arkádový ochoz, který obcházel celé nádvoří, ale dochoval se pouze podél západního křídla. Arkádová chodba byla se svou křížovou klenbou, snad s výjimkou vstupního průjezdu, jediným klenutým přízemním prostorem. Chodba v prvním patře byla na nádvorní straně uzavřena zdí s okny a bylo možné ji vytápět krbem v jihozápadním nároží.\n\nNejdůležitější prostory hradu se nacházely v prvním patře. Patřily k nim nejméně dva velké sály s obytnou klenutou komnatou a roubenou komorou po stranách. V severním křídle je doložena existence velkého sálu zaklenutého čtyřmi poli křížové klenby. Menší sál se třemi poli křížové klenby a osvětlený trojicí kružbových oken se dochoval v západním křídle. Vstupovalo se do něj velkým kamenným portálem z arkádového ochozu nebo menšími portály ze sousedních komnat. Ze špalety jižního okna vedlo schodiště do druhého patra umístěné v síle zdi. Na severní straně sálu bývala valeně klenutá roubená komnata doložená zeslabením zdiva severní stěny sálu. Ze severního a jižního křídla vedly přes parkán úzké chodby, na jejichž konci se nacházel prevét vyústěný do příkopu. Druhé patro plnilo provozní funkce. Nacházely se v něm pomocné obytné prostory doplněné při pozdně gotických úpravách o řadu střílen s příčlí pro zaklesnutí hákovnice.\n\nZ jižního paláce se v úrovni suterénu a přízemí dochovala západní část budovy. V prvním patře nedochované východní části bývala kaple, jejíž polygonální závěr byl stabilizován mohutným opěrákem. Její sedile a další architektonické prvky zdokumentoval během demolice architekt Bernhard Grueber v roce 1861. Podle Jiřího Kuthana patřila kaple píseckého hradu k umělecky nejhodnotnějším kaplím třináctého století v Česku. Nedochovaly se ani další prostory prvního patra, ale je možné zde předpokládat existenci dalšího sálu s postranními komnatami.\n\nZ východního křídla se dochovaly jen základy odkryté archeologickým výzkumem v letech 1968–1969. Výzkum zde mimo jiné nalezl pozůstatek kobky určené k ovládání padacího mostu. Budova se mírně lomila a jejím středem vedl průjezd se čtvercovými místnostmi po stranách. Nad průjezdem nebo jižní místností stávala vysoká čtverhranná věž doložená ikonografickými prameny po barokní úpravě. Při úpravě na radnici bylo východní křídlo rozšířeno směrem do parkánu, jehož hradba se stala zdí nového průčelí.\n\n"}
{"id": "153744", "url": "https://cs.wikipedia.org/wiki?curid=153744", "title": "Bitva v Jávském moři", "text": "Bitva v Jávském moři\n\nBitva v Jávském moři byla námořní bitvou v rámci první fáze pacifické kampaně druhé světové války. Námořní síly USA, Velké Británie, Nizozemského království a Austrálie pod společným velením ABDACOM se v ní střetly s japonským císařským námořnictvem ve snaze zastavit japonskou invazi do Nizozemské východní Indie. Během denní fáze bitvy 27. února 1942 přišli Spojenci o dva torpédoborce, zatímco těžký křižník HMS \"Exeter\" byl těžce poškozen a ustoupil z boje. Zbývající čtyři spojenecké křižníky se pokusily o noční útok na japonský invazní konvoj, ale ani tentokrát se jim nepodařilo proniknout skrz japonský doprovod: po zásazích torpédy se potopily oba holandské křižníky (vlajkový \"De Ruyter\" a \"Java\") a zbytek spojeneckého svazu ustoupil. Holandský admirál Doorman zahynul při potopení své vlajkové lodě. Spojenecký útok znamenal odložení invaze japonských sil na východní Jávu o jeden den, zastavit ji však nedokázal.\n\nPo bitvě v Jávském moři se Spojenci pokusili evakuovat zbývající námořní síly z Jávy na Cejlon a do Austrálie, což se ale povedlo pouze menším jednotkám, zatímco všechny tři zbývající spojenecké křižníky byly potopeny v následujících bitvách v Sundském průlivu a u Baweanu.\n\nPo bitvě v Badungském průlivu byla Jáva ze tří stran obklíčena. Japonci dokončili většinu akcí v jihovýchodní Asii a mohli tak většinu svých sil soustředit na invazi na Jávu. Naproti tomu Spojenci otřesení řadou porážek i mimo tento prostor neměli prakticky žádnou možnost, jak posílit nedostatečnou obranu v oblasti Indonésie.\n\nInvazní loďstvo tvořilo 41 transportních lodí. Blízkou ochranu jim zajišťovala skupina lodí pod vedením kontradmirála Šódži Nišimury ve složení: lehký křižník \"Naka\" a torpédoborce \"Murasame\", \"Samidare\", \"Harusame\", \"Júdači\", Asagumo a Minegumo. Další blízkou ochranu poskytovala skupina lodí pod velením kontradmirála Raizó Tanaki ve složení: lehký křižník \"Džincú\" a torpédoborce \"Jukikaze\", \"Amacukaze\", \"Tokicukaze\", \"Hacukaze\", \"Ušio\", \"Sazanami\", \"Jamakaze\" a \"Kawakaze\". Vzdálenou podporu prováděla skupina pod velením kontradmirála Takea Takagiho ve složení těžký křižník \"Nači\" a \"Haguro\".\n\nSnahou kontradmirála Karla Doormana který velel spojeným silám USA, Velké Británie, Nizozemska a Austrálie (ABDA) bylo napadnout japonské transportní lodě a zabránit vylodění na Jávě. Doorman měl k dispozici těžké křižníky HMS \"Exeter\" a USS \"Houston\", lehké křižníky Hr. Ms. \"De Ruyter\", Hr. Ms. \"Java\" a HMAS \"Perth\" a torpédoborce Hr. Ms. \"Witte de With\", Hr. Ms. \"Kortenaer\", HMS \"Electra\", HMS \"Jupiter\", HMS \"Encounter\", USS \"John D. Edwards\", USS \"Paul Jones\", USS \"John D. Ford\" a USS \"Alden\".\n\nNa první pohled by se mohlo zdát, že poměr sil byl přibližně vyrovnaný, ovšem šlo pouze o zdání. I když pomineme zastaralost některých spojeneckých lodí, je třeba si uvědomit, že spojenecké síly tvořily nesourodou směs čtyř námořnictev - nikdy dříve společně nebojovaly a kombinovaly 3 různé tradice námořního boje. Navíc japonská strana disponovala vzdušnou převahou. Údery japonských letadel a dokonalý přehled o situaci, který letecký průzkum dodával japonským velitelům, poskytoval japonské straně výhodu, která by sama o sobě stačila k rozhodnutí střetnutí.\n\nV denní části bitvy byly potopeny torpédoborce \"Kortenaer\" a \"Electra\". Vyřazeny z boje byly torpédoborec \"Asagumo\" (druhý den doplul vlastní pomocí za doprovodu torpédoborce \"Minegumo\" do Balikpapanu) a těžký křižník \"Exeter\", který doplul za doprovodu torpédoborce \"Witte de With\" o půlnoci do Surabaye.\n\nV noční části bitvy byly potopeny lehké křižníky \"De Ruyter\" a \"Java\" a torpédoborec \"Jupiter\". Kontradmirál Karel Doorman se potopil spolu se svou vlajkovou lodí \"De Ruyter\".\n\nDoormanův neúspěch umožnil japonské vylodění v Kraganu, které se uskutečnilo 28. února. Toto vylodění kryly těžké křižníky \"Mikuma\" a \"Mogami\", lehký křižník \"Natori\" a 10 torpédoborců. Při pokusech o zabránění vylodění byla potopena v dílčích bitvách většina zbývajících lodí. V Sundském průlivu těžký křižník \"Houston\" a lehký křižník \"Perth\" a u Baweanu těžký křižník \"Exeter\" a torpédoborce \"Encounter\" a USS \"Pope\". Zbytek lodí, které se zachránily, odplul na Cejlon nebo do Austrálie. Japonci ztratili druhý den bitvy minolovku \"W-2\" a transportní lodě \"Sakura Maru\" a \"Horai\", převážně v důsledku vlastní palby. Generál Hein Ter Poorten, velitel spojeneckých pozemních jednotek na Jávě, kapituloval 9. března 1942.\n\n\n\n"}
{"id": "153751", "url": "https://cs.wikipedia.org/wiki?curid=153751", "title": "Zálesí (Drážov)", "text": "Zálesí (Drážov)\n\nZálesí (dříve též Zalezlé) je vesnice v jihozápadní části okresu Strakonice, část obce Drážov. V roce 2011 zde trvale žilo 64 obyvatel.\n\nPoblíž je hospodářské družstvo a rybník \"U Fišerů\", který však není vhodný pro koupání. Ve vesnice byly zasazeny památné lípy, jedna na chalupách, dvě u kapličky, zůstala jedna. Lípy byly vysazené 18. května 1919 u příležitosti konce první světové války. U příležitosti 100. výročí zasazení těchto lip a k výročí vzniku Československa byla v květnu 2019 vysazena na chalupách další lípa.\n\nZálesí se nachází asi 3 km severně od Vacova, 17 km jihozápadně od Strakonic a 17 km východně od Sušice v průměrné nadmořské výšce 726 m n. m. Rozloha katastrálního území je 454 ha. Jihozápadní hranice katastru tvoří hranici mezi okresy Strakonice a Prachatice, severozápadní část pak tvoří krajskou hranici mezi Jihočeským a Plzeňským krajem.\n\nOkolí vesnice představuje nejvýše položenou část strakonického okresu. Okolí vesnice patří k Drážovské vrchovině, části Mladotické vrchoviny, která patří do Šumavského podhůří. Geologické podloží tvoří zejména pararuly a migmatity. Necelé 2 km jihozápadně od Zálesí se v jeho katastru vesnice nachází vrch Zahájený (846 m), který je nejvyšším bodem okresu Strakonice. Dalším vrcholem v blízkém okolí je Kůstrý (845 m), vzdálený asi 2 km severozápadně. Jižním územím obce protéká potok Božetín, který se nad Chvalšovicemi vlévá do Peklova.\n\nVesnice se tradičně člení na tři části: Ves (v okolí kapličky), Chalupy (od školy na západ podél místní komunikace) a Samoty (roztroušené chalupy kolem silnice na Vacov, patří mezi ně například samoty \"Paloucký\" či \"Korytský\").\n\nMezi další samoty v okolí patří \"Mačura\", \"Hajnice\" či Růždí (to se již těsně nachází v katastrálním území Malče).\n\nPrvní písemná zmínka o vesnici pochází z roku 1544. Zálesí bylo historicky samostatnou obcí s vlastním starostou.\n\n\nZálesím prochází silnice III. třídy č. III/17019, která vede z Dobrše a napojuje se na silnici silnici II. třídy č. 171 severně od Vrbice, silnice II/171 tvoří jihozápadní hranici katastru Zálesí.\n\nVe vesnici funguje v pracovní dny autobusová doprava, která vesnici spojuje s Vacovem, Česticemi a Strakonicemi. Autobusy na katastru vesnice zastavují na 4 zastávkách:\n\nVe vesnici funguje více jak 100 let Sdružení dobrovolných hasičů, který pořádá různé společenské akce jako je masopust, pouť či dětský den u rybníka \"U Fišerů\". Nejvíce společenských a kulturních akcí se odbývá v místní hospodě, mezi takové akce patří i minifestival \"Vasil\" (koná se mezi Vánoci a Silvestrem).\n\nVesnicí prochází od roku 2019 zeleně značená turistická trasa (vede z Dobrše dále přes Mačuru, Benedu a Růždí do Strašína a Kašperských Hor).\n\nNa území vesnice působí i drážovský \"myslivecký spolek Stráně\".\n\n"}
{"id": "153757", "url": "https://cs.wikipedia.org/wiki?curid=153757", "title": "Když jsem já šel tou Putimskou branou", "text": "Když jsem já šel tou Putimskou branou\n\nKdyž jsem já šel tou Putimskou branou je známá lidová píseň z jižních Čech. Konkrétně byla napsána v 19. století v klášteře v Milevsku, zřejmě studentem katolického bohosloví, což vyjadřuje text zmínkou o kázání a sloužení mše svaté. V textu písně se připomíná Písek jako město študáků, tedy studentů, což platí až do současnosti. Dále je zde připomínaná Putimská brána (zbourána 1836). Tato píseň se také objevuje v mnoha variacích jako znělka českobudějovického vysílání Českého rozhlasu. Ve své době a na počátku 20. století bývala tato píseň oblíbená, zvláště mezi studenty. V současné době již nemůže zapřít svůj lidový charakter.\n\n<poem>\n1. Když jsem já šel tou Putimskou branou,\ndívaly se dvě panenky za mnou\na volaly: študente,\nty malý premiante!\n\n2. Proč, panenky, proč na mě voláte,\npročpak vy mně študovat nedáte,\njá vás nesmím milovat,\njá musím študýrovat.\n\n3. Sedm let jsem v Písku študýroval,\nani jednu pannu nemiloval,\njenom jednu měl jsem rád,\ntu mi přebral kamarád.\n\n4. Počkej, holka, však ty budeš plakat,\naž já budu kázáníčko kázat,\nkázáníčko, kázání,\no věrném milování.\n\n5. Počkej, holka, ty se budeš soužit,\naž já budu tu mši svatou sloužit\nv tom píseckým kostele,\nprvní bude za tebe.\n</poem>\n\n<score lang=\"lilypond\" vorbis=\"1\">\ncis8 d e4 e | cis8 e a gis fis e | b8 cis d4 d | b'8 a gis fis e d \\bar \"|:\" cis e a4 a | gis8 gis fis4 r | e8 fis gis fis e d | cis2 r4 \\bar \":|\" } \n</score>\n\n"}
{"id": "153759", "url": "https://cs.wikipedia.org/wiki?curid=153759", "title": "Polozavřená přední zaokrouhlená samohláska", "text": "Polozavřená přední zaokrouhlená samohláska\n\nPolozavřená přední zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 310, ekvivalentním symbolem v SAMPA je Y.\n\n\nV některých jazycích se tato hláska popisuje jako středová, tj. jazyk se nachází níže ve středové rovině, ústa jsou více otevřena. IPA nemá pro středovou přední zaokrouhlenou samohlásku zvláštní symbol. Je-li potřeba sníženou výslovnost vyznačit, lze použít symbol s diakritikou .\n\nV češtině se tato hláska nevyskytuje.\n\n"}
{"id": "153760", "url": "https://cs.wikipedia.org/wiki?curid=153760", "title": "Mikuláš V. Krnovský", "text": "Mikuláš V. Krnovský\n\nMikuláš V. z Krnova (asi 1409 – 1452) byl synem Jana II. Železného a Heleny Litevské, ratibořským knížetem od 1424, od roku 1437 pánem v Krnově, Bruntále, Żorách, Pštíně, Rybniku a Wodzisławi.\n\nV roce 1424 zemřel Jan II. a regentkou území byla zejména Helena Litevská. Z neznámých důvodů se Mikuláš s bratrem až do roku 1437 nepodělili o vládu. Poté Mikuláš obdržel Krnov, Bruntál, Žory, Pštínu, Rybnik a Wodzisław. Okolo 1440 se ještě dodatkově dělilo město Cvilín.\n\nOproti otci, který stál na straně českých králů, Mikuláš se politicky sblížil s polským dvorem a roku 1447 uzavřel pakt o spolupráci. Ocitl se ve finančních potížích a roku 1447 zastavil Hynkovi z Vrbna Krnovsko a Bruntál (ten se už do rodového majetku nevrátil).\n\nMikuláš V. byl dvakrát ženatý: s Markétou Clemmovnou z Elguth a Barborou z Rockenbergu. S Markétou měl syny Jana IV. a Václava V. a dceru Barboru (vdanou za Jana IV. Osvětimského). S Barborou z Rockenbergu měl dceru Machnu (vdanou za Kazimíra II.).\n\nMikuláš V. zemřel roku 1452 a je pochovaný v Krnově.\n\n"}
{"id": "153765", "url": "https://cs.wikipedia.org/wiki?curid=153765", "title": "Africký národní kongres", "text": "Africký národní kongres\n\nAfrický národní kongres (ANC) je socialistická strana v Jihoafrické republice. Strana vznikla roku 1912 (Jihoafrický domorodý kongres) jako socialistické hnutí bránící zájmy černošského obyvatelstva. V roce 1926 navázalo vedení ANC spolupráci se zástupci indické menšiny s tím, že společně požadovali vytvoření jednotného, rasově integrovaného demokratického státu. Název Africký národní kongres byl přijat v roce 1955 po spojení Afrického domorodého kongresu, Komunistické strany Jižní Afriky (South African Communist Party, SACP) a komunistické odborové organizace Jihoafrického odborového svazu (Congress of South African Trade Unions, COSATU).. V roce 1955 byl Africkým národním kongresem, Indickým národním kongresem, Jihoafrickým kongresem demokratů, Organizací jihoafrických barevných občanů a Jihoafrickým odborovým kongresem svolán Lidový kongres. Lidový kongres přijal Chartu svobody, která mimo jiné prohlašovala, že „všichni obyvatelé Jihoafrické unie bez rozdílu etnické příslušnosti si jsou rovni“ a že „Jižní Afrika patří všem“. Charta nepožadovala výlučnou nadvládu černého obyvatelstva, ale byla pro znárodnění hlavních průmyslových odvětví. V prvních svobodných volbách po pádu apartheidu které se konaly v roce 1994 zvítězil ANC s 62,6 %. Přesto byla vytvořena tzv. vláda porozumění, složená ze všech parlamentních stran. Prezidentem byl zvolen Nelson Mandela a jedním z jeho zástupců F. W. de Klerk. V roce 1999 Kongres ještě posílil: Obdržel zisk 66,4 %. Při posledních volbách zvítězil ANC vedený Thabou Mbekim s 69,69 %. V současné době tak vlastní 279 mandátů (z 400). ANC je také členem v mezinárodní organizaci Socialistická internacionála.\n\nje proces k dosažení národní demokratické společnosti. Společnost, která je posílena lidmi rozumově, ekonomicky, sociálně a politicky smýšlejícími. Vůdci NDR jsou považováni za hybnou sílu a jsou určitými základy uvnitř společnosti k boji za úspěch NDR. Obecně se věřilo, že hlavní síla podpory je v nejvíce koncentrovaných místech pracujících lidí v regionech s nízkou nezaměstnaností, zatímco v zemích s vysokým číslem nezaměstnanosti jsou nezaměstnaní proti. Některé z těchto mnoha teorií byly sepsány o NDR autory jako Joe Slovo, Joel Netshitenze a Tshilidzi Marwala. \n\nANC je v koalici společně s Jihoafrickou komunistickou stranou (SACP) a Kongresem jihoafrických odborů (COSATU). Každý koaliční partner je nezávislá organizace se svým vlastním systémem, členstvím a organizací. Koalice je založena na společném závazku k dokončení Národní demokratické revoluce a potřebě udělat nejpřijatelnější řez mezi jihoafrickými obyvateli k dosažení tohoto cíle.\n\nZákladním politickým dokumentem ANC je Charta svobody, která byla přijata Kongresem lidu v roce 1955. Charta svobody prohlašuje: \"Vládnoucí silou musí být lid\" \"Všechny národnostní skupiny, kmeny a obyvatelé musí mít stejná práva\" \"Lidé se musí podílet na bohatství země\" \"Půda bude společně sdílená těmi, kteří na ni pracují\" \"Všichni si budou stejně rovni před právem země\" \"Všichni budou mít zaručena stejná lidská práva\" \"Bude zajištěna práce a bezpečnost\" \"Otevření vzdělávacích a kulturních institucí pro všechny\" \"Zajistit bezpečné a komfortní domy\" \"Zajistit mír a přátelství\" V roce 1994 ANC schválil Program přestavby a rozvoje jako základní politický rámec vedoucí k proměně Jihoafrické republiky. Hlavním programem jsou: \"Vyřešení základních potřeb\" \"Rozvíjet naše lidské zdroje\" \"Zajistit rozvoj ekonomiky\" \"Vytvořit demokratický stát a demokratickou společnost\"\n\nPobočky jsou základními celky ANC, kde se členové podílejí na aktivitě ANC a politických diskuzích. Pobočka je představitelem společnosti, reprezentující její práva, vyjadřující její snahu a sjednocující je ke společné snaze na místním rozvoji. Každá pobočka volí výkonný výbor na každoročním Generálním shromáždění. Regionální výkonný výbor je volen na Regionální konferenci každé dva roky. Reprezentuje regionální pobočky. Okresní výkonný výbor je volen na Okresní konferenci každé tři roky a reprezentuje okresní pobočky. Národní výkonný výbor (NEC) je nejvyšší orgán ANC mezi konferencemi a má zodpovědnost za vedení organizace. Je volen každých pět let na Národní konferenci. NEC volí Národní výbor práce - orgán z vlastních řad na koordinaci práce představující každodenní potřebu. Národní konference se koná každých pět let. Je to nejvyšší článek ANC vydávající rozhodnutí. Zástupci poboček představují 90% hlasující delegace na Národní konferenci. Národní generální rada se schází mezi Národními konferencemi k zhodnocení programu celého politického hnutí. Liga žen ANC plní funkci autonomní části uvnitř celé struktury ANC. Objektivně brání a podporuje práva žen proti všem formám útlaku a zajišťuje úlohu ženy v plné roli organizačního života. Liga žen je zpřístupněna všem ženám, které jsou členkami ANC. Liga mládeže ANC plní také roli autonomní části, s cílem sjednotit a vést mládež ke konfrontaci a jednání s problémy, kterým čelí a k zajištění plnohodnotnému přispění snahy ANC. Členství je otevřeno všem obyvatelům ve věku mezi 14 a 35 lety.\n\nMezi nejvýznamnější představitelé strany patřili a patří: Albert Lutuli, Nelson Mandela, Thabo Mbeki, Walter Sisulu, Oliver Tambo, Jacob Zuma a Kgalema Motlanthe.\n\nStrana byla založena 8. ledna 1912 v Bloemfonteinu jako Jihoafrický domorodý národní kongres (SANNC) na ochranu práv černých obyvatel v Jihoafrické republice. Mezi zakládající členy se počítají John Dube (první prezident strany) a básník a spisovatel Sol Plaatje. ANC se od svého založení ztotožňuje s prohlášením, které pronesl Pixley ka Isama Seke, který v roce 1911 řekl: \"„Zapomeňme na všechny historické rozdíly mezi Afrikánci a spojme se v jednu národní organizaci.“\"\n\nV roce 1961 vznikl Umkhonto we Sizwe (Kopí národa), které bylo vojenským křídlem ANC. Zkráceně se nazýval MK. Částečně odpovědný byl masakr v Sharpeville v roce 1960, kdy samotní členové ANC zjistili, že je nezbytné uchýlit se k násilí. Ačkoli někteří lídři strany ANC nesouhlasili, mnoho členů uvnitř strany rozhodlo, že nenásilné kampaně nefungují. Jen několik málo členů nebylo spokojeno s novou úpravou MK. Ale jednotlivci, jako třeba Nelson Mandela, promýšleli guerillovou válku. Ve spolupráci s Jihoafrickou komunistickou stranou byla MK založena v roce 1961. Nevinní lidé byli zabíjení v kostelech, popravováni a masakrováni bombami teroristických skupin. V tomto důsledku byla strana zakázána až do 90. let.\n\nV roce 1994 se uskutečnily podle prozatímní demokratické ústavy první všerasové volby, ve kterých získal většinu ANC - 66,7% hlasů. Byla vytvořena celonárodní vláda \"národního porozumění\" a Nelson Mandela se stal prvním černošským prezidentem v dějinách země. V roce 1996 byla přijata definitivní demokratická ústava JAR. ANC získal v prvních volbách zejména hlasy černošského obyvatelstva s výjimkou Zuluů, kteří volili stranu \"Inkatha Freedom Party\".\n\nANC byl nejúspěšnější stranou i ve druhých parlamentních volbách, které se konaly v roce 1999. Získal v nich 66,4% hlasů, tedy 226 ze 400 křesel. Ale ani tento počet nezajistil ANC ústavní většinu v parlamentu. To by totiž umožňovalo měnit jihoafrickou ústavu z roku 1996. Političtí komentátoři poukazovali, že dvoutřetinová většina je nebezpečná pro politický vývoj v zemi. Všechny vlády totiž potřebují silnou opozici. Navíc panoval názor, že jihoafrická ústava je liberálním dokumentem a není třeba ho výrazněji měnit.\n\nV prvních i druhých volbách kandidoval ANC spolu s Jihoafrickou komunistickou stranou (SACP), což přispělo k určité části bělošského obyvatelstva nevolit ANC.\n\nNásledující čtyři roky se strana dostala pod silnou vnitropolitickou analýzu, která odhalila korupci ve všech vrstvách státní správy. I přesto však převládal názor, že strana vyhraje volby i v roce 2004. Největším překvapením byla provincie Limpopo, z které se ozývaly nejsilnější kritické hlasy. Byla dokonce první v počtu odevzdaných hlasů ANC, volilo ho více než 80% obyvatelstva. Celkově potom ANC získal přes 70% hlasů, tedy více než dvoutřetinovou většinu hlasů.\n\nVe volbách v roce 2009 ANC opět získal nejsilnější podporu a vyhrál. Nebude ale mít dvoutřetinovou ústavní většinu v Národním shromáždění. ANC získal 65,9% hlasů a 9. května 2009, tak mohl zvolit za prezidenta Jihoafrické republiky svého předsedu Jacoba Zumu. Jihoafrická republika nyní čelí krizi a k zajištění stability Jacob Zuma prohlásil, že vítězství ANC nepřinese žádné dramatické změny v politice a ekonomice. ANC chce udržet spravedlivý a pro všechny dostupný růst, který zajistí dobrá zaměstnání a dlouhodobě fungující existenci.\n\n\n"}
{"id": "153768", "url": "https://cs.wikipedia.org/wiki?curid=153768", "title": "Václav IV. Ratibořský", "text": "Václav IV. Ratibořský\n\nVáclav IV. Ratibořský (asi 1405 – 1456) byl synem knížete Jana II. Železného a Heleny Litevské, knížetem krnovsko-ratibořským v letech 1424–1437, od roku 1437 (po obdržení údělu) ratibořským knížetem.\n\nV roce 1424 zemřel Václavův otec Jan II. a z neznámých příčin se tehdy Václav IV a jeho bratr neujali vlády, zatímco regentkou byla jejich matka Helena. K rozdělení údělů došlo v roce 1437, kdy Václav obdržel nevelký okres ratibořský.\n\nRoku 1452 zemřel Mikuláš VI. Krnovský a Václav se stal regentem v krnovsko-rybnickém panství a opatrovníkem bratrových dětí Jana IV. a Václava V. Vdova po Mikulášovi Barbora z Rockenberu naopak chtěla být regentkou sama, Václav si ale udržel vládu až do své smrti.\n\nPodobně jako jeho bratr Václav udržoval styky s polským královským dvorem. Několikrát pobýval v Krakově na dvoře Vladislava III. Varnenčika a Kazimíra Jagellonského.\n\nVáclav IV. byl od roku 1445 ženat s Markétou z Szamotuł, dcerou międzyrzeckého kastelána Vincenta z Szamotuł, která mu porodila syna Jana V. a tři dcery: Kateřinu, vdanou za nakielského kastelána Vladislava z Danaborzy, Helenu vdanou za międzyrzeckiego kastelána Jana z Ostroroha, a Annu. Kníže zemřel roku 1456 a je pochován v dominikánském klášteře v Ratiboři.\n\n"}
{"id": "153772", "url": "https://cs.wikipedia.org/wiki?curid=153772", "title": "Jan IV. Krnovský", "text": "Jan IV. Krnovský\n\nJan IV. Krnovský (asi 1440 – 1483) byl kníže krnovsko-ratibořský v letech 1454-1456, od roku 1456 (po obdržení údělu) pánem v Krnově a Wodzisławi. Pocházel z opavské větve přemyslovského rodu.\n\nByl synem Mikuláše V. Krnovského a Markéty z Elguth. Roku 1452 po smrti Mikuláše V. se o regentství nad územím patřícím nezletilému dědici přeli Janova macecha Barbora z Rockenbergu a strýc Václav IV. Plnoletým byl Jan IV. uznán roku 1456 a společně s bratrem Václavem V. dědil. Starší z bratří obdržel Krnov a Wodzisław a mladší Rybnik, Pštinu a Żory.\n\nRoku 1469 podpořil Jan IV. vojensky krále Jiřího z Poděbrad ve sporu s Matyášem Korvínem. Neukázalo se to jako dobrý krok, protože když roku 1474 na Slezsko udeřila vojenská výprava krále Matyáše, neubránil se Jan IV. uherskému útoku a byl zajat. Nejsou doklady, jak dlouho byl tehdy Jan IV. v uherském zajetí, známá je ale cena, za kterou se vykoupil: polovina Krnovska, kterou Matyáš svěřil svému synovi Janovi. Na konci života tak zůstala knížeti jen Wodzisław, v níž zemřel roku 1483. Neoženil se a neměl děti. Pochován je v dominikánském klášteře ve slezské Ratiboři.\n"}
{"id": "153773", "url": "https://cs.wikipedia.org/wiki?curid=153773", "title": "Madame Jeanne Guyon", "text": "Madame Jeanne Guyon\n\nJeanne-Marie Bouvier de la Motte-Guyon, známá též jako Madame Guyon (13. dubna 1648 v Montargis – 9. června 1717 v Blois) byla francouzská mystička a představitelka kvietismu.\n\nNarodila se jako Jeanne-Marie Bouvier de la Motte bohatým rodičům ve francouzském městě Montargis. Již v deseti letech se jí v dominikánském klášteře, kam byla poslána na vzdělání, dostala do rukou Bible a mnoho hodin pak trávila jejím čtením. Vedla tak intenzivní modlitební život, že jí vlastní rodina modlitbu zakazovala.\n\nZ kláštera vyšla ve čtrnácti letech a o rok později byla provdána za bohatého šlechtice Jacquesa Guyona, s nímž měla 5 dětí. Mladá žena byla vržena do materialistického světa Ludvíka XIV.; její tělesná krása a inteligence jí poskytovaly prominentní místo ve francouzské společnosti. Později ale onemocněla neštovicemi, které její krásu zničily. Tato „tragédie“ ji ještě více přiblížila k Bohu a pomohla rozvinout její duchovní život.\n\nV roce 1671 se setkala s barnabitou Françoisem Lacombem, který se stal jejím zpovědníkem a obeznámil ji s kvietistickými názory Miguela de Molinose. Kvietisté věřili v možnost bezprostředního spojení s Bohem, podceňujíce kněze, dogmata a obřady. V roce 1676 ovdověla, pak několik let cestovala a šířila své názory. V roce 1686 přišla s Lacombem do Paříže.\n\nMadame Guyon je autorkou řady prací, většinou krátkých, vyumělkovaného slohu, z nichž některé sepsala v próze, jiné ve verších. Její názory jsou shrnuty ve dvou spisech: \"Les Torrents spirituels\" [Duchovní proudy] z roku 1691 a \"Moyen court et très-facile de faire oraison\" [Krátký a velmi snadný způsob, jak se modlit] z roku 1689. „Klíčovými tématy její mystiky jsou ‚čistá láska k Bohu‘ a ‚odevzdanost do Boží vůle‘. Hlavním cílem je dosáhnout sjednocení s Bohem skrze zmaření vlastního ‚já‘ (negativní aspekt, očišťování) a otevřenost k působení Ducha Svatého (pozitivní aspekt, povznesení).\"\n\nProtože psala a modlila se za svatě žijící společnost, nechal ji král Ludvík XIV., milující potěšení, poslat do vězení. Za rok po příchodu do Paříže byli François Lacombe i paní de Guyon uvrženi do žaláře za šíření kvietismu, resp. molinismu (učení Miguela de Molinose). Madame Guyon byla v roce 1688 na přímluvu mocných přátel propuštěna a získala si přízeň arcibiskupa Fénelona; ten vystoupil na její obranu a hájil některé její myšlenky ve spisu \"Explication des maximes des saints sur la vie intérieure\" [Vysvětlení výroků světců o vnitřním životě]. V roce 1699 však papež Inocenc XII. zavrhl 24 vět z tohoto Fénelonova díla. \n\nPaní de Guyon odmítala tvrzení, že by šířila molinismus, ale žaloby na ní neustávaly. Její spis \"Moyen court et très-facile de faire oraison\" [Krátký a velmi snadný způsob, jak se modlit] zařadila roku 1689 katolická církev na Index zakázaných knih. Během svého života se ocitla celkem čtyřikrát ve vězení, včetně proslulé Bastily, a strávila v žalářích celkem sedm let. Nakonec byla sice králem propuštěna, avšak nesměla opustit město Blois, kde žila u svého syna. \n\nI když byla vázána na jedno město, neznamenalo to konec jejímu vyučování a duchovní pomoci ostatním. Tisíce lidí cestovalo do Blois, aby ji slyšelo a získalo od ní duchovní poučení.\n\nPozději napsala v komentáři o svém věznění,: \"„Můj Bože, rozhojni mou lásku i trpělivost v míře odpovídající mému utrpení… Veškeré naše štěstí, duchovní, časné i věčné, závisí na našem odevzdání se Bohu, nechat jej, aby konal v nás i s námi to, co se mu líbí…“\"Madame Jeanne Guyon zemřela 9. června 1717 ve věku 69 let. \n\nJejí spisy již po více jak 300 let povzbuzují křesťany v hledání hlubšího života, vnitřního života Kristova ve věřícím člověku, skrytého života srdce a ducha. Měla velký vliv nejen na své současníky, ke kterým patřil např. arcibiskup Fénelon, ale i na takové křesťany, jakými byli John Wesley, Hudson Taylor nebo Watchman Nee. Představitelé velkých křesťanských probuzení byli ovlivněni touto ženou, která strávila řadu let ve vězení.\n\nKe ctitelům učení paní de Guyon patřil i český spisovatel a básník Julius Zeyer. Uvádí to výslovně ve své autobiograficky laděné básnické skladbě Troje paměti Víta Choráze. V básni je několik citátů ze spisů paní de Guyon, hrdina skladby čte její \"Duchovní proudy\" (\"Torrents spirituels\") a nakonec vyznává:\n\n\"„Klid lahodný je v duši. Zřekl jsem se\"\n\"už vůle vlastní zcela. Dovedu už\"\n\"před Bohem mlčet. Slast to nevýslovná,\"\n\"to vnitřní mlčení, mlčení v Bohu! ...\"\n\"Sklon duše mystický, jak o něm mluví\"\n\"v svých spisech paní de Guyon, jest vrchol\"\n\"všech tužeb mých a snah. Jest zříkání se\"\n\"své vlastní jsoucnosti a vlastní vůle,\"\n\"jest ztracení se zcela v Stvořiteli.\"\"\n\n\n"}
{"id": "153774", "url": "https://cs.wikipedia.org/wiki?curid=153774", "title": "Deka (rozcestník)", "text": "Deka (rozcestník)\n\nDeka má více významů:\n\n"}
{"id": "153778", "url": "https://cs.wikipedia.org/wiki?curid=153778", "title": "Václav V. z Rybnika a Pštíny", "text": "Václav V. z Rybnika a Pštíny\n\nVáclav V. z Rybnika a Pštíny, zvaný též Prostomyslný či Pitomý (polsky Wacław III. Rybnicki, Wacław III. Prostaczek) (narozen okolo 1422, zemřel okolo 1478) byl kníže z rodu dynastie Přemyslovců, rodu Opavských Přemyslovců.\n\nVáclav III. byl synem Mikuláše V. Krnovského a jeho druhé manželky Markéty Clemm z Elguth (\"Markéta Klemm ze Lhoty\"). V době, kdy zemřel jeho otec byl ještě nezletilý. Za poručníky mu byli ustanoveni jeho matka Markéta a strýc Václav IV. Ratibořský. Poručnictví bylo ukončeno v roce 1456, tehdy mu jeho starší bratr Jan IV. vyčlenil část z knížectví, a to panství Rybnik, Pszczyna a Żory, jako hlavní statky.\n\nStejně jako ostatní Přemyslovci byl spojenec s Jiřím z Poděbrad, Vladislavem Jagellonským proti uherskému králi Matyáši Korvínovi. Kníže Václav III. za svou věrnost zaplatil tím, že přišel o veškerý majetek během výpravy Matyáše Korvína do Slezska v roce 1473. Zachránil se útěkem, ale dostal se do rukou Viktorína z Poděbrad, který jej uvěznil.\n\nPo roce 1473 byl zajat Viktorínem z Poděbrad, uvězněn v Kladsku, kde kníže zemřel asi po 5 létech věznění. Zcela v zapomnění. Kníže zemřel jako bezdětný šlechtic.\n\n"}
{"id": "153779", "url": "https://cs.wikipedia.org/wiki?curid=153779", "title": "Kordillery", "text": "Kordillery\n\nKordillery [kordyljery], ze španělského výrazu \"cordillera\" znamenajícího „pohoří“, v Jižní Americe nazývané Andy, je třetihorní pásemné pohoří na západě Severní a Jižní Ameriky v délce 15 500 km.\nV Severní Americe sahají z Aljašky až k Tehuantepecké šíji v jižním Mexiku. Dělí se zhruba na dvě pásma, uzavírající mezi sebou rozlehlé náhorní plošiny a kotliny. Řetěz pohoří při tichomořském pobřeží probíhá částečně na Aljašce a přilehlých ostrovech a na pevnině (Přímořské hory, pohoří sv. Eliáše s Mount Loganem, 6050 m). K jihu přechází v Pobřežní pásmo, provázené Kaskádovým pohořím (Mount Rainier, 4391 m) a Sierrou Nevadu (Mount Whitney, 4418 m), v Mexiku jako Sierra Madre Occidental. Východní pásmo dosahuje největších výšek na Aljašce (nejvyšší hora Severní Ameriky Denali, 6168 m), odkud pokračuje jako Skalnaté hory (Mount Elbert, 4399 m) a dále v Mexiku jako Sierra Madre Oriental. Z náhorních plošin, uzavřených oběma pásmy Kordiller, je nejvyšší Kolumbijská plošina, Velká pánev s Velkým solným jezerem a plošiny Koloradská a Mexická. V jižním Mexiku jsou horská pásma Kordiller přerušena pruhem sopek dlouhým 1000 kilometrů (Citlaltépetl, 5700 m; Popocatépetl, 5452 m). Dále k jihu probíhají Kordillery svou západní větví středoamerickými republikami a východní větví přes Velké a Malé Antily. Jen zřídka přesahují 3000 metrů.\n\nNa jihoamerické pevnině se Kordillery nazývají Andy. Tvoří na severu tři pásma: Kordilleru Západní, Centrální a Východní o výšce 4000 až 5000 metrů nad mořem. V Ekvádoru dosahuje Chimborazo 6267 metrů a Cotopaxi 5897 metrů. Tam už mají jen dvě pásma, uzavírající mezi sebou v Peru a Bolívii náhorní rovinu zvané \"puna\". Západní Kordillera zde dosahuje Huascaránem (6768 m) a Východní Kordillera Ancohumou (6550 m) Na hranicích Chile a Argentiny se obě pásma spojují. Zde je též nejvyšší hora Ameriky Aconcagua, (6959 m) Dále k jihu se Kordillery snižují na 2000 až 3000 metrů nad mořem (Patagonské Andy) a přes Ohňovou zemi pokračují do Antarktidy.\n"}
{"id": "153782", "url": "https://cs.wikipedia.org/wiki?curid=153782", "title": "Media Player Classic", "text": "Media Player Classic\n\nMedia Player Classic je volně šiřitelný multimediální přehrávač pro Microsoft Windows. Aplikace má obdobný vzhled a ovládání jako Windows Media Player 6.4, při zachování svižných reakcí programu ale přidává mnoho užitečných funkcí. Projekt byl ukončen. Aktuálně vyvíjeným programem je jeho nástupce Media Player Classic Home Cinema.\n\nMedia Player Classic byl vytvořen programátorem s přezdívkou „Gabest“. Gabest původně vyvinul Media Player Classic jako closed source aplikaci, ale později se rozhodl uvolnit ji jako open source. Media Player Classic je šířen pod licencí GPL a sídlí na SourceForge projektu zvaném \"Guliverkli\". Vývoj však Gabest v roce 2006 ukončil.\n\nProjektu Media Player Classic se ujala komunita fóra Doom9, která program dále udržuje a vyvíjí nové funkce, nyní pod názvem Media Player Classic Home Cinema.\n\n\nMedia Player Classic je založen na architektuře Microsoft DirectShow a tak automaticky používá instalované DirectShow dekódovací filtry. Například po instalaci open source DirectShow dekódovacího filtru ffdshow, rychle a ve vysoké kvalitě dekóduje DivX, Xvid a H.264 formáty.\n\n"}
{"id": "153790", "url": "https://cs.wikipedia.org/wiki?curid=153790", "title": "Flash paměť", "text": "Flash paměť\n\nFlash paměť je nevolatilní (semipermanentní) elektricky programovatelná (tj. zapisovatelná) paměť s libovolným přístupem. Paměť je vnitřně organizována po blocích a na rozdíl od pamětí typu EEPROM lze plnit informacemi (programovat) každý blok samostatně (obsah ostatních bloků je zachován). Paměť se používá jako paměť typu ROM např. pro uložení firmware (např. ve vestavěných zařízeních). Výhodou této paměti je, že ji lze znovu naprogramovat, měnit její obsah (např. přeprogramování novější verzí firmware) bez vyjmutí ze zařízení s použitím minima pomocných obvodů. Proto se používá nově zejména jako základ kapacitních paměťových médií - karet, např. formátu SD, miniSD a microSD.\n\nFlash paměť se používá jako výměnné (přenosné) datové médium (vnější paměť) ve formě paměťových karet\n\n\na v USB flash discích\n\nFlash paměť se používá i v discích Solid State SSD jako vestavěná paměť, kde ji označujeme jako paměťové technologické zařízení Memory Technology Device (MTD).\n\nData jsou ukládána v poli unipolárních tranzistorů s plovoucími hradly, zvaných „buňky“, každá z nich obvykle uchovává 1 bit (SLC) nebo dnes 3 bity a více (MLC) informace. Oba typy se stále používají. SLC čipy nabízí větší stabilitu informací a rychlost zápisu, kdežto MLC zase větší hustotu informací a nižší cenu.\n\nJedno hradlo je ovládací (CG – control gate), druhé je plovoucí (FG – floating gate), izolované od okolí vrstvou oxidu. Jelikož je FG izolované, všechny elektrony na něj přivedené jsou zde „uvězněny“. Tím je uložena informace.\n\nKdyž jsou na FG elektrony, modifikují (částečně ruší) elektrické pole přicházející z CG, což modifikuje prahové napětí (Ut) buňky. Buňka je čtená umístěním určitého elektrického napětí na CG, elektrický proud tranzistorem pak buď teče, nebo neteče, a to v závislosti na Ut buňky, které je závislé na počtu elektronů na FG. Tato přítomnost nebo nepřítomnost elektrického proudu je přeložena na 1 a 0, představující uložená data.\n\nFlash buňka je naprogramovaná (nastavená na specifickou hodnotu) spuštěním toku elektronů ze zdroje (Source) do odvodu (Drain). Přivedení velkého napětí na CG pak poskytne dostatečně silné elektrické pole pro jejich vysátí na FG. Pro vymazání flash buňky je velký napěťový rozdíl přiveden mezi CG a zdroj (Source), což odvede elektrony pryč skrz kvantový tunel. Současné flash paměti jsou rozdělené do vymazatelných částí nazývaných buď bloky, nebo sektory. Všechny paměťové buňky v rámci jednoho bloku musí být vymazány současně.\n\n\"Flash Translation Layer\" (FTL) je mezivrstva, která slouží k rozkládání zápisu na celé flash médium. Mezivrstvu implementuje hardwarový obvod, který je součástí flash paměti. Příkladem je TrueFFS od firmy M-Systems nebo ExtremeFFS od firmy SanDisk. Pokud by FTL neexistovala, došlo by velmi rychle k znehodnocení flash paměti opakovanými zápisy do jednoho místa, zatímco zbytek flash paměti by zůstal neopotřebován. Většina výrobců podrobnosti o FTL nezveřejňuje. Raw flash paměti bez FTL nejsou běžně dostupné, používají se hlavně ve vestavěných systémech, kde je možné FTL řešit softwarově a spolehnout se na její funkčnost.\n\nDůvodem existence FTL je skutečnost, že současné operační systémy zatím nepřizpůsobily své souborové systémy tomu, jak flash paměť funguje (například NTFS a FAT u systémů řady Windows NT). V Linuxu existují přizpůsobené souborové systémy, které umožňují práci s raw flash pamětí tím, že samy zápisy rozkládají (tzv. logové souborové systémy, ), například jffs2 a logfs, ale v Linuxu existuje i souborový systém f2fs, který naopak s mezivrstvou FTL počítá.\n\n\n"}
{"id": "153793", "url": "https://cs.wikipedia.org/wiki?curid=153793", "title": "Severodvinský kanál", "text": "Severodvinský kanál\n\nSeverodvinský kanál nebo také Severodvinská vodní cesta ( nebo ) je jedna z nejstarších vodních cest v Rusku. Nachází se ve Vologdské oblasti. Byla postavena v letech 1825-28 a rekonstruována v letech 1882-85 a 1914-17. Vede od vesnice Topornja na řece Šeksně (povodí Volhy) ke stavidlu Znamenitovo pod odtokem Suchony z Kubenského jezera (povodí Severní Dviny). Trasa se skládá z úseků čtyř řek a sedmi jezer, které jsou spojeny pěti kanály. Plavební dráha řek mezi jezery na obou stranách rozvodí byla rozšířena a prohloubena.\n\nV roce 1823 proběhly zaměřovací práce u města Kirillov na plochém bažinatém rozvodí mezi Šeksnou (levý přítok Volhy, nyní ústící do Rybinské přehrady) a Porozovicí, která vytéká z Blagoveščenského jezera a ústí do Kubenského jezera. Práce vedl Aleksandr Vjurtembergskij. Mezi \"Blagověščenským\" a Nikolským jezerem (vytéká z něj řeka Slavjanka, levý přítok \"Šeksny\") probíhalo Slavjanské vlečení nákladu ve středověku (10. až 11. století) při osvojování Zavoločí. Odtud vedla velká cesta na východ na Sibiř.\n\nrozvodí\nCelková délka je 134,5 km.\n\nNa volžské straně bylo postaveno pět stavidel, která zvedají lodě o 10 m, z nichž čtyři byly na Toporninském kanále. Na dvinské straně byly postaveny čtyři stavidla, která zvedala lodě rovněž o 10 m. Časem byl kanál přestavován a počet stavidel na volžské straně stoupl na šest a zdvih na 11,4 m a počet na severodvinské straně na sedm a zdvih na 13,5 m. V 60. až 70. letech 19. století byla při prohlubování a rozšiřování zrušena část stavidel. Zůstalo jich celkem sedm. Tři jsou na Toporninském kanále, jedno na Kišemském kanále, dvě na Pozorovici a jedno na horní Suchoně. Stavidlo Znamenityj stavěl inženýr Vjačeslav Šiškov, později známý spisovatel. V době svého vzniku bylo zařízení možno nazvat divem hydrotechniky.\n\nV 19. století byl kanál hojně využívaný. V roce 1888 po něm proplavalo více než 1 000 lodí. Do Petrohradu vozily ryby, kožešiny, řezivo a do Archangelsku průmyslové zboží a dubové dřevo. Po postavení železnice do \"Archangelsku\" význam vodní cesty poklesl. V současné době slouží k místní dopravě z Vologdy do Kirillova. Největší pozornost si zaslouží její část, která vede přes národní park Ruský sever. V poslední době získávají tyto staré vodní cesty stále větší pozornost turistů. Umožňují návštěvu zajímavých architektonických a uměleckých památek Bělojezeří. Navíc i samotné kouzlo starých hydrotechnických zařízení, představuje zajímavost jako památník vědy a techniky 19. století.\n\n"}
{"id": "153804", "url": "https://cs.wikipedia.org/wiki?curid=153804", "title": "William Tyndale", "text": "William Tyndale\n\nWilliam Tyndale (1494, Gloucestershire, Anglie – 1536) byl anglický náboženský reformátor. Významný je především jeho překlad \"Bible\" do angličtiny. Za své myšlenky byl popraven jako heretik.\n\nNarodil se okolo roku 1494 v Gloucestershire na západě Anglie. Od mládí lnul ke studiu Písma sv. Vzdělání získal nejdříve na univerzitě v Oxfordu, kde v roce 1512 obdržel titul bakaláře (BA) a o tři roky později (1515) titul magistra (MA). Po odchodu z Oxfordu přebýval zřejmě v Cambridgi, někdy v době ohraničené r. 1517 a 1521. V klidnější Cambridgi se Tyndale mohl zdokonalovat ve znalosti řečtiny. Je také možné, že přišel do Cambridge, aby na této univerzitě studoval bohosloví a přijal kněžskou ordinaci.\n\nV roce 1521 byl jmenován kaplanem a vychovatelem dvou synů sira Johna Walshe, majitele panství Little Sodbury v rodném Gloucestershire. Vedle učitelských povinností trávil většinu volného času překládáním Nového zákona. Věnoval se také kázání, např. ve městě Bristol kázal pod širým nebem.\n\nNáboženská reformace v 16. století nepřinesla jen určité změny v církvi, jak tvrdí někteří katoličtí vykladači, ale byla v podstatě jistým znovuobjevením pravdy a moci Božího slova. Byla výzvou církvi: vrátit se k vlastnímu biblickému základu a znovu hledat vztah k Bohu prostřednictvím Ježíše Krista.\n\nNejdůležitějším faktorem v přípravě cesty reformačních změn, nepočítáme-li důvody náboženské, byla renesance, která má počátek v oživení vzdělanosti na Středním východě. (Když v roce 1453 padla Konstantinopol do tureckých rukou, mnoho učenců řecké a latinské literatury uteklo na Západ, kam s sebou přinesli své znalosti a starověké rukopisy.) To podnítilo ducha bádání, označované jako Nové učení, jehož přívrženci jsou nazýváni humanisty. Humanisté se prostřednictvím studia klasické literatury zaměřili na rozšíření obzoru lidského ducha restaurací antických kultur. Toto hnutí započalo v Itálii odkud se šířilo do zbytku Evropy; v Nizozemsku a Německu pak nabylo mnohem křesťanštějšího charakteru a dláždilo tak cestu překládání Písma. V Anglii hnutí křesťanského humanismu přispělo ke vzniku nového zápalu pro náboženské vzdělávání, což se promítlo v novém zaměření výuky na anglických školách (škola sv. Pavla, kde děti měly být vyučovány kvalitní literatuře, jak latinské, tak řecké) a univerzitách.\n\nPravděpodobně nejvýznamnějším humanistou byl Erasmus Rotterdamský. V letech 1511-1514 byl Erasmus profesorem řečtiny a bohosloví v Cambridgi. V roce 1516 publikoval své první vydání řeckého \"Nového zákona\". Luther toto dílo využíval jako základní pramen svého překladu Nového zákona do němčiny.\n\nV předreformační době byla již v Anglii \"Bible\" přeložena do angličtiny v různých knihách a to od časů otce anglické církevní historie Bedy Ctihodného, který žil v osmém století. V letech 1382–1388 pak byla Bible kompletně přeložena do angličtiny žáky Johna Wyclifa a používána lolardy. Nyní se však ukazovala potřeba nového překladu, který by byl založen na původních hebrejských a řeckých textech a nikoli jen na latinské Vulgátě. On sám si toto dílo vzal za svůj životní úkol.\n\nPřítomnost mladého vzdělaného muže v rodině Walshových měla za následek poznenáhlou změnu smýšlení a praktického postoje sira Johna a jeho chotě lady Anne. Překlad Erasmova známého spisu Enchiridion militis Christiani (Rukověť křesťanského rytíře), který Tyndale pořídil a věnoval Walshovým, měl přispět k tomu, že místní duchovní, kteří do té doby u Walshů požívali vřelé pohostinnosti, „nebyli nadále tak často zváni ... až nakonec přestali přicházet“. Duchovní v Gloucestershire nesli těžce ztrátu postavení u významného muže a obžalovali jej u biskupského kancléře z hereze. Nato byl předvolán k výslechu. Během vyšetřování kancléř nejednal s obviněným asi nijak zdvořile. Podle něj samotného se naň kancléř obořil a choval se hrubě. Přesto nebyl vynesen žádný rozsudek na základě něhož by následoval oficiální postih. Kancléři, zdá se, záleželo více na tom, aby se špatně nezapsal u mocných rodin Walshových a spřízněných Poyntzových, než aby vyhověl žalobcům a ze své moci zakročil proti služebníkovi sira Johna Walshe. Svou tvář si navenek zachoval ostrým přístupem k obviněnému.\n\nVědomí naléhavosti životního poslání zpřístupnit Bibli anglickému lidu mohlo u něj pozvolně růst po několik let, už od dob studií na Oxfordu. V Gloucestershire, kde narazil na nevědomost místních kněží, bezprostředně vnímal, „že příčinou lidské slepoty, chyb a zpronevěření církve je neznalost Písem“. Ve známost vešla jeho odpověď jednomu z kněží, prohlášení, jehož naplnění se stalo jeho životním cílem:\n\n„Bylo by nám lépe bez Božího zákona než bez papežského,“ prohlásil kněz. Na to odvětil: „Já pohrdám úřadem papeže a všemi jeho zákony. Zachová-li mě Bůh naživu, dříve než uplyne řada let, způsobím, že chlapec, který vede pluh, bude znát Písmo lépe, než vy jej znáte.“\n\nKonfrontace s kleriky na západě Anglie upevnila jeho rozhodnutí ujmout se překladu \"Nového zákona\" do angličtiny. Pro tento úkol však potřeboval získat podporu a dostatečnou záštitu, která by mu umožnila pracovat na překladu, dosáhnout vyjmutí z platného zákazu Constitutions of Oxford. Tuto oporu doufal nalézt u londýnského biskupa Cuthberta Tunstalla.\n\nNyní byl rozhodnut vydat nový překlad \"Bible\". Později napsal: „Pochopil jsem z vlastní zkušenosti, jak bylo nemožné vzdělávat prostý lid v pravdě a přitom mu nepředložit svatá Písma v jejich vlastním jazyce.“\n\nPochopil, že je potřeba vytvořit překlad z původních jazyků a to navzdory hrozbě stíhání pro kacířství.\n\nV naději, že získá podporu londýnského biskupa, odcestoval do hlavního města s doporučujícím listem od sira Johna Walshe. I když se mu podařilo přimět králova dvořana sira Guildforda, aby ho podpořil, biskupovu přízeň nezískal. Avšak učinil dojem na obchodníka látkami Humphrey Monmoutha, který ho ubytoval u sebe a po šest měsíců jej podporoval.\n\nAnglie však nebyla bezpečným místem pro jeho překladatelskou práci a proto odešel do Německa. Zde pokračoval v překladu \"Nového Zákona\". Celou práci dokončil se svým pomocníkem Williamem Royem v Kolíně nad Rýnem, v německém tiskařském středisku, kde chtěl své dílo realizovat. Kolín však v té době nebyl reformaci nakloněn a jeho plán na vytištění byl odhalen a záležitost předána senátu. Ten vydal příkaz k zákazu tisku a k zabavení rukopisu i literatury. On sám ale včas rozpoznal nebezpečí a utekl s již vytištěnými archy. Tiskaři stačili dotisknout archy do 22. kapitoly Matoušova evangelia, 12 verše. Společně s Royem uprchl lodí po řece Rýnu. Uchýlili se do luterského města Wormsu. U nakladatele Petra Schoeffera podařilo se jim vydat celý \"Nový zákon\". Malá úhledná a dosti tlustá knížka čítající přibližně 700 stran byla zhotovena v počtu několika tisíc výtisků někdy počátkem roku 1526. Náklad mohl dosáhnout tří nebo šesti tisíc výtisků. Již na začátku února byly anglické Nové zákony prodávány v Anglii. Veliký hlad po Božím slovu v mateřštině mohl konečně dojít částečného nasycení. Nový zákon v jeho překladu, v praktickém kapesním provedení, se v Anglii mezi lidmi rychle rozšířil. Prodával se a četl v Londýně a následně v jižních a východních oblastech země.\nPřestože bylo zhotoveno několik tisíc výtisků, zachovaly se z celého nákladu pouze dva exempláře: jeden úplný bez titulní strany (dnes součástí fondu Britské knihovny), druhému schází prvních 70 stran (uložen v knihovně londýnské katedrály Sv. Pavla).\n\nCírkevní úřady zuřily a Tunstall vydal příkaz, aby tyto \"heretické\" knihy byly zabaveny. V říjnu 1526 proběhlo veřejné pálení všech zabavených výtisků u chrámu sv. Pavla. Následujícího roku, v květnu 1527, arcibiskup z Canterbury William Warham zorganizoval nákup množství výtisků, aby je pak mohl zničit. Ale část peněz z prodeje se dostávala zpět k němu, který za ně dokonce dokázal připravit nové revidované vydání. Biskup Tunstall překlad všelijak haněl a prohlašoval, že v něm nalezl \"dva tisíce chyb\". Ve skutečnosti se jednalo o pozoruhodně přesný a věrný překlad.\nJeště v dalších anglických historických překladech zůstala zachována značná část jeho textu. Velká většina Nového zákona v obecně užívaném „autorizovaném překladu“ z roce 1611 (známém jako King James Version) je téměř beze změn převzata z jeho \"Nového zákona\". Podrobné srovnání obou překladů ukazuje, že asi 4/5 rozsahu \"Nového zákona\" v Authorised Version se shoduje s Tyndalovým překladem. Podobně to platí o jím přeložených starozákonních knihách z hebrejštiny.\n\nS plánem na překlad \"Starého zákona\" se věnoval zdokonalování hebrejštiny. Započal s překládáním pěti knih Mojžíšových, tzv. Pentateuchu. Avšak během cesty z Antverp do Hamburku, kde zamýšlel tisknout \"Pátou knihu Mojžíšovu\", o rukopis přišel. Za pomoci přítele Milese Coverdalea vyhotovil druhý rukopis. Překlad Pentateuchu byl vydán v roce 1530 v Antverpách.\n\nJohn Foxe zaznamenal pozoruhodné vyprávění o jeho cestě spadající do období let 1528 až 1530, které víc než jiné přináší svědectví o jeho pevné vůli a vytrvalosti: „V té době přeložil Pátou knihu Mojžíšovu zvanou Deuteronomium, a zamýšleje tisknout ji v Hamburku, plavil se tam: během cesty, při březích Holandska, loď ztroskotala, čímž ztratil všechny své knihy, materiály a rukopisy. A tak byl přinucen začít vše nanovo... Takto ztrativ peníze, rukopisy a čas, vstoupil na jinou loď plující do Hamburku, kde, podle domluvy, očekával jej mistr Coverdale. Od Velikonoc [březen 1529] do prosince pomáhal mu s překladem všech pěti knih Mojžíšových, [přebývajíce] v domě ctihodné vdovy paní Margaret von Emersen. Toho léta 1529 velká nákaza potní nemoci navštívila město. Proto dokončiv svou práci v Hamburku, navrátil se pak zpět do Antverp.“\n\nMezitím kardinál Wolsey vyslal své špehy, aby po něm na kontinentu pátrali a kupovali a pálili všechny protestantské knihy v angličtině, na které narazí.\nHledali jej rovněž agenti anglické vlády. Anglická koruna měla v určitém období vážný zájem o Tyndalův návrat do vlasti. Během roku 1531 vláda podnikla kroky vedoucí k navázání kontaktu s ním a vyzvala jej k návratu do Anglie. Anglická koruna rozpoznala hodnotu jeho schopností a začala jednat k získání aktivní podpory anglického učence. Stěžejním podnětem k tomu mohl být jeho spis \"Poslušnost křesťana\", který králi, Jindřichu VIII., doporučila k přečtení dvorní dáma, Jindřichova budoucí druhá žena, Anna Boleynová. Dílo udělalo na krále dobrý dojem: jeho erastianismus (učení o nadřazenosti státu nad církví), byl přesně tím, co chtěl slyšet. Král požádal o navázání kontaktu s ním v zámoří. V lednu 1531 králův rádce Thomas Cromwell pověřil svého přítele, anglického obchodníka v Nizozemí Stephena Vaughana, aby se jej vynasnažil vyhledat a přemluvil ho k návratu do Anglie. K tomu účelu měl mu nabídnout garance bezpečnosti a ochrany pro cestu ke královskému dvoru. Stephen Vaughan se po několika pokusech o navázání kontaktu s ním osobně sešel. O tomto osobním setkání „na poli za branami Antverp“ podal zprávu v dopisu Cromwellovi z 18. dubna 1531.\nAnglické vládě se však nepodařilo zlákat anglického exulanta k návratu do vlasti, kde v těchto letech docházelo k tvrdé persekuci protestantů a upalování.\nNásilnou persekuci anglických protestantů - zatýkání, mučení a popravy, iniciovali a prováděli zejména londýnský biskup John Stokesley, biskup z Lincolnu John Longland a sir Thomas More jako kancléř (od října 1529), Tyndalův významný odpůrce.\n\nPoslední plodné roky života přebýval v Antverpách. Zde našel přijetí a pohostinství u anglických obchodníků. Thomas Poyntz mu poskytl přístřeší ve svém domě.\n\nNa jaře 1535 byl ale lapen do pasti, kterou na něj nachystal krajan Henry Phillips. Do poslední chvíle vydával se tento mladý muž za jeho přítele, za hledajícího konvertitu se zájmem o luterskou reformaci. Phillips ve skutečnosti pracoval pro generálního prokurátora. Podařilo se mu jej přivést nic netušícího k čekajícím strážím, které ho na místě zatkly. Šestnáct měsíců byl držen ve vězení na hradě Vilvorde poblíž Bruselu, kde byla proti němu připravována obžaloba. Zachoval se originál jeho dopisu guvernérovi, v němž žádal o vrácení svého teplého ošacení, o poskytnutí lampy a zvláště o laskavé svolení mít svou hebrejskou \"Bibli\", hebrejskou gramatiku a slovník.\n\nNa soudním procesu byl odsouzen jako heretik, avšak církevní představitelé a úředníci se ho snažili po dva měsíce přesvědčovat, aby své názory odvolal. V říjnu 1536 byl vyveden z žaláře, uškrcen a jeho tělo bylo spáleno. Jeho poslední slova zněla: „Hospodine, otevři oči anglickému králi.“ Později Thomas Cromwell podle příkazu anglického krále nechal umístit výtisky tzv. „Great Bible“ z r. 1539 do každého kostela v Anglii s výzvou veškerému prostému lidu, aby si z ní četl.\n\nDeset let před svou smrtí, když bylo jeho dílo nenávistně páleno v Londýně, napsal: „Pálením Nových zákonů nedělají nic jiného, než o co jsem usiloval; ani mně nemohou udělat nic víc než mě spálit, bude-li to Boží vůle. Nyní je mou povinností pokračovat v překládání Nového Zákona.“ Jeho biblický překlad, který dokončil jeho přítel Coverdale (\"Coverdaleova bible\", první tištěná anglická bible, byla vydána v listopadu 1535 v Antverpách), připravil úrodnou půdu anglické reformaci.\n\n\n"}
{"id": "153808", "url": "https://cs.wikipedia.org/wiki?curid=153808", "title": "René Cassin", "text": "René Cassin\n\nRené Samuel Cassin (5. října 1887 - 20. února 1976) byl francouzský politik, právník a soudce.\n\nRené Cassin byl profesorem práva na univerzitách v Lille a v Paříži. Během druhé světové války působil v de Gaullově exilové vládě. Po válce se stal jedním z nejvýznamnějších proponentů ochrany lidských práv a mezinárodní spolupráce, podílel se na přípravě textu Všeobecné deklarace lidských práv. Působil jako předseda Komise pro lidská práva OSN, jako soudce Mezinárodního smírčího soudu v Haagu a posléze jakou soudce a předseda Evropského soudu pro lidská práva. \n\nRoku 1968 bylo jeho dílo oceněno cenou za lidská práva OSN. Téhož roku obdržel Nobelovu cenu za mír; finanční odměnu spojenou s udělením ceny použil Cassin k založení Mezinárodního institutu lidských práv (\"Institut international des droits de l’homme\", zkr. IIDH). \n"}
{"id": "153812", "url": "https://cs.wikipedia.org/wiki?curid=153812", "title": "Orlov (diamant)", "text": "Orlov (diamant)\n\nOrlov neboli Velký Mogul pokládá se za nejlepší indický diamant, byl ve váze asi 400 karátů (karát = 0,205 gramu) nalezen roku 1680 v Golkondě. \n\nPůvodně byl v majetku různých indických knížat a zdobil také trůn Nádir Šáha. Nyní je vybroušen v indické rosetě ve váze 199,6 karátu. Ruský kníže Orlov jej koupil a daroval roku 1772 carevně Kateřině II. Diamant Orlov zdobil ruské carské žezlo a nyní je součástí státního pokladu Ruské federace.\n\nAnna Malecka. \"Did Orlov buy the Orlov ?\". „Gems&Jewellery”. 23 (6). 10–12, .\n"}
{"id": "153813", "url": "https://cs.wikipedia.org/wiki?curid=153813", "title": "Dag Hammarskjöld", "text": "Dag Hammarskjöld\n\nDag Hjalmar Agne Carl Hammarskjöld (29. července 1905 Jönköping – 18. září 1961 Ndola) byl švédský politik, diplomat a druhý generální tajemník OSN. Do úřadu generálního tajemníka nastoupil v době vrcholícího napětí mezi Západem a Východem, a přesto dokázal posílit dobré jméno, nezávislost i akceschopnost Spojených národů.\n\nZasloužil se mimo jiné o osvobození amerických pilotů zajatých během války v Koreji (1955), o řešení Suezské krize (1956) a Konžské krize (1960). Prosazoval zásady preventivní diplomacie: problémy uvnitř mezinárodního společenství se mají řešit dřív, než naplno propuknou. Především za to mu byla v roce 1961 udělena Nobelova cena za mír.\n\nV tomtéž roce zemřel při leteckém neštěstí. Následující vyšetřování naznačilo možnost, že letadlo bylo sestřeleno. Americký prezident John Fitzgerald Kennedy nazval Daga Hammarskjölda největším státníkem 20. století.\n\n"}
{"id": "153815", "url": "https://cs.wikipedia.org/wiki?curid=153815", "title": "EEPROM", "text": "EEPROM\n\nEEPROM (též EPROM) je anglická zkratka pro \"Electrically Erasable Programmable Read-Only Memory\" (Elektronicky Vymazatelná Paměť pouze pro čtení). Jedná se o elektricky mazatelnou semipermanentní (nevolatilní) paměť typu ROM-RAM. Paměť má typickou životnost 200 tisíc zápisů (ATMega16) což je řádově více než paměť typu flash, další výhodou pamětí EEPROM je vyšší životnost dat v nich uložených, Typická hodnota Data Retention je 20 let (ATMega16), což je opět řádově více než u pamětí typu flash. Hlavní nevýhodou je vyšší složitost paměťové buňky a s tím související nižší hustota a vyšší cena. Využití této paměti je jako úložiště (např. nastavení hlasitosti u TV) a obecně dat, která se mění častěji než je životnost paměti flash.\n\nPři výrobě pamětí EEPROM se používá speciálních tranzistorů vyrobených technologií MNOS (Metal Nitrid Oxide Semiconductor). Jedná se o tranzistory, na jejichž řídící elektrodě je nanesena vrstva nitridu křemíku (SiN) a pod ní je umístěna tenká vrstva oxidu křemičitého (SiO).\n\nVlastní buňka paměti EEPROM pak pracuje na principu tunelování (vkládání) elektrického náboje na přechod těchto dvou vrstev. Při zápisu dat se přivede na příslušný adresový vodič záporné napětí -U a datový vodič buněk, do nichž se má zaznamenat hodnota 1, se uzemní. Tranzistor se otevře a vznikne v něm náboj, který vytvoří velké prahové napětí. Při čtení se přivede na adresový vodič záporný impuls. Tranzistor s malým prahovým napětím se otevře a vede elektrický proud do datového vodiče, zatímco tranzistor s velkým prahovým napětím zůstane uzavřen.\n\nVymazání paměti se provádí kladným napětím +U, které se přivede na adresové vodiče. Tunelovaný náboj se tím zmenší a prahové napětí poklesne, čímž je paměť vymazána.\n\n"}
{"id": "153818", "url": "https://cs.wikipedia.org/wiki?curid=153818", "title": "STS-116", "text": "STS-116\n\nSTS-116 byla mise amerického raketoplánu Discovery, který měla připojit k Mezinárodní vesmírné stanici další část příhradového nosníku P5, přepojit hlavní elektrický systém stanice a vyměnit třetího člena posádky (Thomase Reitera za Sunitu Williamsovou).\n\n\nHlavní náplní tohoto letu byla doprava a instalace další levoboční části příčného nosníku. Tentokrát část ITS-P5. Dalším podstatným úkolem této dvanáctidenní mise bylo přepojení elektrických a chladicích okruhů stanice z PVM-6 na PVM-4 (z nosníku ITS-P6 na nosník ITS-P4). Raketoplán dopravil kromě zmíněného nosníku také zásoby, které byly umístěny v modulu SpaceHAB-SM a paletě ICC. Na ISS dovezl dalšího člena čtrnácté základní posádky Sunitu Lyn Williamsovou, která byla na ISS až do června 2007, kdy si pro ni přiletí raketoplán Endeavour (STS-118).\n\nRaketoplán Discovery byl 1. listopadu přepraven do montážní haly VAB, kde ho technici připojili k venkovní palivové nádrži ET a dvojici motorů SRB. Ve čtvrtek 9. listopadu v 6:29 začal přesun raketoplánu na startovací rampu 39-B. Téměř 7 kilometrů dlouhou cestu překonal speciální pásový transportér s Discovery za osm a půl hodiny. Ke startovací rampě dorazil v 15:03 středoevropského času. První pokus o start byl naplánován na 8. prosince v 3:35:47 středoevropského času. Mělo jít o první noční start raketoplánu po více jak čtyřech letech, od mise STS-113 v listopadu 2002. Po havárii Columbie byly noční starty dočasně zrušené. Odpočítávání začalo 5. prosince v čase T-43 hodin. Počasí na Kennedyho vesmírném středisku nevypadalo dobře už den před plánovaným startem. Pravděpodobnost dobrého počasí v době startu byla jen 40%. Odpočítávání proběhlo až do okamžiku T-9 minut, kdy došlo k běžnému plánovanému přerušení. Přesto že technici v MCC nepovolili start, odpočítávání se opět rozeběhlo a zastavilo v čase T - 5 minut. Krátce na to byl start z důvodu špatného počasí v tento den definitivně zrušen. Druhý pokus o start se uskutečnil v neděli 10. prosince v 2:47 SEČ. Přestože pravděpodobnost dobrého počasí byla ještě menší než v předcházejícím pokusu, přípravy na start pokračovaly. 9. prosince v čase 19:20 se začala hlavní palivová nádrž naplňovat palivem. Po půlnoci se počasí nečekaně zlepšilo, předpovědi dávaly 70% šanci na start. Všecky parametry hovořily pro start a tak po spuštění odpočívání po posledním přerušení odpočítávání 10. prosince proběhlo až do úplného konce. Zážehem přídavných motorů SRB ve 2:47 raketoplán úspěšně vystartoval na svoji 33. misi.\n\nRaketoplán Discovery se ke svému třiatřicátému letu vydal s dvoudenním odkladem vynuceném špatným počasím na Kennedyho vesmírném středisku dne 10. prosince 2006 brzo ráno světového času. Šlo o první noční start od havárie Columbie a vůbec první noční start od STS-113 v listopadu 2002.\nNavádění na dráhu bylo bezproblémové, v čase T+126 byly odhozeny motory na tuhé pohonné látky SRB, v T+135 byly na 118 sekund spuštěny motory OMS pro usnadnění stoupání. V T+512 byly povelem MECO vypojeny hlavní motory SSME, o 10 sekund později byla odhozena již nepotřebná nádrž ET-123, která dopadla asi o hodinu později do Indického oceánu. Ve 2:26 UT (T+37 minut) byl Discovery manévrem OMS-2 naveden na prozatímní dráhu 220x250 km nad zemským povrchem. Pak ještě proběhly dva korekční manévry a to v čase 04:43 UT a 18:45:43 UT. V den startu probíhaly ještě prověrky skafandrů, příprava nákladu k překládce a průzkum tepelného štítu OBSS (Orbiter Boom Sensor System). Kolem 11:30 UT řídicí středisko zjistilo nefunkčnost hlavního výparníku vody FES (Flash Evaporator System) B.\n\nPo dvou dnech sbližovacích manévrů a testů TPS systémy OBSS se raketoplán připojil ke stanici ISS ve 22:12 UTC. Těsně po spojení byla na žádost MMT z Houstonu provedena kontrola náběžné hrany levého křídla konkrétně mezi RCC panely 19-22, kde senzory v pondělí zaregistrovaly slabší vibrace. Žádné poškození nebylo nalezeno. Po kontrole hermetičnosti vestibulu byl otevřen průlez ke vstupu na palubu stanice a posádky se setkaly. Pak byly z raketoplánu na stanici přeneseny skafandry a nářadí pro výstupy. Tvarovaná výplň křesla pro Williamsovou byla přenesena do Sojuzu a tvarovaná výplň křesla pro Reitera byla zase přenesena do raketoplánu, čímž se Wiliamsová stala oficiálně členem 14. dlouhodobé expedice ISS a Reiter členem osádky raketoplánu Discovery.\n\nV úterý 12. prosince byl manipulátorem SRMS uchopen nosník ITS-P5 a předán staničnímu manipulátoru SSRMS. Po ukončení odpočinku osádek byly zahájeny přípravy na výstup Curbeama a Fuglesanga do volného prostoru (EVA-1). Ve 20:31 UT zahájili Curbeam a Fuglesang výstup do volného prostoru. Astronauti nejdříve zahájili demontáž startovních aretačních pojistek na příhradové konstrukci ITS-P5 a poté manipulátor SSRMS přisunul ITS-P5 do přímého kontaktu s ITS-P4. Curbeam a Fuglesang pak spojili tyto části šrouby. Vzhledem k dostatku času byly uskutečněny i některé práce plánované původně na příští výstupy. Výstup byl oficiálně ukončen v 03:07 UT.\n\n13. prosince bylo hlavním úkolem stažení levé části solárních panelů. To bylo důležité, protože celý tento díl bude později přemístěn a stane se z něho díl P6, který se připojí na právě dovezený P5. První pokus o stažení panelů začal v 18:28 UT. Neprobíhal však podle očekávání, proto bylo stahování panelů přerušeno. Ani na druhý pokus se 35-metrový panel nepodařilo složit. Po mnoha pokusech se panel podařilo složit alespoň zčásti.\n\nDruhý výstup do kosmu skončil v noci ze 14. na 15. prosince v 1:41 a trval přesně 5 hodin. Do vesmíru vystoupili opět Curbeam a Fuglesang. Všechny úkoly naplánované na výstup se týkaly elektroinstalace a byly úspěšně splněny. Kromě přepojování kabeláže šlo také o přemístění vozidla CETA-2 a instalaci vícevrstvé izolace nad rozvody chladicí kapaliny.\n\n15. prosince měly obě posádky volný den, kdy se pouze překládaly zásoby z raketoplánu na ISS. Večer probíhaly tiskové konference: 20:07 Fuglesang a Reiter, ve 23:27 potom členové základní posádky ISS López-Alegría a Ťurin. Řídicí středisko zatím zahájilo sérii testů s cílem vyřešit problém s neúplně staženými slunečními panely.\n\nV sobotu 16. prosince byl hlavním úkolem třetí výstup do vesmíru. Výstup začal v 19:42 UT a skončil ve 02:56 UT. Astronauti Robert Curbeam a Sunita „Suni“ Williamsová při něm pokračovali v přepojování kabelů mezi slunečními panely ITS-P3/P4 a neúplně staženými panely P6. Po skončení přepojování řídicí středisko opět zapojilo energetický systém americké části stanice. Dalším úkolem byla instalace dodatečných kabelů pro přenos elektrické energie z amerického na ruský segment stanice. Také došlo k přemístění protimeteorických panelů na modul Zvezda. Na konci výstupu se astronauti pokoušeli opravit ještě stále neúplně stažené panely P6. Curbeam byl částečně úspěšný, protože panely byly opět o malou část staženy, ale pro nedostatek času se problém s panely nevyřešil. NASA proto dala povolení ke 4. výstupu (EVA-4) do vesmíru. Při tomto výstupu kolem 22:00 UT řídicí středisko na dálku úspěšně aktivovalo chladicí systém energetického systému na příhradové konstrukci ITS-P4.\n\nČtvrtý, poslední a původně neplánovaný výstup EVA-4 se uskutečnil 18. prosince. Výstup probíhal od 20:00 do 2:38 SEČ. Astronauti Robert Curbeam a Christer Fuglesang strávili ve vesmíru celkově 6 hodin a 38 minut. Přes velké problémy se jim nakonec podařilo levoboční část slunečního panelu P6 složit. Poslední segment panelu byl zasunut ve 23:55 UT a v 00:34 UT byly obě schránky SABB (Solar Array Blanket Box) se složenými slunečními panely uzamknuty. Čtvrtým výstupem se posunul plán celé mise. Odlet od ISS se posunul o jeden den na 19. prosince, přistání se uskutečnilo 22. prosince.\n\n19. prosince se raketoplán Discovery odpojil od Mezinárodní vesmírné stanice. Před odpojením se na palubu raketoplánu přeložily poslední položky ze stanice, mezi jinými i skafandry pro výstup do vesmíru a demontovalo se potrubí na přečerpávání kyslíku z raketoplánu na stanici. Ve 20:25 SEČ se obě posádky rozloučily a uzavřely průlez. Ve 23:10 se Discovery odpojil od ISS a zahájil její inspekční oblet. Po třech separačních manévrech se definitivně vzdálil od ISS.\n\nVe středu 20. prosince byly hlavním úkolem raketoplánu testy tepelného štítu za pomoci OBSS. V noci na 21. prosince byly též vypuštěny tři minidružice: v 1:06 minidružice MEPSI a v 2:37 minidružice RAFT-1 a MARSCom. Předpovědi počasí na páteční přistání zatím nebyly moc dobré. 21. prosince probíhaly intenzivní přípravy na přistání. Kromě toho byly z nákladového prostoru vypuštěny dvě minidružice ANDe, od kterých se po vypuštění Discovery vzdálil úhybným manévrem a konala se také tisková konference.\n22. prosince bylo stále nepříznivé počasí jak na KSC (Kennedyho vesmírné středisko), tak i v Kalifornii na Edwardsově letecké základně. Stále však pokračovaly přípravy na přistání. V 18:00 začala posádka uzavírat dveře do nákladového prostoru. Původně se přistání plánovalo na 21:56 SEČ, ale bylo odloženo o jeden oběh Země. V 18:05 UT astronaut Steven Lindsey, velitel mise STS-121 odstartoval v cvičném letadle Gulfstream 2 STA, aby prověřil možnost přistání na KSC. Vzhledem ke zlepšení počasí NASA ve 22:22 vydala souhlas na přistání na KSC na Floridě ve 23:26.\n\nPo otočení do polohy pro brzdící manévr v čase 22:27 raketoplán provedl přibližně čtyřminutový zážeh motorů OMS, čímž se začal jeho sestup. Ve 22:37 raketoplán zahájil změnou svojí orientace fázi vstupu do atmosféry a zároveň z bloku FRCS vypustil přebytečné pohonné hmoty. Oficiálně Discovery vstoupil do zemské atmosféry ve 23:00 ve výšce 122 km. Ve 23:28 Discovery zahájil okruh nad místem přistání HAC (Heading Alignment Cylinder) a začal navádění na přistávací dráhu. Ve 23:32 se zdvihl nos raketoplánu a vysunul se podvozek. Zadním podvozkem raketoplán dosedl na přistávací dráhu v čase 20:32 a o něco později i předním. Stroj se zastavil ve 23:34:52 a tím úspěšně ukončil misi STS-116.\n\n\n"}
{"id": "153819", "url": "https://cs.wikipedia.org/wiki?curid=153819", "title": "PROM", "text": "PROM\n\nPROM (anglicky Programmable Read Only Memory) nebo také OTP (anglicky One Time Programmable) je elektricky \"jednorázově\" programovatelná permanentní paměť. Tato paměť se používá podobně jako ROM. Každý bit PROM je při programování možné přepsat z 1 na hodnotu 0, avšak tato změna je nevratná. Dnes je vzhledem k nízké ceně mazatelných pamětí použití tohoto typu paměti vzácné. Paměť se vyráběla jen v malých kapacitách paměti (cca 32byte až několik kilobyte) jako levná varianta paměti proti (tehdejším) cenám mazatelných pamětí EPROM/EEPROM.\n\nKdysi byly PROM založeny na technologii přepalování propojek, novější PROM jsou technologicky vlastně EPROM/EEPROM bez části dovolující mazání. U nových zařízení se spíše než termín PROM používá označení OTP.\n\nDnes je cena PROM/OTP jen nepatrně nižší, než cena EEPROM/FLASH, zatímco nevýhody PROM/OTP proti EEPROM/FLASH jsou výrazné. Avšak u masově vyráběných zařízení (malé mikrokontroléry) mohou i drobné rozdíly v ceně hrát roli.\n\nPROM/OTP se někdy záměrně používá pro speciální účely, kdy je nevratnost přeprogramování výhodou. To může být například záznam sériového čísla, servisní záznamy atp. Takové záznamy mohou vyžadovat vhodné kódování (např. ochranu vhodným kontrolním součtem), aby byla vyloučena jejich změna záznamu bez poškození kódu. Výrobce rovněž může použitím OTP bránit tomu, aby zákazník vyrobené zařízení modifikoval.\n\nVýhody:\n\nNevýhody:\n\n"}
{"id": "153830", "url": "https://cs.wikipedia.org/wiki?curid=153830", "title": "Spanilá jízda", "text": "Spanilá jízda\n\nSpanilé jízdy, v dobové terminologii rejsy, byla velká vojenská tažení husitů za hranice Českého království. Tyto výpravy se stávaly součástí nové taktiky husitských uskupení zhruba od poloviny 20. let 15. století, plně pak od roku 1427, a spojovaly v sobě vojenský, ekonomický, politický i propagační zřetel. Nejčastějšími cíli spanilých jízd byly vedlejší země Koruny české (Morava, Slezsko, obojí Lužice), německé části Říše (Rakousy, Bavorsko, Sasko) a také Polsko, území Řádu německých rytířů a Horní Uhry. Výpravy plnily několik funkcí:\n\nAby si husité tyto vpády do zahraničí usnadnili, zakládali v okolních zemích (na území dnešního Slovenska, na Moravě i ve Slezsku) své opěrné body. Vrcholné období spanilých jízd spadá především do let 1427–1433. Předními husitskými veliteli byli v té době kněz Prokop Holý a Jan Čapek ze Sán.\n\nPoté, co se husitům podařilo odrazit vpád vojsk první a druhé křížové výpravy, se výrazně upevnila jejich moc v Čechách. Zemi v podstatě ovládly husitské svazy, které získaly nad českými katolíky výraznou převahu a postupně přešly do ofenzívy.\n\nPrvní vážnější výpravou českých husitů mimo území Čech se stalo tažení pražanů a orebitů na Moravu v červnu a červenci roku 1423. Husité vedení Bedřichem ze Strážnice a Divišem Bořkem z Miletínka rozprášili vojsko olomouckého biskupa Jana XII. Železného a opavského vévody Přemysla a ovládli řadu měst na střední Moravě.\n\nJan Žižka z Trocnova v několika bitvách porazil a sjednotil rozhádané husitské frakce, načež bylo 14. září 1424 v Praze dojednáno velké společné tažení na Moravu proti Albrechtu Habsburskému. 11. října, na samém počátku výpravy, však zemřel přední husitský hejtman Jan Žižka před obleženou Přibyslaví. Po mrtvém veliteli převzali vedení výpravy Jan Hvězda z Vícemilic, Bohuslav ze Švamberka a Zikmund Korybutovič. Husité se do konce listopadu zmocnili několika měst, pevností a klášterů na západní Moravě, načež se vrátili zpátky do Čech.O rok později se táboři a sirotci vypravili na tažení do Rakous. Při obléhání Retzu byl smrtelně raněn husitský velitel Bohuslav ze Švamberka, který zemřel po převozu do Moravského Krumlova. Do čela táborského svazu se po jeho smrti dostal kněz Prokop Holý.\n\nNa jaře roku 1426 je husity při výpravě na jižní Moravu dobyta Břeclav a řada dalších měst.\n\nNa jaře roku 1427 se táborité a sirotci pod vedením Prokopa Holého vypravují na tažení do Dolních Rakous. 14. března pak porážejí v bitvě u Zwettlu armádu rakouského vévody Albrechta Habsburského. Toto vítězství předznamenalo období vrcholné moci polních vojsk.\n\nV květnu roku 1427 se táboři se sirotky vydali do Slezska a Horní Lužice. Nezaznamenali většího úspěchu, pouze vypálili několik klášterů.Na počátku roku 1428 vyrazili na společnou výpravu táboři se sirotky, pražany a moravskými husity. Do čela této spanilé jízdy se opět postavil Prokop Holý. Kališníci zamířili z Moravy nejprve na jih, načež jim do rukou padl Uherský Brod. Výprava směřovala dál na jih až k Prešpurku (dnešní Bratislavě), načež se prudce obrátila zpět na sever a kolem Trnavy se vrátila zpátky k Uherskému Brodu. Tento zastírací manévr zcela zmátl slezská města, která nyní nebyla na husity připravená. Výprava vpadla Moravskou branou do Slezska a začala obsazovat jedno město za druhým. Husitům padly do rukou mimo jiné Ostrava, Osoblaha nebo Hlohov. Výprava stanula před samotnou Vratislaví, avšak od obléhání raději upustila, načež se s obrovskou kořistí vrátila přes Kladsko zpátky do Čech.\n\nV létě toho roku se navíc sirotci vydali do Horní Falce a táboři operující na jižní Moravě pronikli až k Vídni. Na přelomu let 1429 a 1430 se uskutečnila další velká spanilá jízda spojených husitských vojsk vedených Prokopem Holým. Husité překročili Krušné hory a zamířili podél toku Labe skrz Sasko k Lipsku. Před Lipskem na výpravu čekalo německé vojsko, avšak potom, co se část Němců obrátila na útěk, k bitvě vůbec nedošlo. Poté se kališníci rozdělili a v pěti proudech zamířili na jih, přičemž každá skupina samostatně drancovala a dobývala německá města. Vypráví se, že město Naumburg bylo ušetřeno, neboť se Prokopu Holému zželelo zástupu naumburských dětí, které byly do husitského tábora vyslány jako vyjednavači. Výprava se opět spojila až před Plavnem, jehož se poté husité násilím zmocnili. Prokop Holý se svými muži směřoval dál na jih do Bavorska směrem k Norimberku.\n\nStrach z husitů a zprávy o vypálené zemi vedly kurfiřta Fridricha Hohenzollerna, který byl zástupcem Zikmunda Lucemburského v Říši, k podepsání příměří. Dohoda byla dojednána na hradě Böheimstein v polovině února. Bavorský vévoda a město Norimberk slíbili zaplatit kališníkům tučné výkupné a husitští kněží měli mít navíc možnost veřejného slyšení v Norimberku. Pro tvrdý odpor papeže však město tuto dohodu nedodrželo. Po uzavření příměří se výprava vrátila s bohatou kořistí kolem Chebu zpátky do Čech.\n\nZ března roku 1430 pochází latinský dopis, jehož autorství je přisuzováno Janě z Arku, která v něm označuje husitské učení za \"bezbožné a nedovolené pověry\", odsuzuje husitské plenění a vraždění a vyhrožuje možností osobního zákroku.\n\nV létě se táboři s Prokopem Holým vydali do Slezska na pomoc tamějším městům s husitskými posádkámi, zatímco sirotci operovali na jižní Moravě. Sirotčí vojsko utrpělo porážku u Podivína.\n\nV říjnu roku 1431 byli táboři na spanilé jízdě do Rakous tvrdě poraženi u Kirchbergu.\n\nNa podzim se sirotci vedeni Janem Čapkem ze Sán spolu s tábory Prokopa Holého vypravili na tažení do Horních Uher. Přes Uherský Brod pronikli k Váhu. Plenění zajistilo husitům bohatou kořist, avšak pro neshody při jejím dělení se výprava rozdělila. Táboři zamířili domů, zatímco sirotci zůstali nadále nedaleko Váhu. Na podzim je zde však zaskočila uherská armáda a drtivá porážka tak pro sirotky znamenala strašný konec celého tažení. Sirotci na útěku ztratili celou doposud získanou kořist a navíc přišli o dvě třetiny svých bojovníků.\n\nNa jaře roku 1432 došlo k několika dalším výpravám. Husité se při těchto spanilých jízdách zmocnili Trnavy, Žiliny, Skalice a několika dalších opěrných bodů v Horních Uhrách. Kališníci navíc pronikli do Slezska, Horní Lužice a Braniborska.\n\nNa jaře roku 1433 pokračovali husité v expanzi na území dnešního Slovenska. Do jejich rukou padl mimo jiné Kežmarok.\n\nTato výprava se stala pravděpodobně nejznámější a vůbec nejproslulejší husitskou spanilou jízdou. V roce 1432 byla v polských Pabianicích uzavřena dohoda mezi sirotky a Poláky. Kališníci se ve smlouvě zavázali poskytnout Polsku vojenskou pomoc proti Řádu německých rytířů. Kromě slíbeného žoldu si husitští velitelé chtěli navíc zajistit polské spojenectví. Sirotci pod vedením svého hejtmana Jana Čapka ze Sán se spolu se svými polskými spojenci po mnoha bojích dostali až k městu Gdaňsk (Danzig) na pobřeží Baltského moře. Jelikož za spojenými vojsky zůstávala vypleněná země, dobytá a vypálená města, byli zástupci Řádu donuceni podepsat 13. září 1433 příměří. Tažení tak skončilo velkým úspěchem, polský král vyplatil sirotkům slíbený žold a velitele jejich vojska bohatě odměnil (husité si jako dar od polského krále přivedli domů mimo jiné velblouda). Sirotčí vojsko se konečně obrátilo na dlouhou cestu k domovu a po návratu do Čech se ihned zapojilo do obléhání katolické Plzně. Toto tažení inspirovalo Svatopluka Čecha k napsání básně \"Husita na Baltu\".\n\nPo mnoha úspěšných husitských spanilých jízdách a čtyřech poražených křížových výpravách se tábor nepřátel rozhodl přikročit k vyjednávání s husity, kteří byli pozváni na jednání církevního koncilu do švýcarské Basileje. Spanilé jízdy demonstrovaly velkou mocenskou sílu husitů a polních vojsk, zároveň však byly dokladem počínající krize. Z obstarávání bohaté kořisti a z vybírání vysokého výkupného a výpalného, kterými husitští politikové podmiňovali zastavení vojenských akcí, se od konce 20. let 15. století stala promyšleně uplatňovaná taktika. Získané finance a zboží sice skutečně pomáhaly sanovat hospodářství v husitských regionech, vyčerpaných válečnými výdaji, měly ale parazitní charakter – husité si potřebné produkty i peníze brali (drancovali a kradli) za hranicemi Čech a Moravy, aniž by za ně poskytovali jakoukoli protihodnotu. Ve skutečnosti však tento postup české hospodářství nestimuloval, nýbrž naopak přispěl k jeho stagnaci a postupnému rozvratu.\n\n\n"}
{"id": "153843", "url": "https://cs.wikipedia.org/wiki?curid=153843", "title": "Michal Bortel", "text": "Michal Bortel\n\nMichal Bortel (* 9. května 1981 Přílepy) je český právník a sociálnědemokratický politik. V letech 2006–2007 byl starostou městské části Brno-střed, působil také jako asistent poslanců Zdeňka Koudelky, Silvy Černohorské (2008–2009) a Michala Pohanky (2006–2007).\n\nV letech 1987–1992 navštěvoval ZŠ T. G. M. v Bystřici pod Hostýnem. Poté v letech 1992 až 2000 absolvoval osmileté Gymnázium Ladislava Jaroše v Holešově.\n\nV letech 2000–2001 studoval Filozofickou fakultu Univerzity Palackého, obor politologie a evropská studia (magisterské studium), které nedokončil. Po úspěšných přijímacích zkouškách byl v letech 2000–2005 posluchačem Právnické fakulty Masarykovy univerzity, kde získal titul magistra. Ve své diplomové práci na téma „Právní předpisy samosprávy“ jako první popsal práva občanů kraje, a to že každý občan ČR disponuje zákonodárnou iniciativou prostřednictvím krajských zastupitelstev podle zákona o krajích. Po dokončení studia práv studoval v letech 2005–2007 obor veřejná správa v magisterském navazujícím programu na Ekonomicko-správní fakultě MU (studií zanechal). Od podzimu 2008 byl posluchačem Fakulty sociálních studií MU v oboru Bezpečnostní a strategická studia v magisterském navazujícím programu. Studium však nedokončil, jeho magisterská práce byla hodnocena jako nevyhovující. V lednu 2009 vykonal rigorózní zkoušku na Právnické fakultě MU a získal titul doktora práv.\n\nV období od 2. listopadu 2002 do 5. února 2008 byl zastupitelem městské části Brno-střed. Ve volebním období 2004 až 2008 působil jako člen Zastupitelstva Jihomoravského kraje za ČSSD. Na jeho návrh předložilo Zastupitelstvo Jihomoravského kraje Poslanecké sněmovně návrh zákona o krajském referendu, který předtím sám vypracoval. V letech 2005–2006 pracoval pro ministerstvo zdravotnictví ČR jako poradce.\n\nDne 3. listopadu 2006 byl za ČSSD zvolen starostou městské části Brno-střed. V radniční koalici působila jeho strana společně s ODS, avšak ČSSD byla v menšině v poměru 3:8. Jeho funkční období bylo provázeno různými skandály (mj. i problémy s alkoholem), sám Bortel však tisk kritizoval a proti deníku \"Rovnost\" podnikl právní kroky na ochranu osobnosti. S jeho působením ale nebyla spokojena ani koaliční ODS, jejíž zastupitelé chtěli na konci roku 2007 jednat o jeho odvolání. Na jednání zastupitelstva 17. prosince 2007 Bortel rezignoval na funkci starosty.\n\nOd listopadu 2009 do března 2012 pracoval jako asistent poslankyně Evropského parlamentu Zuzany Brzobohaté. Zákon o advokacii však zakazuje jakýkoliv pracovněprávní vztah, nesouvisející přímo s výkonem povolání advokáta, proto měl pro období výkonu práce na pozici asistenta požádat o pozastavení členství advokáta. Protože tak neučinil, uvedl Českou advokátní komoru v omyl. Za to mu hrozilo vyloučení z advokátní komory.\n\n\nV mládí se věnoval silovému trojboji:\n\n"}
{"id": "153848", "url": "https://cs.wikipedia.org/wiki?curid=153848", "title": "Zugspitze", "text": "Zugspitze\n\nZugspitze je s nadmořskou výškou 2962 metrů nejvyšší horou Německa a čtvrtou nejvyšší horou Severních vápencových Alp. Vrchol leží v alpském masivu Wetterstein a je hraniční horou mezi Německem a Rakouskem.\n\nJejí název pochází od strmých skalních žlabů (Züge), kterými je protkána severní stěna hory, a častého výskytu lavin na její severní straně (z německého \"Lavinenzüge\"). Odvození názvu od vlaku (Zug) na vrcholku je pozdější a nesprávné.\n\nAž do roku 2006 byl za prvního, kdo zdolal vrchol Zugspitze, považován poručík Josef Naus, který na něj vystoupil dne 27. srpna 1820. Podle poznatků DAV, však museli lidé stanout na vrcholu už mnohem dříve – pravděpodobně v druhé polovině 18. století. Toto tvrzení se opírá o nález historické mapy z doby kolem roku 1770, na níž je zachycena výstupová cesta údolím Reintal až na vrchol.\n\nNa vrchol vedou tři lanovky: Eibseeseilbahn (délka 4,45 km, převýšení 1950 m, dolní stanice u Eibsee), Tiroler Zugspitzbahn (délka 3,6 km, převýšení 1725 m, dolní stanice v rakouském Ehrwaldu) a Gletscherbahn (délka 995 m, převýšení 348 m, dolní stanice Restaurant Sonn Alpin na Zugspitzplatt). K dolní stanici lanovky Gletsherbahn vede z Garmisch-Partenkirchenu ozubnicová železnice Bayerische Zugspitzbahn (délka 19 km, převýšení 1883 m, závěrečných 4,8 km vede v tunelu).\n\n21. prosince 2017 byla uvedena do provozu nová dvoukabinová lanovka která nahradila starou Eibseeseilbahn, která již kapacitně nedostačovala požadavkům.\n\nPěšky lze vystoupit na Zugspitze ze tří směrů: nejatraktivnější je severní trasa údolím Höllental a po zajištěné cestě Höllentalsteig, ze západu z rakouské strany se vrcholu dosáhne po zajištěné cestě Zugspitz-Westweg a nejsnazší je příchod od východu od horské chaty Knorrhütte.\n\nNejpopulárnější horolezecká trasa Jubilaumsgrat vede po skalním hřebeni a spojuje Zugspitze s nedalekou Alpspitze.\n\nZ Ehrwaldu se běhá na vrchol Zugspitze extrémní běh do vrchu. Trasa závodu měří 16,1 km a závodníci na ní překonávají převýšení 2100 m. Držitelem rekordu je Martin Ashley Cox, který v roce 2005 překonal trať v čase 2:03:02 hodiny. V roce 2008 se běžel 8. ročník tohoto závodu. Někteří běžci při něm byli zaskočeni náhlou změnou počasí, která přinesla prudký pokles teploty, husté sněžení a silný vítr. Dva z nich podlehli podchlazení a vyčerpání organismu a zemřeli.\n\nVrchol Zugspitze zakrývá Schneeferner – jediný ledovec na území Německa. Ještě v 19. století měl rozlohu 300 hektarů, dnes se zmenšil asi na desetinu. Od roku 1993 se malá část (asi 1 %) Schneeferner zakrývá přes léto izolačními plachtami, odrážející sluneční záření, ve snaze snížit odtávání ledu z ledovce.\n\n"}
{"id": "153856", "url": "https://cs.wikipedia.org/wiki?curid=153856", "title": "Rozprava o metodě", "text": "Rozprava o metodě\n\nRozprava o metodě, vrcholné dílo Reného Descarta, byla vydána roku 1637 v Leidenu. Roku 1656 byla v Amsterdamu přeložena z francouzštiny do latiny. Plný titul knihy zní \"Rozprava o metodě, jak správně vést svůj rozum a hledat pravdu ve vědách\" ( ). Její první vydání bylo anonymní, protože Descartes měl obavy ze záporných reakcí na své revoluční názory, které v knize popsal; v době procesů s Galileem Galileim a dalších byly takové obavy namístě.\n\nPůvodně byla kniha vydán společně s dalšími spisy pod titulem \"Plán všeobecné vědy schopné povznést naši povahu na nejvyšší stupeň dokonalosti\", potom \"Dioptrika, Meteory a Geometrie\", Descartes se zde vyznává ze svých poznatků a své poutě za nimi. Ve spisech následujících po samotné Rozpravě pak čtenářům ukazuje, jak metodu využít v praxi. Spisek o geometrii je prvním výkladem o kartézské soustavě souřadnic.\n\nRozprava vyvolala poměrně rozmanité reakce, výměny názorů a diskuze se o ní vedly po celé Evropě. Jejím důsledkem bylo např. zakázání Descartových přednášek v Holandsku či vyvolání soudního procesu proti němu.\n\nDescartes rozčlenil \"Rozpravu\" na 6 kapitol:\n\nNejzásadnější pasáží knihy je druhá kapitola, v níž autor formuluje zásady metody. Descartes chtěl najít metodu zajišťující co nejjistější poznání; sám tvrdí, že pokud bychom se všichni jeho navrženými pravidly řídili, svět by poznal skutečnou pravdu.\n\n\nV dalších částech knih čtenář najde formulace několika základních filosofických principů, které měly v dějinách myšlení zásadní vliv. Ve čtvrté knize autor zjišťuje, že pochybuje-li o všem, stále si je jist alespoň svým pochybováním, a tedy myslí a existuje: odtud slavná formulace \"Cogito ergo sum.\"\n\nDále pak, protože ve své mysli nachází ideu čehosi dokonalejšího, než je ona sama, dospívá k existenci dokonalejší bytosti, původkyni této ideje, totiž k Bohu. Jedná se o variantu ontologického důkazu Boží existence.\n\n"}
{"id": "153861", "url": "https://cs.wikipedia.org/wiki?curid=153861", "title": "FC Levadia Tallinn", "text": "FC Levadia Tallinn\n\nFC Levadia Tallinn je estonský fotbalový klub, hrající své domácí zápasy v hlavním městě Estonska Tallinnu. Klub byl založen v říjnu 1998 pod názvem FC Levadia Maardu.\n\nKlub má na svém kontě i přes krátkou existenci již devět titulů v nejvyšší domácí soutěži (1999, 2000, 2004, 2006, 2007, 2008, 2009, 2013, 2014). Rok 2006 byl pro klub úspěšný i v Poháru UEFA. \"Levadia\" se totiž stala prvním estonským klubem, který postoupil do prvního kola této soutěže. Ve 2. předkole klub překvapivě přehrál nizozemské Twente Enschede a v 1. kole se utkal s anglickým klubem Newcastle United. V prvním domácí utkání \"Levadia\" podlehla favorizovanému soupeři 0:1, na hřišti soupeře pak podlehla 1:2 a byla tak ze soutěže vyřazena.\n\n\n\"Aktuální k 3. 3. 2018\"\n\n"}
{"id": "153862", "url": "https://cs.wikipedia.org/wiki?curid=153862", "title": "Kamenická špice", "text": "Kamenická špice\n\nKamenická špice je základní kamenický nástroj.\n\nJe vyrobena obvykle ze speciální osmihranné oceli, která se používá pro výrobu kamenického nářadí. Tvar špice je upraven podle toho, na opracování jakého kamene je špice určena. Na měkký kámen, pískovec, opuku, je špičatější, kalená a popuštěná „na fialovo“, na tvrdý kámen, jako je žula, je naopak silnější, kalená a popuštěná „na zlato“. Pro práci s kamenickou špicí se používá výhradně kamenická kovová palička.\n\nKamenická špice je určena k zásadnímu odebírání materiálu z kamene. Jemné dobírání se dělá postupně dvojzubákem, pak zubákem, a nakonec se plocha „naseká“ podle šířky buď kamenickým dlátem nebo šalírkou.\n"}
{"id": "153864", "url": "https://cs.wikipedia.org/wiki?curid=153864", "title": "Evropské sociální fórum", "text": "Evropské sociální fórum\n\nEvropské sociální fórum (European Social Forum, dále ESF) je každoroční konferencí pořádanou „alter-globalizačním“ hnutím, které zahrnuje sociální a odborová hnutí, nevládní organizace apod. Jedná se tedy o setkání různorodých společenských skupin, v jehož rámci jsou řešeny aktuální otázky evropské i globální.\n\nPrvní sociální fórum na evropské úrovni (existuje i Světové sociální fórum – World Social Forum) se odehrálo v listopadu roku 2002 ve Florencii. Heslem bylo: „Proti válce, rasismu a neoliberalismu“. Z tohoto sloganu lze odvozovat alespoň zhruba proklamovanou povahu celého názorově roztříštěného mixu, které se konferencí účastní, i když jsou uvedeny pouze některé z významných aspektů.\n\nDruhé ESF se konalo v listopadu 2003 v Paříži, třetí v roce 2004 v Londýně, čtvrté v květnu 2006 v Aténách a pátý ročník v září 2008 ve švédském Malmö.\n\nŠesté ESF hostil v červnu 2010 Istanbul.\n"}
{"id": "153866", "url": "https://cs.wikipedia.org/wiki?curid=153866", "title": "Kurt Biedenkopf", "text": "Kurt Biedenkopf\n\nKurt Hans Biedenkopf (* 28. ledna 1930 v Ludwigshafenu) je německý politik. Je členem CDU a Atlantik-Brücke.\n\nVystudoval Georgetown University ve Washingtonu D.C.\n\n\n\n\n\n\n\n"}
{"id": "153868", "url": "https://cs.wikipedia.org/wiki?curid=153868", "title": "Seznam tisícovek v Česku", "text": "Seznam tisícovek v Česku\n\nSeznam tisícovek v Česku obsahuje všechny české tisícovky, tj. hory vyšší než 1000 m n. m., s prominencí vyšší než 15 metrů (převýšení od sedla s nejbližší vyšší tisícovkou) a vzdáleností od nejbližší tisícovky vyšší než 400 metrů. Vrcholy jsou rozdělené podle geomorfologických celků (pohoří) a setříděné (a očíslované) podle výšky.\n\nSeznam obsahuje i všechny vedlejší vrcholy, pro které platí minimální prominence 5 metrů a vzdálenost od nejbližší tisícovky 200 metrů. Vedlejší vrcholy se nečíslují.\n\n\"Poznámka: Tisícovky z toho seznamu lze zobrazit i na automaticky generované interaktivní mapě tisícovek (viz externí odkaz níže).\"\n\n\n"}
{"id": "153870", "url": "https://cs.wikipedia.org/wiki?curid=153870", "title": "Reading", "text": "Reading\n\nReading je anglické město v hrabství Berkshire. Město se nachází na soutoku řek Temže a Kennet, mezi Londýnem a Swindonem. Dle údajů z roku 2001 zde žije 143 096 obyvatel.\n\nVýslovnost města je , ne jako \"reading\", vid průběhový angličtiny slovesa \"to read\", který je .\n\nReading byl ve středověku důležité město; nacházel se v něm klášter, jenž měl vazby na královskou rodinu. Jeho moc upadla po sérii ekonomických krizí v 17. století. V současnosti se jedná o důležité ekonomické centrum jižní Anglie.\n\nHistorie města spadá minimálně do 8. století, kdy je město známo jako \"Readingum\".\n\nEtnický původ (sčítání v roce 2011):\n\nNáboženství (sčítání v roce 2011):\n\n"}
{"id": "153873", "url": "https://cs.wikipedia.org/wiki?curid=153873", "title": "Etnografie", "text": "Etnografie\n\nEtnografie (z řeckého \"ethnos\", kmen, národ, a \"grafein\", popisovat), česky národopis, je společenská věda zkoumající a popisující modely chování, sociální organizaci, zvyky, hudbu a umění v jednotlivých lidských kulturách a společnostech. Termín etnologie se někdy chápe jako synonymum, jindy jako označení pro srovnávací vědu. Oba pojmy se dodnes užívají v německé jazykové oblasti, v České republice pozvolna převládá označení kulturní a sociální antropologie.\n\nEtnografie vznikla z romantického zájmu o \"přirozená\", zejména venkovská společenství v Evropě, o malé národy, o lidové umění a literaturu, o folklor. Většinou se etnografové orientují na tradiční společnosti s dochovaným životním stylem z doby před nástupem industriální epochy. V zemích s koloniálním panstvím to byly především domorodé kmeny v zámořských koloniích, v Česku byly a jsou hlavní oblastí zájmu lidové zvyky, kroje, hudba, pověsti a pohádky. Od poloviny 20. století se však i etnografové zabývají studiem a popisem subkultur různých dílčích společenství v soudobé společnosti, např. dělníků, imigrantů nebo školních žáků.\n\n\n"}
{"id": "153874", "url": "https://cs.wikipedia.org/wiki?curid=153874", "title": "Karthala", "text": "Karthala\n\nKarthala je štítová sopka, nacházející se na největším ostrově Komor - Grande Comore. Karthala se tyčí nad městem Moroni, ve kterém žije okolo 60 000 obyvatel. Je to jedna ze dvou štítových sopek na ostrově, ale pouze tato sopka je aktivní, naposledy v lednu 2007. Sopka má podobný tvar jako havajské sopky, má též podobné horninové složení - převládající bazalty.\n\nVrchol sopky je tvořen kalderou s průměrem 3 × 4 km, jejíž morfologii změnily početné erupce (od začátku 19. století jich bylo více než 20). Vzhledem k blízkosti lidských sídel jsou erupce dosti nebezpečné, např. v roce 2005 dosáhl lávový proud západního okraje hlavního města a více než 40 000 lidí muselo být evakuováno.\n\n"}
{"id": "153875", "url": "https://cs.wikipedia.org/wiki?curid=153875", "title": "Tučňák císařský", "text": "Tučňák císařský\n\nTučňák císařský (\"Aptenodytes forsteri\") je nejvyšší a nejtěžší ze všech tučňáků. Je endemitem Antarktidy. Samec má stejné zbarvení peří jako samice, bývá však o něco vyšší a těžší. Obecně druh dosahuje výšky až 122 centimetrů a váhy mezi 22–45 kilogramy. Hřbet a hlavu má černou, břicho bílé a okolí uší žluto-oranžové. Jako všichni ostatní tučňáci je nelétavý a jeho křídla jsou tuhá a zploštěná v ploutve.\n\nLoví většinou ryby, ale i korýše, například kril, a hlavonožce, například krakatice. Při lovu může pod vodou zůstat déle než 30 minut a ponořit se do hloubky až 565 metrů. K tomu má přizpůsobené tělo – má neobvykle strukturovaný hemoglobin, který mu umožňuje fungovat i při malých hodnotách kyslíku, tvrdé kosti zabraňující barotraumatu a schopnost zpomalit metabolismus a pozastavit funkci méně důležitých orgánů.\n\nTučňák císařský je známý svými cestami, které dospělí jedinci každý rok uskutečňují kvůli páření a krmení mláďat. Velké skupiny ptáků, ve kterých mohou být až tisíce jedinců, cestují 100–160 km. Je to jediný druh tučňáka, který se rozmnožuje během antarktické zimy. Samice snese jediné vejce, které inkubuje samec a samice mezitím v moři loví potravu. Po vylíhnutí mláděte se o něj rodiče starají v kolonii. V přírodě tučňák císařský žije většinou okolo 20 let, ale pozorování naznačují, že někteří jedinci se mohou dožít až 50 let.\n\nTučňáka císařského popsal v roce 1844 anglický zoolog George Robert Gray, který jeho rodové jméno \"Aptenodytes\" sestavil ze starořeckých slov ἀ-πτηνο-δύτης [a-ptēno-dytēs], „bez-křídla-potápěč“. Jeho druhové jméno \"forsteri\" je pocta německému přírodovědci Johannu Reinholdu Forsterovi, který doprovázel kapitána Jamese Cooka na jeho druhé tichomořské plavbě a který pojmenoval pět jiných druhů tučňáka.\n\nSpolu s podobně zbarveným, ale menším tučňákem patagonským (\"A. patagonicus\"), je tučňák císařský jediným žijícím druhem rodu \"Aptenodytes\". Fosilní nálezy na Novém Zélandu z pozdního pliocénu, tedy asi před třemi miliony lety, ukázaly, že v tomto rodu byl další druh, \"A. ridgeni\". Výzkum chování a genetiky tučňáků ukázal, že je rod \"Aptenodytes\" bazální větví celého řádu, což znamená, že se oddělil od větve, z níž se vyvinuly všechny ostatní rody tučňáků. Zkoumání mitochondriální a jaderné DNA naznačuje, že toto odtržení proběhlo zhruba mezi 40 miliony lety.\n\nDospělý tučňák císařský dosahuje výšky až 122 centimetrů. Jeho váha se pohybuje mezi 22 a 45 kilogramy a závisí na pohlaví, protože samci váží více než samice, a také na ročním období, protože samec i samice ztrácejí podstatnou část své váhy při chovu mláďat a sezení na vejcích. Samec musí vystát více než dva měsíce antarktické zimy, aby uchránil vejce před mrazem. Během této doby ani jednou nejí a proto většina samců za tu dobu ztratí okolo 12 kg. Průměrná váha na začátku sezení je u samců 38 kg a u samic 29,5 kg. Po tomto období mají obě pohlaví hmotnost průměrně 23 kg.\n\nJako všichni tučňáci má také tučňák císařský hydrodynamický tvar, který minimalizuje odpor vody při plavání, a křídla přeměněná na tuhé ploché ploutve. Jazyk má opatřený háčky orientovanými směrem dozadu, takže brání úniku lapené kořisti. Samci a samice jsou téměř stejně vysocí a mají totožné zbarvení. Na hlavě, bradě, krku, zádech, ocasu a hřbetu ploutví má tento druh černé opeření. Na břiše a spodku křídel je bílý a v horní části hrudi začíná peří přecházet do světle žluta. Okolí uší je pak jasně žluté až oranžové. Vrchní část osmicentimetrového zobáku je černá a spodní část může být růžová nebo oranžová. Nedospělý jedinec má bradu, krk a okolí uší bílé a zobák černý. Mládě je většinou pokryté šedým peřím a má černou hlavu s bílou maskou. V roce 2001 bylo pozorováno mládě s bílým peřím na celém těle, ale nejednalo se u skutečného albína, jelikož nemělo růžové oči. Mládě po vylíhnutí váží průměrně 315 gramů a peří mu vyroste, když dosáhne asi 50 % váhy dospělého jedince.\n\nOd listopadu do února tmavé peří tučňáka císařského bledne do hněda před tím, než se během ledna nebo února přepeří. Vzhledem k ostatním druhům ptáků je u tohoto druhu přepeřování rychlé, trvá v průměru pouze 34 dní. Nové peří vyvstane z pokožky poté, co naroste do třetiny své konečné délky, ještě před tím, než odpadne staré peří. Děje se tak kvůli snížení tepelných ztrát.\n\nKaždoroční šance dožití tučňáka císařského je 95,1 % a průměrná doba života činí 19,9 let. Někteří vědci odhadují, že 1 % těchto tučňáků se může dožít 50 let. Na druhou stranu pouze 19 % mláďat přežije svůj první rok života. 80 % tučňáků císařských tvoří jedinci starší čtyř let.\n\nProtože tučňák císařský nestaví žádné hnízdo, které by mu sloužilo ke znovunalezení svého partnera nebo mláděte, musí spoléhat na zvukovou komunikaci. Používá složité směsice zvuků, které jsou pro rozpoznání rodičů, mláďat a partnerů zásadní. Zřejmě disponuje nejrozmanitějšími zvukovými signály ze všech tučňáků. K dorozumívání používá dvou kmitočtových pásem naráz.\n\nTučňák císařský se rozmnožuje v nejstudenějším prostředí ze všech ptáků – teplota vzduchu může klesnout na -40 °C a vítr může dosáhnout rychlosti až 144 km/h. Teplota vody je -1,8 °C, což je mnohem méně než průměrná teplota tučňákova těla (39 °C). K zabránění ztráty tepla se u tohoto druhu vyvinuly mnohé adaptace. Pod pokožkou má vrstvu škáry tlustou až 3 cm a 80–90 % izolace zajišťuje peří. Výsledná vrstva tuku mu ztěžuje pohyb na pevnině. Má krátké tuhé peří ve tvaru kopí. S hustotou 15 per na cm je to nejhustěji opeřený pták na světě. Tučňák císařský má svaly, které mu umožňují držet peří na zemi vzpřímené a vytvořit tak vrstvu vzduchu, která také redukuje ztrátu tepla. Naopak ve vodě se peří zploští a díky tomu tučňák neprovlhne. Aby udržel peří mastné a voděodolné, musí ho čechrat.\n\nTučňák císařský je schopný beze změny metabolismu udržet běžnou tělesnou teplotu při okolních teplotách -10 až 20 °C. Při nižších teplotách se jeho metabolismus výrazně zrychlí, ale normální teplotu těla si umí udržet v širokém teplotním rozmezí od -47 po 38 °C. Pro zrychlení metabolismu využívá plavání, chození, třesení a zvýšené spalování tuků, které navozuje hormon glukagon. Při teplotách nad 20 °C se tučňák císařský snaží zabránit přehřívání, a proto zvedá svá křídla, čímž se plocha jeho těla odhalená větru zvýší o 16 %.\n\nMimo zimu čelí tučňák císařský i dalšímu problému spojenému s ponory do velké hloubky – výrazně se zvyšujícímu tlaku, který může představovat až 40–násobek atmosférického tlaku. Takový tlak by u většiny jiných pozemských živočichů způsobil barotrauma. Kosti tohoto tučňáka nejsou téměř vyplněné vzduchem, ale jsou velmi pevné, což zabrání mechanickému barotraumatu. Není ale známo, jak se tučňák vypořádává s dekompresní nemocí.\n\nPři potápění se tučňákovi císařskému sníží spotřeba kyslíku, protože zpomalí tlukot svého srdce až na 5 úderů za minutu a pozastaví funkci méně důležitých orgánů. Jeho hemoglobin a myoglobin jsou schopny transportovat kyslík v krvi v malých koncentracích, díky čemuž při jeho malých hodnotách neztratí vědomí.\n\nTučňák císařský se vyskytuje téměř výhradně mezi 66° a 77° jižní šířky. Téměř vždy se rozmnožuje na krách nejdále 18 km od pobřeží. Před silným větrem se většinou schovává u ledovcových útesů. \n\nDlouhou dobu počet žijících jedinců nebyl skoro vůbec znám a někteří autoři dokonce navrhovali z těchto důvodů přesunout tučňáka císařského z kategorie „málo dotčený“ (LC) do kategorie „chybí údaje“ (DD). Informace z roku 1990 hovoří o 400 000–450 000 jedincích, rozprostřených ve 40 koloniích. Okolo 80 000 párů žije v Rossově moři. Velké kolonie se nachází na mysu Washington (20 000-25 000 párů), na ostrově Coulman ve Viktoriině zemi (asi 22 000 párů), v Coatsově zemi (14 300-31 400 párů) a v Zemi královny Maud (16 000 párů). Ví se o dvou pevninských koloniích, jedna je na Antarktickém poloostrově a druhá na mysu ledovce Taylor v Australském Antarktickém teritoriu. Několik zbloudilých tučňáků císařských bylo v minulosti hlášeno na Heardově ostrově a McDonaldových ostrovech, Jižní Georgii a Jižních Sandwichových ostrovech a na Novém Zélandu. V roce 2009 satelitní snímky ledovců pomohly vědcům objevit deset předtím neznámých kolonií tučňáka císařského v Antarktidě. V témže roce britský antarktickým průzkum pod vedením P. T. Fretwella došel na základě dalších podobných snímků k závěru, že tento nehostinný kontinent obývá bez mála 600 000 jedinců v celkově asi 46 koloniích. Z této globální populace odhadem až 80 % tučňáků každoročně hnízdí.\n\nTučňák císařský je sociální zvíře. Lovící jedinci někdy synchronizují potápění a vynořování. Někteří tučňáci jsou aktivní ve dne, někteří v noci. Většinu roku tráví cestováním mezi hnízdištěm a oblastí lovu.\n\nAmerický fyziolog Gerald Kooyman v roce 1971 zveřejnil výsledky zkoumání chování tučňáka císařského pod vodou pomocí nahrávacích zařízení. Objevil, že se potápí do hloubky až 265 metrů a pod vodou vydrží až 18 minut. Pozdější výzkum ukázal, že se jedna malá samice poblíž zálivu McMurdo Sound potopila do hloubky 535 metrů. Dalšími studii bylo zjištěno, že se dokáže potopit na déle než 30 minut a dostat se může do hloubky až 565 metrů. Je možné, že se tučňák císařský může potopit ještě hlouběji, protože přesnost nahrávacích zařízení se ve větších hloubkách zmenšuje. Další výzkum jednoho jedince ukázal, že se ve vodě 900 metrů hluboké běžně ponořuje do hloubky 150 metrů a ve vodě hluboké 450–500 metrů se potápí do hloubek buď jen 50 metrů nebo více než 400 metrů.\n\nSamci i samice musí z kolonií kvůli potravě urazit vzdálenost až 500 kilometrů. Tučňák císařský je zdatný plavec, průměrně při plavání dosahuje rychlosti 6–9 km/h. Na pevnině se pohybuje střídavě kolébavým pohybem a klouzáním se po ledu na svém břiše, kdy se odráží nohama a ploutvemi (křídly). Jako všichni ostatní tučňáci neumí létat.\n\nProti chladu se kolonie tučňáka císařského chrání choulením, kterého se účastní desítky až stovky jedinců a při němž se každý tučňák opírá o souseda. Tučňáci vně skupiny vystavení větru se pomalu přemisťují po okraji útvaru na závětrnou stranu, takže každý jedinec je chvíli uvnitř skupiny a chvíli vně.\n\nTučňák císařský se živí převážně rybami, korýši a hlavonožci, ale složení potravy se mění od populace k populaci. Ryby jsou většinou nejdůležitějším zdrojem potravy, z nich nejčastější je treska antarktická (\"Pleuragramma antarcticum\"). Další běžnou potravou jsou ostatní ryby z čeledi ledovkovitých (Nototheniidae), krakatice glaciální (\"Psychroteuthis glacialis\"), krakatice Kondakova (\"Kondakovia longimana\") nebo krunýřovka krillová (\"Euphausia superba\"). Tučňák císařský hledá potravu v Jižním oceánu, a to buď v otevřených vodách nebo v prasklinách ledovců. Jednou z jeho strategií je ponořit se do hloubky okolo 50 metrů, kde nad sebou nalezne ryby plovoucí pod ledovcem. Chytí jednu z nich a zase se ponoří hlouběji. Tak to dělá asi šestkrát a pak plave na hladinu, nadechnout se.\n\nMezi predátory tučňáka císařského patří ptáci a vodní savci. Největším pozemským predátorem mláďat je buřňák obrovský (\"Macronectes giganteus\"), který má za vinu až 34 % úmrtí mláďat v koloniích, i když se často spokojí i s mrtvými tučňáky. Chaluha antarktická (\"Stercorarius maccormicki\") žere většinou mrtvá mláďata, protože živá jsou v období, kdy na místo výskytu kolonií doráží, na ni moc velká.\n\nJediní dva známí mořští predátoři jsou oba savci: tuleň leopardí (\"Hydrurga leptonyx\"), který se živí dospělými i mladými tučňáky, a kosatka dravá (\"Orcinus orca\"), která se živí převážně dospělci.\n\nPokud jeden z páru chovajícího mládě zemře, druhý jej zanedlouho opustí a vydá se hledat potravu do moře.\n\nTučňák císařský sexuálně dospívá ve věku asi tří let a většinou se začne rozmnožovat o jeden až tři roky později. Rozmnožovací cyklus začíná na počátku antarktické zimy, což je v březnu nebo v dubnu, kdy se všichni dospělí jedinci v koloniích přemisťují z moří do hnízdišť. Při tom urazí vzdálenost 100–160 kilometrů. Zdá se, že se začínají hýbat spolu se zkracováním denní doby – úspěšně se k rozmnožování podařilo přimět jedince chované v zajetí pomocí systému osvětlení, který napodoboval změny délky antarktického dne.\nNámluvy tučňáka císařského začínají v březnu nebo dubnu, kdy se venkovní teplota může pohybovat okolo -40 °C. Na začátku si nezadaný samec položí hlavu na hruď, nadechne se a vydá 1–2 sekundy trvající zvuk. Poté se pohybuje po kolonii a volání opakuje. Když najde partnerku, tak si samec a samice stoupnou proti sobě, natáhnou hlavy směrem vzhůru a v této pozici několik minut přetrvávají. Poté se spolu pohybují po kolonii s tím, že samice většinou následuje samce. Před kopulací se jeden z páru ukloní druhému a druhý to zopakuje.\n\nTučňák císařský je sériově monogamní – jeden rok je věrný jednomu partnerovi, ale jen asi 15 % jedinců zůstane věrných jednomu partnerovi více let.\nSamice v květnu nebo na začátku června vyvrhne jedno vejce vážící 460–470 g. Jeho tvar trochu připomíná hrušku a měří . Většinou váží pouze 2,3 % váhy své matky, což ho činí jedním z nejlehčích (v poměru k váze matky) vajec mezi ptáky. 15,7 % váhy tohoto vejce tvoří skořápka; ta musí být stejně jako u ostatních druhů tučňáků velmi silná, aby se vejce nerozbilo.\n\nPo vyvrhnutí vejce je matka vyhladovělá a trpí nedostatkem živin, takže velmi opatrně předá vejce samci a okamžitě se vrací na dva měsíce do moře lovit potravu. Předání vejce je velmi obtížné a mnoho párů ho upustí na zem. Když se to stane, mládě vevnitř velmi rychle zemře, protože vejce nedokáže vystát nízké teploty na povrchu ledu. Když se předání podaří, samec potom 64 dnů v kuse drží vejce na svých nohách, než se mládě vylíhne. Tučňák císařský je jediný druh tučňáka, který se chová tímto způsobem, u ostatních druhů se samec a samice v inkubování vejce střídají. V době, kdy se vejce vylíhne, už je samec v kolonii okolo 115 dní. Aby přežili zimu a silný vítr, který může dosahovat rychlosti až 200 km/h, choulí se samci k sobě. Během čtyř měsíců, kdy se přemisťuje, rozmnožuje a inkubuje mládě, ztratí samec až 20 kilogramů, takže z 38 kg mu zbude pouze 18 kg tělesné váhy.\nLíhnutí může kvůli silné skořápce trvat dva až tři dny. Čerstvě narozené mládě je závislé na svých rodičích kvůli teplu a potravě. Jestliže se vylíhne před návratem matky, krmí ho otec tvarohovitou hmotou, kterou vytváří žlázou v jícnu, složenou z 59 % z bílkovin a z 28 % z lipidů.\n\nSamice se do kolonie vrátí do deseti dnů po vylíhnutí mláděte, tedy někdy v půlce července nebo na začátku srpna. Svého partnera najde pomocí hlasových signálů a začne se starat o mládě. Krmí ho potravou předtím natrávenou ve svém žaludku. Samec je opustí a asi 24 dnů stráví lovem potravy v moři. Partneři se poté střídají v lovu a péči o mládě.\n\nAsi 45–50 dní po vylíhnutí mláďata utvoří těsnou skupinu, čímž se navzájem ohřívají. Během této doby se oba rodiče vydají do moře lovit potravu, aby je nakrmili. Tyto skupiny mohou čítat až několik tisíc mláďat. Od začátku listopadu mláďatům začne růst peří a tento proces trvá až dva měsíce; často ho nemají kompletní ani v době opouštění kolonie. Během této doby je přestanou krmit rodiče. Všichni tučňáci se v prosinci nebo lednu přemístí k moři a stráví tam zbytek (antarktického) léta.\n\nTučňák císařský patří mezi téměř ohrožené druhy podle IUCN. Spolu s devíti dalšími druhy tučňáků se uvažuje o jeho zařazení do Endangered Species Act Spojených států. Hlavním důvodem toho je údajně ubývání dostupnosti potravy kvůli klimatickým změnám a průmyslovému rybolovu. Mezi další důvody patří choroby, ničení jeho přirozeného prostředí výskytu a narušování lidmi (hlavně vinou turismu). Podle jedné studie mláďata začínají být znepokojená při přiblížení se helikoptéry na méně než 1 kilometr.\n\nV průběhu neobvykle dlouhého teplého období na konci 70. let 20. století byl pozorován padesátiprocentní pokles populace v Adélině zemi v důsledku zvýšeného vymírání dospělých jedinců, a to hlavně samců. Na druhou stranu následné opětovné ochlazení sice zastavilo toto vymírání, ale vlivem nižších teplot se snížila úspěšnost vylíhnutí mláďat z vajec (při větší teplotě nemusí mít vejce tak silnou skořápku). Proto je tučňák císařský považován za druh velmi citlivý na klimatické změny.\n\nPodle studie Oceánografického institutu ve Woods Hole provedené v lednu 2009 se tučňák císařský může dostat na pokraj vyhynutí do roku 2100. Pomocí matematických modelů totiž vědci vypočítali, jak ztráta ledovcové plochy způsobená globálním oteplováním ovlivní velkou kolonii v Adélině zemi v Antarktidě. Tyto modely předpověděly 87% úbytek této populace do konce tohoto století, tedy ze současných 3000 párů na 400 párů. Takovýto úbytek může nastat v celkové populaci tučňáka císařského. Údajně se bude jednat o podobný úbytek, jaký již jednou nastal (v 70. letech 20. století).\n\nNa následky klimatických anomálií se roku 2015 rozpadla druhá největší kolonie tučňáků císařských, pro něž byla oblast Halleyova zálivu u Weddellova moře desítky let bezpečným útočištěm. Vliv klimatického jevu El Niño a mimo jiné výskyt silné bouře zapřičinil rozklad jinak pevného ledovcového masivu, jenž přeživší ptáky donutil k migraci. To potvrzuje řada pozorování učiněných mezi lety 2016 a 2018, kdy vědci zaznamenali až desetinásobný nárůst populace na místě vzdáleném asi jen 55 kilometrů od postižené oblasti.\n\nPrvní pokusy o udržení tohoto druhu v zajetí jsou známy od roku 1930, ale s minimálními znalostmi a poněkud ležérním přístupem k problematice jsou dlouhých 30 let neúspěšné. Teprve až v roce 1960 se v Dánské zoo Aalborg dožil jedinec vyššího věku 20 let, a vylíhlo se i jedno mládě, které však krátce nato zemřelo. Zde tučňák měl alespoň z části přizpůsobené podmínky, podobné těm v jeho přirozeném prostředí. Výhradně pro něho byl vybudován například chlazený obytný prostor.\n\nNáročnost druhu dokazuje, že jej do dnes nalezneme trvale jen v několika zoologických zahradách či veřejných akvárií v USA a Asii. V roce 1999 se v severoamerických institucích nacházelo celkově asi jen 55 jedinců. V Číně se poprvé tučňák císařských objevil až v roce 2009 v Podmořském Světě Nanjing (Nanjing Underwater World), nacházejícím se poblíž mauzoela Sun Yat-Sen. V Japonsku je k vidění ve veřejných akvárií Přístav Nagoya (Port of Nagoya Public Aquarium) a Wakayama Dobrodružný Svět (Wakayama Adventure World)\".\" Daří se jej i úspěšně odchovat.\n\nTučňák císařský je obecně nejznámější a tedy velmi populární druh, kterého můžeme často spatřit na reklamních či dekorativních předmětech. Za tuto slávu bezpochyby vděčí svým rozměrům (největší žijící druh) a také specifickým způsobem života v nehostinně Antarktidě. Není divu, že se pravě jeho životem zabývá hned několik filmů. Velmi známý je francouzský dokument z roku 2005 \"Putování tučňáků\", právě o jeho životním cyklu, na který navazuje druhý díl s podtitulem \"\". Velmi často se jím také zabýval David Attenborough z BBC, a to v páté epizodě seriálu \"Život v mrazáku\" z roku 1993, znovu v roce 2001 v dokumentární sérii \"Modrá Planeta- historie oceánu\", v seriálu \"Zázračná planeta\" v roce 2006. a roku 2011 také v dokumentárním cyklu \"Zmrzlá planeta\". Dále mu tento populární dokumentarista věnoval druhou epizodu z přírodovědného seriálu \"Zvířecí dynastie\", natočeném v roce 2018. V něm jej společně s dalšími čtyřmi druhy považuje za jednoho z nejohroženějších živočichů planety, z pohledu jejich nejisté budoucnosti.\n\nTučňáci císařští jsou hlavními postavami v animovaném filmu \"Happy Feet\" a \"Happy Feet 2\", a Big-Z, postava z filmu \"Divoké vlny\", je také tučňák císařský.\n\n"}
{"id": "153881", "url": "https://cs.wikipedia.org/wiki?curid=153881", "title": "Britannic", "text": "Britannic\n\nSlovo Britannic má několik významů. \n"}
{"id": "153883", "url": "https://cs.wikipedia.org/wiki?curid=153883", "title": "Japonské písmo", "text": "Japonské písmo\n\nK zápisu japonštiny se používají tři znakové systémy:\n"}
{"id": "153886", "url": "https://cs.wikipedia.org/wiki?curid=153886", "title": "Turčianska Štiavnička", "text": "Turčianska Štiavnička\n\nTurčianska Štiavnička je obec na Slovensku v okrese Martin. V roce 2017 zde žilo 940 obyvatel. První písemná zmínka o obci pochází z roku 1477.\n\nObec leží v podhůří Velké Fatry při ústí Kantorské doliny do Turčanské kotliny, asi 9 km východně od okresního města Martina. Obcí protéká Kantorský potok, přítok Váhu.\n\nNarodil se tu Ján Kostra – slovenský básník, malíř, esejista, autor literatury pro mládež a překladatel.\n\n\n"}
{"id": "153888", "url": "https://cs.wikipedia.org/wiki?curid=153888", "title": "Demonstrace (ukázka)", "text": "Demonstrace (ukázka)\n\nDemonstrace (hovorově zkráceně demo) je názorná ukázka, školní pokus, či předvedení.\n\nDemonstrovat může kupříkladu firma hotový produkt formou prezentace, nebo člověk své umělecké (taneční, pěvecké, herecké, recitátorské) schopnosti jejich předvedením v soutěži, např. při výběrovém řízení do nějaké umělecké soutěže apod. \n\nDemonstrace se běžně používají při výkladu ve školách ve formě:\n\nVe vojenství a politice je souslovím demonstrace síly popisováno předvedení či ukázka vojenské síly. Jedná se kupříkladu o formou vojenské přehlídky či zastrašení nepřítele způsobením dramatických škod na životech a majetku.\n\nVe vojenství má slovo demonstrace svůj specifický význam. Jedná se o bojovou činnost odvádějící pozornost nepřítele od místa hlavního úderu (čili vedlejší klamný útok).\n"}
{"id": "153889", "url": "https://cs.wikipedia.org/wiki?curid=153889", "title": "Maximilien Robespierre", "text": "Maximilien Robespierre\n\nMaximilien François Marie Isidore de Robespierre (6. května 1758 Arras – 28. července 1794 Paříž) byl francouzský advokát, a čelný představitel Velké francouzské revoluce: poslanec Národního shromáždění, významný jakobín, a představitel jakobínského revolučního a politického teroru.\n\nByl synem významného právníka Maximiliena Barthélémy Françoise de Robespierra, a jeho manželky Jacqueline Marguerite Carraultové, dcery sládka. Jeho přímí předkové v mužské linii byli notáři v Carvinu, vesničce poblíž Arrasu, již od počátku 17. století. Maximilien byl nejstarší ze čtyř dětí, měl mladšího bratra Augustina (1763–1794), a dvě sestry. Když mu bylo šest let, jeho matka zemřela při porodu, otec poté opustil rodinu, a až do své smrti (roku 1777) pobýval v zahraničí. Děti zanechal v péči příbuzných z matčiny strany. \n\nMladý Robespierre navštěvoval od svých osmi let školu v Arrasu, později studoval práva na \"Lycée Louis-le-Grand\" v Paříži. Zde se, mj., seznámil s osvícenskými myšlenkami J.-J. Rousseaua a přijal je za své.\n\nPo ukončení studií v roce 1781 se stal úspěšným právníkem v rodném Arrasu. Při své práci často zastupoval chudé, což mu přineslo oblibu. Roku 1782 jej \"biskup de Conzié\" jmenoval trestním soudcem, Robespierre se ale funkce brzy vzdal, aby nemusel vynášet rozsudky smrti. Dále vedl svou advokátní praxi, rovněž se věnoval spisovatelské činnosti, a od roku 1783 byl členem akademie v Arrasu. \n\nRoku 1789 byl, teprve třicetiletý, Robespierre zvolen poslancem generálních stavů - za „třetí stav“ (buržoazii), v provincii Artois. Pařížští hejskové si vybrali Robespierra za terč svých posměšků. Všechno jim bylo směšné na tomto poslanci za město Arras – staromódní olivově zelený frak, maloměstské chování, nadneseně bombastický sloh předem připravených projevů. Brzy si však mezi Pařížany získal úctu a pozornost. \n\nV Národním shromáždění Robespierre patřil k vůdčím postavám krajní levice, prosazoval pokrokovou ústavu z roku 1791, a byl také jedním z hlavních autorů Deklarace práv člověka a občana. Stal se vedoucím činitelem klubu jakobínů (1790) a pařížské městské rady (1792), která byla samostatnou revoluční jednotkou, vládnoucí v Paříži. I přes politický vzestup se na jeho způsobu života nic nezměnilo. Bydlel, jako dříve, v jediné místnosti, v dřevěném přístavku domu truhláře Maurice Duplaye v Rue Saint-Honoré, a věrný svým principům, zůstával stejně chudý, jako v době, kdy byl ještě neznámý. \n\nV roce 1793 se Robespierre, lidem zvaný Neúplatný, stal vůdčí postavou \"Výboru pro veřejné blaho\" a získal si velkou popularitu mezi lidem, jako nekompromisní stoupenec revolučního teroru, nutného k potření roajalistického odboje doma, i k vítězství Francie nad cizími interventy, včetně římskoněmeckého císaře. V čele Výboru rozpoutal hrůzovládu, která zahrnovala mj. masové vraždění politických oponentů. Boj se postupně rozpoutal i mezi jednotlivými frakcemi jakobínů, a Robespierre se obrátil také proti svým bývalým nejbližším spolupracovníkům, Georgesu Dantonovi a Jacquesu-Reném Hébertovi. Po popravě kordeliérů, Hébertistů a zběsilých, se chopil, se svými stoupenci, absolutní moci a vytvořil triumvirát, se Saint-Justem a Couthonem.\n\nNakonec se však jím rozpoutaný teror obrátil i proti samému Robespierrovi – poté, co ztratil podporu veřejnosti, byl po thermidorském převratu v jakobínské straně, 27. července roku 1794, zatčen a o den později, spolu se svými stoupenci a bratrem Augustinem, popraven gilotinou na pařížském náměstí Revoluce (dnešní Place de la Concorde).\n\nZe všech mužů v čele revoluce byl Robespierre jediný, který prošel revolucí od jejího začátku až do konce. Ze tří jakobínských vůdců byl Marat probodnut dýkou, hned v prvních dnech jakobínské vlády, Danton skončil pod gilotinou, z rozsudku revolučního tribunálu na jaře roku 1794, jedině Robespierre se udržel na čele revoluční vlny. Hned druhý den po jeho smrti začaly vznikat kolem jeho jména legendy. Jeho nepřátelé ze všech politických táborů a skupin, bojujících proti revoluci, i jeho včerejší přátelé, kteří se ze strachu distancovali od poraženého, všichni byli proti němu. Stačí připomenout proslulého malíře Louise Davida, člena Výboru pro veřejné blaho, a Robespierrova přítele. Po řeči Neúplatného v klubu jakobínů 8. thermidoru s vřelým nadšením slíbil, že s ním vypije číši do dna, ale po Robespierrově pádu se ospravedlňoval tvrzením, že jím byl hrubě oklamán. \n\nProti Robespierrovi stálo nesčíslně různých skupinek, ale i \"zběsilí\", \"hébertisté\", \"dantonisté\", všechny různorodé elementy, z nichž se později vytvořil thermidoriánský blok. Po pádu jakobínské diktatury se všichni Robespierrovi protivníci, zprava i zleva, shodli na několika označeních, která se běžně užívala. „Tyran, diktátor, despota, vrah, krvežíznivec“, to byly přezdívky, jimiž ho častoval „levicový“ \"Collot d'Herbois,\" stejně jako pravicový \"Boissy d'Anglas\". Robespierre byl vylíčen jako výlupek zkaženosti, a nelidskosti, jako krvežíznivý tyran a vrah.\n\nDodnes zůstává Robespierre kontroverzní postavou. Mezi jeho obhájce patřil např. komunistický historik Albert Soboul, který většinu opatření Výboru pro veřejné blaho pokládal za nutnou pro obranu revoluce.\n\n\n"}
{"id": "153890", "url": "https://cs.wikipedia.org/wiki?curid=153890", "title": "Demonstrace (protest)", "text": "Demonstrace (protest)\n\nDemonstrace je shromáždění lidí na veřejném prostranství za účelem předvedení společného názoru, zpravidla politického rázu. Účastník demonstrace se nazývá demonstrant.\n\nMezi největší demonstrace v historii lidstva patří kupříkladu demonstrace v NDR 4. listopadu 1989 na berlínském Alexanderplatzu, které se zúčastnilo přes milión občanů, nebo 14. listopadu 1969 největší protiválečná demonstrace v historii USA, které se zúčastnilo na 250 000 demonstrantů. 26. listopadu 1989 protestovalo proti komunistickému režimu v Československu více než 500 000 lidí.\n\nOd roku 1990 se pořádání demonstrací řídí zákonem č. 84/1990 Sb., o právu shromažďovacím, který jednoznačně stanoví, že k jejich uspořádání není třeba předchozího povolení, ale jen oznámení, které je ovšem potřeba podat alespoň 5 dnů předem nejčastěji místnímu obecnímu úřadu. Je pouze zakázáno demonstrovat v okruhu 100 m od budov obou komor Parlamentu a Ústavního soudu, nebo míst, kde tyto instituce právě zasedají. Na druhou stranu je možné už řádně oznámenou demonstraci zakázat, pokud by směřovala k výzvě popírat nebo omezovat občanská práva, dopouštět se násilí nebo jinak porušovat ústavu a zákony. Dalšími důvody zákazu mohou být organizační důvody, když už se na oznámeném místě a v oznámeném čase má konat jiná demonstrace, nebo když je to nutné kvůli zdraví účastníků, dopravě či zásobování; v těchto případech má ale úřad oznamovateli nejdříve nabídnout jiné vhodné místo či dobu konání. Proti rozhodnutí o zákazu lze podat žalobu ke správnímu soudu, pokud se však zakázaná demonstrace bude přesto konat, bude rozpuštěna. Stejně tak bude rozpuštěna demonstrace, která zakázána nebyla, ale v jejím průběhu nastaly takové skutečnosti, které by k jejímu zákazu vedly.\n\n\n\n"}
{"id": "153891", "url": "https://cs.wikipedia.org/wiki?curid=153891", "title": "Wilamowice", "text": "Wilamowice\n\nWilamowice (vilamovsky Wymysoü, \"Wilmesau\") jsou město v jižním Polsku ve Slezském vojvodství v okrese Bílsko-Bělá, sídlo gminy Wilamowice. Leží ve Wilamovském podhůří mezi Bílskem-Bělou a Osvětimí. K 31. 12. 2015 zde žilo 3 035 obyvatel, rozloha obce činí 10,35 km². Z Wilamowic pocházeli mj. lvovský arcibiskup a katolický světec Józef Bilczewski (1860–1923) a továrník Adolf Landsberger (1840–1914).\n\nObec byla poprvé zmiňována v roce 1326 jako \"Novovillamowicz\". Její zakladatelé, němečtí kolonisté patrně v čele s jistým Vilémem, dříve založili dnešní Starou Wieś (Wilhelmsdorf/Wymysdiüf), která se však na rozdíl od Wilamowic časem poslovanštila. Mezi místními se traduje, že jejich předkové přišli z Vlámska, Fríska či Skotska, moderní lingvistické a etnografické výzkumy však tuto hypotézu vyvracejí a vidí přímou spojitost mezi Vilamovany a slezskými Němci.\n\nZdejší území patřilo k Osvětimskému knížectví a s ním bylo součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z kulturně-geografického hlediska se řadí k Malopolsku, resp. Západní Haliči.\n\nV roce 1808 se vilamovští sedláci za 30 tisíc rýnských zlatých vykoupili z poddanství a roku 1818 obec získala městská práva. Při rakouském sčítání lidu v roce 1900 uvedlo 67 % obyvatel Wilamowic obcovací řeč německou a 33 % polskou, vedle 97,2 % katolíků zde žili 42 židé. Významnou hospodářskou úlohu ve městě hrál obchod a textilní výroba.\n\nK památkám městečka patří novogotický kostel s 72 m vysokou věží stavěný mezi lety 1923 až 1984 a zástavba kolem náměstí (Rynku) z přelomu 19. a 20. století včetně radnice a budovy školky zvané \"Ochronka sv. Anny\".\n\nZvláštností městečka je vlastní jazyk – vilamovština. Jedná se o středoněmecký dialekt, který je dnes jediným pozůstatkem někdejšího bílsko-bělského jazykového ostrova a od 19. století se, mj. zásluhou básníka Floriana Biesika, řadí k tzv. spisovným mikrojazykům (srov. Łysohorského laština).\n\nNa rozdíl od ostatního německého obyvatelstva v regionu, nebyli Vilamované po druhé světové válce celkově odsunuti, a to díky tomu, že se většina jich hlásila pouze k regionální identitě, nikoli německé národnosti a německému státu. Nicméně poválečné perzekuce, včetně vyhánění z domovů polskými sousedy bezprostředně po válce, a dokonce oficiální zákaz používat na veřejnosti nepolský jazyk v letech 1945–1956 vedly k zastavení mezigeneračního přenosu a v současnosti ovládá vilamovštinu pouze kolem 50 představitelů nejstarší, ještě před válkou dospívající generace a skupina mladých nadšenců soustředěných kolem spolku \"Wilamowianie\", kteří se věnují co nejúplnějšímu zdokumentování místního jazyka a usilují o jeho alespoň částečnou obrodu.\n\nPodle odhadů dnes ve městě žije zhruba 1 800 potomků původních Vilamovanů.\n\n"}
{"id": "153896", "url": "https://cs.wikipedia.org/wiki?curid=153896", "title": "Lícní kost", "text": "Lícní kost\n\nLícní kost (: \"os zygomaticum\") je jednou z kostí lebky, jedná se o párovou kost, která je na lebce zastoupena u levého i pravého očního důlku.\n\nNa kosti rozeznáváme střední část - tělo \"corpus\", a tři výběžky:\n"}
{"id": "153901", "url": "https://cs.wikipedia.org/wiki?curid=153901", "title": "Vrakuňa", "text": "Vrakuňa\n\nVrakuňa je městská část Bratislavy ležící na obou březích Malého Dunaje. Leží na východ od centra Bratislavy na cestě vedoucí přes Malý Dunaj na Žitný ostrov. \n\nPrvní písemná zmínka o osadě Verekne (Vrakuňa) pochází z roku 1290, kdy osada založená v roce 1279 dostává název podle svého majitele Lörince Verekenyiho, který v té době získal královský majetek. Od konce 14. století obec postupně přecházela do majetku města Bratislavy.\n\n"}
{"id": "153902", "url": "https://cs.wikipedia.org/wiki?curid=153902", "title": "Viliam Široký", "text": "Viliam Široký\n\nViliam Široký (31. května 1902 Bratislava – 6. října 1971 Praha) byl slovenský a československý politik komunistické strany, v letech 1953–1963 předseda československé vlády. Představitel centralistického a dogmatického křídla slovenské politiky 50. let.\n\nViliam Široký byl původem železničář, již ve svých devatenácti letech vstoupil do KSČ. Brzy se stal pracovníkem aparátu strany a po nástupu Klementa Gottwalda do jejího čela velice rychle stoupal ve stranické hierarchii (již na začátku třicátých let byl členem Ústředního výboru KSČ). Již ve 30. letech se v rámci slovenských komunistů profiloval jako stoupenec centralistické orientace, zatímco skupina zejména mladých komunistických intelektuálů (davisté) jako Gustáv Husák, Laco Novomeský nebo Daniel Okáli akcentovala slovenskou svébytnost. Mnohem později, v 50. letech, se tento rozdíl v názorech na státoprávní uspořádání projevil i ve vnitrostranickém boji v KSČ.\n\nSpolečně s Václavem Kopeckým patřil Široký k agentům sovětské tajné služby – byl aktivním členem NKVD, jehož úkolem bylo informovat moskevské vedení především o činnosti Gottwalda.\n\nTěsně před válkou se stal předsedou zemského vedení KSČ na Slovensku. V parlamentních volbách v roce 1935 získal poslanecké křeslo v Národním shromáždění ČSR za KSČ. V poslanecké sněmovně zasedal až do rozpuštění komunistické strany v prosinci 1938.\n\nNa podzim 1938 odešel Široký kvůli sílící hrozbě ze strany nacistického Německa do SSSR. Za války působil nejprve jako člen exilového zahraničního sekretariátu KSČ v Paříži, později v podobné funkci také v Moskvě.\n\nV roce 1941 byl vyslán na Slovensko, kde byl brzy zatčen a odsouzen do leopoldovské věznice. Počátkem roku 1945 se mu podařilo uprchnout a přejít blížící se frontu k Rudé armádě.\n\nPo návratu se Viliam Široký stal jedním z nejmocnějších mužů v KSČ a blízkým spolupracovníkem Klementa Gottwalda. Již 8. dubna 1945 se stal členem prozatímního Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ a XII. sjezd KSČ ho v této funkci potvrdil.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Již koncem května 1945 byl jedním ze tří představitelů slovenských komunistů, kteří dorazili do Prahy na jednání s českými protějšky o poválečné organizaci celostátní KSČ. V srpnu 1945 se pak účastnil Žilinské konference KSS, kde byla zahájena formální činnost slovenské komunistické strany. Ve vystoupení před delegáty se vyslovil pro upevnění státní jednoty Čechů a Slováků, čímž se odchyloval od dosavadních tezí slovenských komunistů okolo Gustáva Husáka, kteří od Slovenského národního povstání výrazněji trvali na pravomocech slovenských orgánů. Konference zvolila Širokého předsedou KSS a tuto funkci pak zastával trvale až do roku 1953 (podle jiného zdroje až do roku 1954).\n\nŠiroký a generální tajemník ÚV KSS Štefan Bašťovanský se pak stali dvěma muži, kteří rozhodovali většinu zásadních věcí souvisejících s činností KSS. Právě oni byli na IX. sjezdu KSČ v roce 1949 jako jediní dva Slováci zvoleni za členy Předsednictva celostátního ÚV KSČ.\n\nKromě toho v období duben 1945 – červen 1945 a znovu prosinec 1962 – září 1963 působil jako člen předsednictva ÚV KSČ, v roce 1947 zastával funkci člena politického sekretariátu ÚV KSČ, v roce 1948 člena užšího předsednictva ÚV KSČ, v období leden 1951 – červen 1954 opět člena politického sekretariátu ÚV KSČ. Od června 1954 do prosince 1962 byl členem politického byra ÚV KSČ.\nZastával významné vládní posty. Od 4. dubna 1945 byl náměstkem předsedy československé vlády a tento post držel v několika poválečných vládách až do 21. března 1953. V období 14. března 1950 – 31. ledna 1953 byl ministrem zahraničí ve vládě Antonína Zápotockého, přičemž od 21. března 1953 této vládě předsedal poté, co se Zápotocký stal prezidentem republiky (nazývána proto též vláda Antonína Zápotockého a Viliama Širokého). Následně byl předsedou dalších vlád (druhá vláda Viliama Širokého a třetí vláda Viliama Širokého) a na premiérském postu vydržel až do 20. září 1963.\n\nV poválečném období se podílel na vypracování volebního programu KSS, který sliboval masivní industrializaci. Po roce 1948 prosazoval koncepci budování těžkého průmyslu.\n\nJe považován za jednoho z hlavních strůjců bolševického teroru v Československu – likvidace demokratických oponentů KSČ na konci čtyřicátých a v první polovině padesátých let. Po roce 1948 byl také zodpovědný za série kampaní a čistek uvnitř samotné komunistické strany. Již na zasedání ÚV KSS v září 1948, kdy gradoval spor mezi Sovětským svazem a Jugoslávií Široký varoval před nebezpečím „maloměšťáckého nacionalismu“. Tento koncept, později oficiálně nazývaný buržoazní nacionalismus, se stal v následujících letech základem pro politickou a občanskou eliminaci některých slovenských komunistů. Již koncem roku 1948 začala Státní bezpečnost sbírat materiály proti jistým představitelům KSS.\n\nV říjnu 1949 se na poradě dohodli Viliam Široký, Ladislav Kopřiva a Karel Šváb, že bude zřízen zvláštní útvar StB zaměřený na vyhledávání nepřítele v řadách KSS. Terčem této kampaně se brzy stali Vladimír Clementis, Laco Novomeský a Gustáv Husák. Během jejich postupného vytlačování z politických funkcí ožívaly i staré rozpory, v nichž se Široký prezentoval jako stoupenec socialistického Československa, zatímco \"buržoazní nacionalisté\" byli obviňováni z upřednostňování národních otázek před otázkami sociálními a ideologickými. V dubnu 1950 Široký na zasedání předsednictva ÚV KSS otevřeně mluvil o Husákovi a Novomeském jako o buržoazních nacionalistech. Nepřímo pak jeho kritika mířila i na další politiky KSS. V květnu 1950 v projevu na IX. sjezdu KSS Široký mezi buržoazní nacionalisty zařadil i Karola Šmidkeho. Pak kampaň na několik měsíců utichla, ale od počátku roku 1951 začalo zatýkání.\n\nHistorik Jan Rychlík soudí, že postoj Širokého byl zčásti ovlivněn i strachem z toho, aby se sám nestal obětí čistek a proto úmyslně stupňoval kampaň proti stranickým oponentům a dokazoval tak zbytku vedení svou ostražitost. V následujících třech letech Široký detailně sledoval vývoj kauzy a sběr důkazů. Pronášel zásadní projevy na toto téma, v nichž posouval dál celý případ, který od původní kritiky nízké stranické uvědomělosti obviněných přešel až do roviny, kdy jim byla přisuzována úmyslná sabotáž, kolaborace s ľudáky a plán na restauraci kapitalismu. 6. června 1953 zaslal osobně dopis Karolu Bacílkovi a navrhoval trestní kvalifikaci pro jednotlivé obžalované. Na tomto základě pak skutečně byl formulován text obžaloby. Vše vyvrcholilo v takzvaný „proces s buržoazními nacionalisty“, konaný roku 1954. Gustáv Husák a další bývalí přední politici KSS v něm byli odsouzeni k tvrdým trestům vězení.\n\nV roce 1956 se osobně jako jeden z pěti československých delegátů účastnil XX. sjezdu Komunistické strany Sovětského svazu, kde byl oficiálně prezentován rozsah kultu osobnosti Stalina. Po návratu se pak politické byro ÚV KSČ projednalo zprávu o sjezdu KSSS, kterou přednesl právě Široký. Výsledkem byly některé drobné korekce režimu a jisté uvolnění poměrů. Krátce poté proběhl sjezd slovenských komunistů, kde Široký nicméně nadále potvrdil rétoriku proti buržoazním nacionalistům. Na Slovensku tak i po roce 1956 zůstala u moci skupina komunistických funkcionářů se zásadním podílem na nezákonných procesech éry stalinismu.\n\nV roce 1960 se podílel aktivně na dojednávání a prosazování ústavních změn (Ústava Československé socialistické republiky), které znamenaly zásadní pokles role slovenských orgánů (zrušen zcela byl Sbor pověřenců).\n\nDlouhodobě zasedal v nejvyšších zákonodárných sborech. V letech 1945–1946 byl poslancem Prozatímního Národního shromáždění za KSČ. Po parlamentních volbách v roce 1946 se stal poslancem Ústavodárného Národního shromáždění, opět za komunisty. Ve volbách roku 1948 se stal za KSČ poslancem Národního shromáždění zvoleným ve volebním kraji Bratislava. Mandát získal i ve volbách v roce 1954 a volbách v roce 1960 (nyní již jako poslanec Národního shromáždění Československé socialistické republiky). V parlamentu setrval do voleb v roce 1964.\n\nV roce 1955 a opětovně roku 1962 mu byl udělen Řád Klementa Gottwalda.\n\nPočátkem šedesátých let, kdy začalo docházet k postupnému uvolnění komunistické diktatury, se Široký stal nepohodlným pro stranické vedení v čele s Antonínem Novotným. V roce 1963 publikovala takzvaná Kolderova komise výsledky svého šetření ohledně zmanipulovaných soudních procesů z 50. let. V důsledku této zprávy proběhla i na Slovensku rehabilitace některých komunistických politiků odsouzených na začátku padesátých let a zároveň z funkcí odešli někteří politici s podílem na těchto procesech (Karol Bacílek, Pavol David). Široký prozatím ve funkcích zůstával. V květnu 1963 se konal sjezd Svazu slovenských novinářů, kde zazněla jasná slova omluvy neprávem stíhaným komunistům a v referátu, který přednesl Mieroslav Hysko, byl jasně připomenut podíl Širokého na stupňování kampaně proti takzvaným buržoazním nacionalistům. Hyskův referát otiskla 3. června 1963 i Pravda, oficiální deník slovenské komunistické strany. Historik Jan Rychlík uvádí, že prezident a první tajemník ÚV KSČ Antonín Novotný reagoval na otištění tohoto článku podrážděně, ale nikoliv kvůli samotné osobě Viliama Širokého, na jehož politickém postavení prý již v této době neměl zájem a jehož odvolání z postu předsedy vlády již bylo hotovou věcí. Dočasně se ho ale ještě navenek zastal.\n\n19. září 1963 byl předseda vlády Široký nucen podat demisi a o den později ztratil také členství v předsednictvu ÚV KSČ. Po odchodu z vládních a stranických postů byl poslán do penze. O pět let později, v době rozbíhajícího se pražského jara, přerušil ÚV KSČ na přelomu května a června 1968 Širokému dokonce i členství ve straně. Členství v KSČ mu bylo navráceno až těsně před smrtí v roce 1971 jeho „velkorysým“ triumfujícím soupeřem Husákem.\n\nPodle historičky Muriel Blaive byl Široký etnický Maďar ze Slovenska, což ale žádný slovenský zdroj nepotvrzuje.\n\n"}
{"id": "153909", "url": "https://cs.wikipedia.org/wiki?curid=153909", "title": "Zdeněk Fierlinger", "text": "Zdeněk Fierlinger\n\nZdeněk Fierlinger, křtěn Zdenko Jindřich Eugen Maria (11. července 1891 Olomouc – 2. května 1976 Praha) byl vysoký sociálně-demokratický a později komunistický funkcionář, československý premiér v letech 1945–1946 (v prvních dvou poválečných vládách). Jeho jméno je spojováno především se zradou vlastní demokratické strany a jejím „sloučením“ s KSČ po komunistickém převratu v roce 1948.\n\nPocházel ze středostavovské rodiny, otec byl středoškolským učitelem v Olomouci. Vystudoval gymnázium. První světová válka ho zastihla v Rusku, kde vstoupil jako důstojník do československých legií. Za statečnost v boji byl jmenován rytířem řádu sv. Jiří. Byl velitelem čety tzv. sokolské komandy. Byl kamarádem plukovníka Švece (chodili spolu na rozvědku). U Zborova byl velitelem 9. roty.\n\nPo Zborovu se měl stát velitelem praporu (stejně jako Švec, Husák a Muller), byl však odeslán odbočkou Československé národní rady s Emanuelem Voskou do USA, aby pomáhal náboru a formování českého vojska v USA. Potom přešel do legií ve Francii.\n\nPo válce se vrátil do Československa a vstoupil do diplomatických služeb. Byl postupně vyslancem v Nizozemsku, Rumunsku, USA, Švýcarsku a Rakousku. V tomto období byl blízkým přítelem a spolupracovníkem Edvarda Beneše. V roce 1924 vstoupil do sociálně demokratické strany.\n\nOd roku 1937 do roku 1945 zastával post vyslance (a později velvyslance) v SSSR. Převládá názor, že již dříve ve třicátých letech se stal agentem sovětské tajné služby NKVD. V tomto svém „moskevském období“ byl velice blízký exilovému vedení KSČ v čele s Klementem Gottwaldem, které k němu mělo naprostou důvěru. To se projevilo například v roce 1943, kdy komunisté spolu s Fierlingerem „připravili“ podepsání československo-sovětské smlouvy.\n\nTěsně před koncem války (duben 1945) se stal v exilu předsedou československé vlády a zůstal jím i po návratu do Československa až do voleb v roce 1946. Zároveň se stal vůdcem „levého křídla“ sociální demokracie, které usilovalo o co nejtěsnější spolupráci s KSČ.\n\nV letech 1946–1947 byl předsedou Československé sociální demokracie. V listopadu 1947 byl z předsednictva vyloučen. Po komunistickém převratu v únoru 1948 byl hlavním iniciátorem „sloučení“ sociálních demokratů s komunisty – fakticky však spíše likvidace sociální demokracie a převedení části strany do KSČ. Odměnou mu bylo ještě v roce 1948 místo v Ústředním výboru KSČ.\n\nZdeněk Fierlinger následně působil jako místopředseda vlády (1948–1953), předseda Národního shromáždění (1953–1964) a ministr pověřený řízením Státního úřadu pro věci církevní (1951–1953). Až do roku 1966 (do svých pětasedmdesáti let) byl členem předsednictva Ústředního výboru KSČ.\n\nV roce 1968 působil mimo jiné v rámci Svazu československo-sovětského přátelství a jedna z jeho posledních veřejných akcí bylo, že po okupaci 1968 vedl jeho delegaci na sovětské velvyslanectví s údajně protestní nótou. Po invazi vojsk Varšavské smlouvy do Československa byl totiž ráno 21. srpna 1968 zvolen členem delegace Národního shromáždění (Dušan Špálovský, Zdeněk Fierlinger, Andrej Žiak, Josef Zedník, Alois Poledňák a Vladimír Kaigl), jejímž úkolem bylo sdělit stanovisko Národního shromáždění k okupaci velvyslanci Sovětského svazu a navázat kontakt s prezidentem republiky Ludvíkem Svobodou.\n\nJeho synovcem je výtvarník a režisér Paul Fierlinger.\n\n\n"}
{"id": "153911", "url": "https://cs.wikipedia.org/wiki?curid=153911", "title": "Britannic (1914)", "text": "Britannic (1914)\n\nHMHS Britannic (z anglického His Majesty's Hospital Ship) byl třetí parník třídy \"Olympic\", sesterská loď Titanicu a Olympicu. Byl postaven v loděnicích Harland & Wolff v Belfastu pro společnost White Star Line. Měl být nasazen na transatlantických linkách. Tento plán se však v důsledku vypuknutí první světové války musel změnit. Loď později převzalo britské námořnictvo a přeměnilo ji na plovoucí nemocnici.\n\nAčkoliv společnost White Star Line to vždy důrazně odmítala, několik dalších zdrojů uvádí, že původně byl pro loď vybrán název Gigantic (tato verze je podporována i tehdejším letákem společnosti). Po katastrofě Titanicu v roce 1912 byl však pojmenován „šťastnějším“ jménem Britannic.\n\nPo spuštění Britannicu na vodu v Belfastu 26. února 1914 začaly dokončovací práce. Předtím, než mohl Britannic začít sloužit na pravidelné transatlantické lince mezi New Yorkem a Southamptonem, vypukla v srpnu 1914 první světová válka. V té době panoval v Anglii názor, že boje budou skončeny do Vánoc, avšak brzy začalo být zřejmé, že tomu tak nebude. Britská admiralita měla zaručen prioritní přístup k strategickým surovinám. V důsledku toho firmy musely zpomalit všechny ostatní civilní zakázky (včetně dostavby Britannicu).\nVelení námořnictva zrekvírovalo velké množství motorových civilních lodí, jakož i cestovních parníků pro potřeby dopravy vojska. Admiralita sice společnostem za používání plavidel platila, ale riziko ztráty lodi v bojových operacích bylo vysoké. Mnohem častěji byly zabavovány menší lodě než velké oceánské parníky (důvodem byla lepší manévrovatelnost). White Star Line se rozhodla stáhnout Olympic ze služby, dokud nebezpečí nepomine a tak se Olympic vrátil do Belfastu 3. listopadu. Práce na Britannicu v té době probíhaly velmi pomalu. To se však mělo v příštím roce změnit.\n\nPotřeba zvýšení celkové tonáže lodí námořnictva byla stále silnější. Souvisela především s rozšířením hlavního bojiště do Středozemí a vstupem Osmanské říše do války. V květnu Britannic úspěšně prošel předepsanými zkouškami motorů a v případě potřeby mohl do měsíce vyplout. Tento měsíc utrpěla Británie první vážnou ztrátu. Parník společnosti Cunard RMS Lusitania byl při návratu z New Yorku 7. května u pobřeží Irska torpédován a potopen německou ponorkou U 20.\n\nProtože loď nebyla před vypuštěním torpéd nijak varována, byl tento útok považován za válečný zločin a měl také velký vliv na pozdější vstup USA do války. Lusitania se potopila během pouhých osmnácti minut v důsledku \"druhé exploze\" na palubě. Oficiální místa sdělila, že došlo k výbuchu uhelného prachu, ale často je uváděna domněnka, že parník vezl i náklad americké munice pro Anglii. Ve vodách Atlantiku zahynulo 1200 civilistů. Společnostem Cunard a White Star tak zůstalo po dvou velkých lodích.\n\nV červnu velení admirality rozhodlo o nasazení oceánských parníků v dlouho plánovaném tažení u Gallipoli. První zde byly nasazeny lodě RMS Mauretania a RMS Aquitania.\n\nBrzy však bylo jasné, že vylodění u Gallipoli je vojenskou katastrofou. Počty zraněných dosahovaly ohromných čísel a ukázala se potřeba velkých nemocničních lodí. Proto byla RMS \"Aquitania\" v srpnu přeměněna na nemocniční loď (její místo v přepravě jednotek zastoupil v září Olympic). V důsledku i nadále vzrůstajících počtů raněných bylo rozhodnuto, že ani Britannic nebude zahálet. Britannic převzalo námořnictvo 13. listopadu 1915. Loď byla opatřena pro tuto službu novým nátěrem. Byla také přejmenována na HMHS (\"His Majesty's Hospital Ship\") \"Britannic\" a svěřena pod velení kapitána C. A. Bartletta. Lůžek pro raněné bylo na palubě lodi 3309, staralo se o ně 489 osob.\n\nPo úspěšném dokončení pěti cest na blízkovýchodní bojiště a návratu do Británie s nemocnými a zraněnými vojáky odplouval Britannic ze Southamptonu na řecký Lémnos odpoledne 12. listopadu 1916. Měla to být jeho šestá cesta Středozemním mořem. Okolo půlnoci 15. listopadu projel Gibraltar a přistál v Neapoli ráno 17. listopadu k obvyklému doplnění uhlí a zásob vody. Tím splnil první část své poslední mise.\n\nBouře zdržela loď v Neapoli až do nedělního odpoledne. Kapitán Bartlett se rozhodl po této přestávce pokračovat. Bouře se utišila až při ranním průjezdu Messinskou úžinou. Mys Matapan obeplouval Britannic v prvních hodinách úterý 21. listopadu. Ráno vplul rychlostí do průlivu mezi ostrovem Kea a mysem Sounion (nejjižnějším výběžkem provincie Attika).\n\n21. listopadu 1916 v 8 hodin 12 minut Britannic najel na minu a za 55 minut se potopil. Díky blízkosti dalších lodí a řeckých rybářů, pevniny a teplotě moře bylo pouze 28 obětí (k tomuto počtu později přibyli další dva lidé, kteří podlehli následkům zranění). Jen těla 5 obětí byla pohřbena, ostatní byla ponechána moři, ale v Soluni a Londýně byly na jejich památku postaveny pomníky.\n\nZdravotní sestra Violet Jessop se stala společně s topičem Arthurem Priestem známou jako jediný člověk, který přežil potopení Britannicu i havárii Titanicu v roce 1912. Při srážce lodí RMS Olympic a HMS Hawke v roce 1911 byla Violet taktéž přítomna na palubě Olympicu.\n\nVrak objevili potápěči z týmu J. Cousteaua 3. prosince 1975 v hloubce 118 metrů.\n\nV roce 2000 byl natočen film Britannic, kde hlavní roli hráli Edward Atterton, Amanda Ryan and Jacqueline Bisset. Avšak děj neodpovídá na 100 % historickým poznatkům, neboť podle děje loď potopil německý agent, který do nitra lodě umístil bombu.\n\n"}
{"id": "153919", "url": "https://cs.wikipedia.org/wiki?curid=153919", "title": "Fiber distributed data interface", "text": "Fiber distributed data interface\n\nFiber distributed data interface (FDDI) je síťová technologie pro metropolitní sítě s přenosovou rychlostí 100 Mbit/s, kterou vyvinul American National Standards Institute v 80. letech a kterou standardizovala Mezinárodní organizace pro normalizaci jako ISO 9314.\n\nByla to první síť s přenosovou rychlostí 100 Mbit/s. Do sítě o celkové délce až 200 km je možné zapojit až 1000 zařízení.\n\nFDDI má kruhovou topologii; síť je tvořena dvěma kruhy pro opačné směry přenosu (jeden je záložní pro případ poruchy). Obnovení funkčnosti je založeno na automatickém uzavření smyčky v nejbližších uzlech, mezi kterými došlo k poruše. Délka kruhu je tak skoro dvojnásobná a stejně tak i počet uzlů.\nJako přenosové médium používá optické kabely, existuje i varianta používající kroucenou dvojlinku označovaná jako CDDI (Copper DDI).\n\n\nProtokol správy linkového spoje je založen na standardu IEEE 802.2 pro řízení logického spoje. Příkladem je 48bitová MAC adresa, kterou používají také sítě Ethernet. Standard pro přenos IP publikoval Internet Engineering Task Force v červnu 1989, revize byla vydána v roce 1990. Při komunikaci protokolem IP se využívá Address Resolution Protocol (ARP).\n\nFDDI umožňuje dva druhy připojení stanic (počítačů):\n\n\nRámec FDDI má následující strukturu:\nVýznam jednotlivých polí:\n"}
{"id": "153924", "url": "https://cs.wikipedia.org/wiki?curid=153924", "title": "Transamerica Pyramid", "text": "Transamerica Pyramid\n\nTransamerica Pyramid je druhý nejvyšší mrakodrap v San Franciscu. Je 260 metrů vysoký a má 48 pater s obchodními a kancelářskými prostory.\n\nStavební práce podle projektu Williama Pereiry začaly v roce 1969 a budova byla dokončena v roce 1972. Náklady na výstavbu byly 32 miliónů dolarů. Původně byla stavěna jako sídlo investiční a pojišťovací společnosti \"Transamerica Corporation\".\n\nV budově je 3 678 oken a 18 výtahů. Mrakodrap má tvar protáhlé čtyřboké pyramidy se dvěma „křidélky“ na protilehlých stranách. Ve východním křidélku jsou výtahové šachty, zatímco v západním je schodiště. Na vrcholu 64,6 metrů vysoké špice oplástěné hliníkem byly instalovány kamery, nasměrované do všech světových stran. Ve vstupní hale mohou návštěvníci sledovat záběry z těchto kamer. Špička pyramidy byla volně přístupná turistům, po teroristických útocích z 11. září 2001 byla z bezpečnostních důvodů veřejnosti uzavřena.\nZmiňovaná křidélka hrají také důležitou roli v ochraně budovy před následky zemětřesení.\nBudova je zkonstruována tak, aby se při zemětřesení vychýlila od své osy jen o 0,6 m.\n\nV období let 1972 až 1974 byl Transamerica Pyramid nejvyšším mrakodrapem západně od řeky Mississippi, poté byl překonán budovou Aon Center v Los Angeles.\n\n\n"}
{"id": "153929", "url": "https://cs.wikipedia.org/wiki?curid=153929", "title": "Solovecké ostrovy", "text": "Solovecké ostrovy\n\nSolovecké ostrovy (, zkráceně \"Соловки\", karelsky \"Solokka\") je souostroví Oněžském zálivu Bílého moře, administrativně spadající do Archangelské oblasti Ruska. Díky harmonickému propojení přírody a stavebně-technických památek Soloveckého kláštera jsou častým cílem turistů a poutníků. Kulturní a historický komplex Soloveckých ostrovů byl jeden z prvních objektů na území Ruska, zařazený na seznam světového dědictví UNESCO.\n\nČítá více než 100 ostrovů o celkové rozloze 347 km², z nichž největší jsou:\n\nPrvní solovecká sídliště pravěkého člověka používajícího kamenné nástroje jsou na základě analýzy nalezených ohnišť datovány do poloviny 6. tisíciletí př. n. l., byť existují pochybnosti, zda nebyly analyzovány pouze pozůstatky lesního požáru. Stáří keramiky nalezené na ostrovech Velká Muksalma a Anzerský bylo radiouhlíkovou metodou odhadnuto na 5900 let, což by odpovídalo přelomu 5. a 4. tisíciletí př. n. l.\n\nZe 2. a 1. tisíciletí př. n. l. pochází neolitické artefakty jako kamenná sekyra a předměty kultury hřebenové keramiky, podobné nálezům na březích Severní Dviny. Mezi známé památky Soloveckých ostrovů patří kamenné spirálovité labyrinty na Velkém Zaječím ostrově o průměru 25 metrů či jejich napodobeniny u vesnice Soloveckij.\n\nExistují důkazy o přebývání Sámů a Karelů (např. stříbrná brož ze 7. století) na Anzerském ostrově v období před příchodem prvních mnichů. O jejich přítomnosti vypovídají také toponyma ostrovů, například \"Solovec\" pochází od sámského \"suolenč ( Suollek=ostrovy)\" a ostrov Muksalma má název karelského původu.\n\nPrvní ruští kolonisté na ostrovy přijeli již v 7. a 8. století.\n\nRoku 1429 po dvoudenní plavbě připluli loďkou na Solovecký ostrov dva pravoslavní mniši, svatí Savvatij Solovecký a German Solovecký. Spatřili krásnou krajinu, tetřevy, zajíce, jeleny, zatímco lišky, vlci a jiní dravci tu nebyli. Prohlásili tento ostrov za svatý a založili zde klášter.\n\nMohutná pevnost poskytla útočiště rychle se zvětšujícímu počtu mnichů, na ostrovech vyrostla řada kaplí a pousteven. Síť kanálů spojila jednotlivá jezera, dřevěné potrubí přivádělo do kláštera jezerní vodu. Mniši chovali domácí zvířata, lovili ryby a dokázali v nehostinných podmínkách ostrova vypěstovat bohatou úrodu zeleniny. Rozvinula se řemeslná výroba na pokročilé úrovni. Klášter sloužil několik staletí jako centrum pro sídla na okolních březích Bílého moře. Zároveň však klášter ruští panovníci využívali jako těžké vězení.\n\nSe zjednodušením dopravy v 19. století začaly na ostrovy proudit davy poutníků, vyrostla řada ubytoven i hotelů.\n\nProsperující solovecký klášter se ještě na počátku 20. století těšil slávě a vážnosti po celé Rusi. Když se ale k moci dostali bolševici, sovětští komisaři prohlásili klášter za sovchoz a nařídili mnichům, aby se méně modlili a více pracovali ve prospěch dělníků a rolníků. Majetek byl vyvlastněn. Dne 25. května 1923 vypukl v klášteře požár. Příčiny nebyly vyjasněny.\n\nBylo rozhodnuto zřídit „Severní tábory zvláštního určení“ (gulagy). V červnu 1923 přijeli čekisté s rozkazem vytvořit vzorně přísný lágr, pýchu dělnicko-rolnické republiky. V prostorách kláštera a pousteven byl zřízen jeden z nechvalně pověstných gulagů.\n\nAsi nejkrutější období v historii místního gulagu přišlo s budováním Bělomořského kanálu a za vlády Naftalije Aronoviče Frenkela. Nejvyšším zákonem Souostroví se stala jeho formulace: „\"Z trestance musíme dostat všechno v prvních třech měsících – pak ho už nepotřebujeme.\"\"\n\nV roce 1937 byl tábor přeměněn na vězení a i to bylo v roce 1939 zrušeno. Ostrovy byly předány do rukou sovětské Severní flotily, která zde během 2. světové války připravovala mladé námořní důstojníky. Od roku 1944 jsou ostrovy pod civilní správou vesnice Soloveckij.\n\nDuchovní život v klášteře byl obnoven roku 1990. Organizace UNESCO zanesla solovecký historicko-kulturní komplex roku 1992 na seznam světového dědictví. Proběhla restaurace historických objektů, klášter se otevřel veřejnosti. Ostrovy se staly nejenom častým cílem nejenom pravoslavných poutníků, ale i turistů z celého světa.\n\nSolovecké ostrovy se nachází v nejmělčí části západní poloviny Bílého moře, v severní části Oněžského zálivu. Mořské proudění v okolí ostrovů závisí na průtoky řeky Oněgy, která do stejnojmenného zálivu ústí. Od břehů Archangelské oblasti odděluje solovecké souostroví Východní Solovecký průliv (asi 40 km) a od břehů Karélie Západní Solovecký průliv (asi 60 km). Od polárního kruhu jsou ostrovy vzdáleny 165 km.\n\nReliéf ostrovů byl zformován pohybem ledovce a později zvětráváním a erozí, je nerovný a pahorkatý. Rozložení vrcholků a jezerních kotlin na ostrovech prozrazuje, že ledovec formující ostrovy postupoval ze severo-severozápadu na jiho-jihovýchod a zanechával za sebou pásma balvanů a štěrku a zároveň hloubil jezerní kotliny. Na jihu Soloveckého ostrova je patrné, že ledovec později změnil svůj směr na jiho-jihozápad.\n\nNejvyšším vrcholem je Verbokolský kopec na Anzerském ostrově, který se tyčí do výšky 86 m nad úrovní moře. Na Soloveckém ostrově jsou nejvyššími vrcholy Podnebesný (80,3 m) a Sekirný (73 m).\n\nRozdíl mezi přílivem a odlivem činí průměrně 0,6 m, maximálně 0,8 m. Charakter dmutí je půldenní. Salinita vody u břehů ostrovů je relativně vysoká, ačkoliv může vlivem různých faktorů značně kolísat.\n\nReliéf dna u Soloveckého ostrova je nerovný. Jeho břehy jsou lemovány mělčinami s hlubinou maximálně 5 metrů. Nejširší mělčiny jsou na východním břehu ostrova.\n\nNa ostrovech nejsou žádné řeky, pramenů je málo a potoky jsou vzácností. Přesto je zde sladké vody dostatek i v bezprostřední blízkosti moře. Jezera zde jsou povětšinou ledovcového původu. Jenom na Soloveckém ostrově je jich více než 400 (v závislosti na tom, co ještě počítáme za jezero). Jejich celková plocha bývá udávána někde v rozmezí 25-27 km². Břehy většiny jezer jsou zarostlé a strmé. Napájeny jsou především spodními vodami a také atmosférickými srážkami. Bylo zde napočítáno 19 druhů vodních rostlin.\n\nV samotných jezerech mnoho ryb kvůli nízkému okysličení vody nežije. Rybolov je ovšem provozován v Bílém moři, tradičně je nejčastější lovenou rybou sleď.\n\nKlima ostrovů je mírné mořské s přechodem ke kontinentálnímu. Průměrné teploty jsou vyšší než na pevnině, přičemž dlouhodobě mírně stoupají. V červnu svítí slunce až 21,5 hodin (jsou zde tzv. bílé noci), v prosinci pouze asi 4 hodiny denně.\n\nCitelný je v oblasti ostrovů vliv tlakových níží, pro léto jsou charakteristické časté příchody arktických vzdušných mas, které s sebou přinášejí slunečné, avšak chladné počasí. Díky přítomnosti Bílého moře však nejsou teplotní výkyvy nijak extrémní - je zde mírná zima a chladné léto. Nejnižší teplota byla naměřena roku 1893 (−36,5 °C), nejvyšší roku 1972 (+ 31,2 °C).\n\nPrůměrná roční rychlost větru dosahuje 6,8 m/s. Od března do srpna na souostroví převládají chladné severovýchodní větry, od září do února jihozápadní. Východní větry jsou na Soloveckých ostrovech vzácné.\n\nPrůměrná roční vlhkost činí 82 %, průměrně zde bývá ročně 37 dní mlha. Nejdeštivějším obdobím je srpen až říjen, nejsušším květen až červen.\n\nTeplota vody Bílého moře na břehu souostroví může v létě dosahovat 8—20 °C, přičemž teplejší bývá voda v jižní části. V hloubce 8,4 m se nicméně pohybuje v červnu mezi +3,4 a +4,75 °C, v polovině srpna mezi 8,4 a 8,9 °C.\n\nNa Soloveckých ostrovech bylo napočítáno 548 druhů rostlin, z nich 379 (69 %) jsou druhy původní. Na 10 nejčastěji zastoupených čeledí připadá 212 druhů (55,9 %). Nejvíce rostlin spadá do čeledi šáchorovitých (43 druhů, 11,3 %), lipnicovitých (38 druhů, 10 %), hvězdnicovitých (32 druhů, 8,4 %), růžovitých (19 druhů, 5 %), krtičníkovitých (17 druhů, 4,5 %), pryskyřníkovitých (16 druhů, 4,2 %), hvozdíkovitých (14 druhů, 3,7 %), bobovitých (12 druhů, 3,2 %) a vstavačovitých (11 druhů, 2,9 %). 10 druhy (2,6 %) jsou zastoupeny čeledi sítinovitých, vrbovitých a rdesnovitých.\n\nZároveň je však pro soloveckou flóru specifické, že se zde nevyskytuje řada druhů rostlin, charakteristických pro kontinentální severní tajgu, včetně těch na pevnině hojně rozšířených. Jedná se například o pýrovník, trojštět sibiřský, samorostlík bílý, oměj severní, plamének sibiřský aj.\n\nVelká část ostrovů je pokryta částečně bažinatými borovicovo-smrkovými lesy. Ačkoliv převládá tajga, díky chladnému moři a studeným severovýchodním větrům se zde vyskytují i místa odpovídající lesotundře a tundře.\n\nU břehů je poměrně bohatá vegetace vodních rostlin, vyskytují se zde například čepelatka, chaluha či Ahnfeltia, které mají průmyslové využití.\n\nBotanická zahrada byla na Soloveckém ostrově založena roku 1822 archimandritem Makarijem na kopcovitém místě mezi jezery Nižnij Pert a Pustynnoje. Zabírá plochu asi 5 ha a jsou zde k vidění rostliny jak vysazené mnichy v letech 1870-1920, tak i ty vysazené vězni Soloveckého tábora zvláštního určení v letech 1927-1936.\n\nV současnosti tu roste přes třicet různých dřevin a okolo 500 druhů dekorativních, léčivých, krmných i jedlých rostlin, které se díky úsilí soloveckých pěstitelů uchytily i v těchto drsných podmínkách. Z nich nejstarší jsou borovice sibiřské a jabloně drobnoplodé. Kromě nich zde rostou také například lípa malolistá, slivoň pensylvánská, čaj daurský, růže svraskalá a jiné rostliny, které jsou pro tyto severní šířky velmi netypické. Dříve zde ještě mniši provozovali skleníky, vytápěné odpadním teplem z blízké výrobny svíček, v nichž pěstovali vodní i cukrový meloun či broskve. Taktéž se zde nacházely vytápěné oranžerie.\n\nZvířat žije na ostrovech mnoho, byť zde není zastoupeno velké množství živočišných druhů. Lze zde uvidět veverky, zajíce, lišky či polární sobi. V jezerech se vyskytují okouni, plotice, štiky, mníci a 20 druhů měkkýšů, v moři tuleni kroužkovaní, tuleni vousatí a tuleni grónští, běluhy a sledi. Hmyz ostrova není doposud zcela probádán, bylo však napočítáno 34 druhů denních motýlů, 13 druhů čmeláků, 68 druhů střevlíků, 30 druhů mandelinek, 17 druhů pestřenek.\n\nCelkem zde bylo pozorováno přes 190 druhů ptáků, byť ne všechny druhy na ostrovech hnízdí. Ornitologové objevili hnízda bahňáků, alkouna obecného, kajky mořské, morčáků, rybáků, racků, divokých kachen, potáplic, jespáka bojovného, bělokura rousného, hohola severního, drozdů, pěnkavy jikavce, sýkorek, strakapoudů, strnada obecného, tetřeva hlušce, křivek, jeřábka lesního či sovice krahujové.\n\nAsi nejvzácnějším živočichem žijícím v blízkosti soloveckých ostrovů je běluha bělomořská, poddruh běluhy severní. Jedná se o nejmenší z běluh žijících v ruských mořích, dorůstá se okolo 3 m a kromě Bílého moře žije už jenom v Barentsově moři. Solovecké stádo čítá okolo 80 jedinců a žije především u západních břehů Soloveckého ostrova, poblíž Bělužího mysu, kde je zřízena pozorovatelna. Od roku 2001 je v oblasti Bělužího mysu kvůli ochraně těchto kytovců zakázán pohyb jakýchkoliv lodí.\n\nZákladním prostředkem dopravy na Solovecké ostrovy je odjakživa loď. Pravidelné spoje vyplouvají z Bělomorsku a zejména z Kemi (přístav Rabočeostrovsk), v hlavní turistické sezóně dokonce několikrát denně. Spoje provozují především soukromí přepravci, ale i Solovecký klášter a Solovecké muzeum. Cesta trvá z Kemi asi 2 hodiny, z Bělomorsku 4. Lodní doprava na souostroví však není zcela spolehlivá, neboť provozovaná plavidla nemohou vyplout, pokud je moře příliš rozbouřené. V zimě je navíc plavba po zamrzajícím Bílém moři zcela nemožná.\n\nAlternativu k lodní dopravě představuje letadlo. Na místním letišti přistává několikrát týdně Antonov An-24 společnosti Nordavia. Cesta z Archangelsku zabere 50 minut a na rozdíl od lodní dopravy je k dispozici celoročně, byť i zde dochází někdy k dočasnému přerušení spojů kvůli nepřízni počasí.\n\nJediný ostrov, na který je možno přejít ze Soloveckého ostrova suchou nohou, je Velká Muksalma. Vede na něj 1,2 km dlouhá hráz, zbudovaná v polovině 19. století navršením balvanů. Tato impozantní stavba sloužila především pro přesuny dobytka chovanéno na Velké Muksalmě nezávisle na počasí. Cesta po ní je proto dostatečně široká, okolo 6 metrů. Proudící mořskou vodu propouští uprostřed tři klenuté propusti. Spolu s touto hrází byla zbudována i hráz na ostrov Malá Muksalma (z Velké Muksalmy), ta se však plně nedochovala a je dnes vidět pouze při odlivu.\n\nNa Soloveckém ostrově, Anzerském ostrově a Velké Muksalmě existují silnice a sjízdné cesty, žádná z nich však nemá asfaltové pokrytí. Automobilový park ostrova tak tvoří především terénní vozidla. Velmi populární jsou zde ovšem i jízdní kola, neboť Solovecké ostrovy jsou relativně rovinaté a přítomnost automobilů je omezována (provozovat je mohou pouze lidé s trvalým bydlištěm na ostrovech).\n\n"}
{"id": "153930", "url": "https://cs.wikipedia.org/wiki?curid=153930", "title": "Intel Core", "text": "Intel Core\n\nIntel Core je modelové označení mikroprocesorů společnosti Intel střední až vyšší třídy určených pro spotřebitele, nadšence a pro pracovní stanice. Toto označení nahradilo předchozí označení procesorů střední a vyšší třídy Pentium, ze kterého se stalo společně s Celeronem označení nižší třídy procesorů.\n\nPoprvé se toto označení objevilo u procesorů založených na mobilních procesorech Pentium M architektury P6 vydaných v roce 2003. U architektury Intel Core se poté označení Intel Core 2 rozšířilo na všechny spotřebitelské procesory kromě slabších Celeronů a Pentií. Počínaje architekturou Nehalem se objevilo označení Core i5 a Core i7, které značí vyšší střední a vyšší třídu, toto označení (i3, i5, i7 a i9) se používá dodnes. Označení Core i3 se poprvé objevilo u procesorů Westmere a značí nižší střední třídu.\n\nNěkolik procesorů pro nadšence s architekturou Skylake-X nese označení Core i9.\n\nKvůli jejich vysoké spotřebě a provozním teplotám nebyly procesory Pentium 4 architektury NetBurst příliš vhodné pro notebooky. Proto byly procesory pro mobilní použití vytvořeny na základě vysoce optimalizové verze procesoru Pentium III Tualatin architektury P6. Intel se rozhodl tyto procesory dále vylepšovat pod názvem Enhanced Pentium M (tedy vylepšené Pentium M), a tak vzniklo jádro \"Yonah\". Na tomto jádře byly vytvořeny jednojádrové procesory Intel Core Solo a dvoujádrové procesory Intel Core 2 Duo, společně s procesory Pentium Dual-Core a Xeon LV/ULV.\n\nV roce 2006 se Intel rozhodl upustit od architektury NetBurst a pokračovat cestou architektury P6, tedy jader \"Yonah\". Podle něj byly tyto procesory nazvány Intel Core 2. Desktopové procesory nesly označení podle počtu jader Core 2 Duo nebo Core 2 Quad, pro nadšence také Core 2 Extreme, se dvěma nebo čtyřmi jádry. Všechny tyto procesory měly také verze pro notebooky, pro které navíc vznikly procesory Core 2 Solo. Společně s nimi se objevily procesory Celeron M, Celeron Dual-Core, Pentium Dual-Core a Xeon (některé modely Xeonu byly až šestijádrové).\n\nPočínaje architekturou Nehalem bylo zavedeno označení Core i5 a Core i7, které byly později dostupné ve verzi Core i7 Extreme s vyšším taktem a rychlejší sběrnicí. Obě označení patřily čtyřjádrovým desktopovým procesorům. Procesory Core i7 a Core i7 Extreme byly navíc dostupné i ve verzi pro notebooky a využívaly hyper-threading (dále HT), měly tedy osm vláken.\n\nArchitektura Westmere byla zmenšením Nehalemu s pomocí 32-nanometrového výrobního procesu. Zavedla označení Core i3. Tyto procesory byly společně s procesory Core i5 dvoujádrové se čtyřmi vlákny. Procesory Core i7 a Core i7 Extreme byly prvními spotřebitelskými procesory od Intelu, které nabídly šest jader, navíc s HT, tedy s 12 vlákny.\n\nArchitektura Sandy Bridge a její následná optimalizace Ivy Bridge zahrnují procesory s označením Core i3 (jsou dvoujádrové se čtyřmi vlákny), procesory Core i5 (čtyřjádrové bez HT) a procesory Core i7 (čtyřjádrové s osmi vlákny). Tento systém modelových řad je používán až do současnosti. Obě generace procesorů později nabídly několik nových procesorů Core i7 a Core i7 Extreme se šesti jádry a 12 vlákny.\n\nHaswell a Broadwell využívají stejný systém počtu jader a vláken pro procesory Core i3, Core i5 a Core i7 jako dvě předchozí generace. Navíc nabídly verze Haswell-E a Broadwell-E, které vyšly později, využívají jinou patici a nabízí šest, osm a v případě Broadwellu i deset jader s HT.\n\nSkylake a Kaby Lake používají stejný systém pro Core i3, Core i5 a Core i7 jako předchozí čtyři generace. Kaby Lake je první generací od dob NetBurstu, která má Pentia vybavená HT. V květnu 2017 Intel oznámil, že chystá novou řadu high-endových procesorů doprovázenou novým chipsetem a socketem. Dva nesou kódové označení Kaby Lake-X s modelovým označením Core i5 a Core i7. Ty mají stejný počet jader a vláken jako běžné procesory s tímto označením. Zbylé procesory jsou označeny Skylake-X a spadají pod modelové řady Core i7 a Core i9. Jejich rozsah počtu jader se pohybuje mezi 6 a 18. Jedná se o první procesory, které jsou oficiálně označeny jako Core i9.\n\nCoffee Lake a Coffee Lake Refresh stejná označení, jako u předchozích generaci, pouze navýšení taktů a počtu jader. Tedy Core i3 nově čtyřjádra bez HT (refresh verze přidává boost). Core i5 je šestijádro bez HT. Core i7 je šestijádro s HT u Coffee Lake, refresh verze pak osmijádro bez HT. Nově přibyly procesory i9 - osmijádra s HT. Nově také verze procesorů s písmenem F označujícím deaktivovanou integrovanou grafickou kartu. V high-end segmentu pak následují procesory Core i9 Skylake a Cascade Lake - desetijádra, dvanáctijádra, čtrnáctijádra a osmnáctijádra s HT. Plánovaný je taky dvacetidvoujádrový procesor s HT.\n\n\n"}
{"id": "153931", "url": "https://cs.wikipedia.org/wiki?curid=153931", "title": "LZ 104", "text": "LZ 104\n\nLZ 104, námořním značením L 59, známá také jako Africký zepelín byla ztužená vzducholoď Německého námořnictva, která v roce 1917 uskutečnila rekordní dálkový let nad Afrikou.\nLZ 104 byla speciálně upravena k jedinečnému úkolu: dopravit zásoby pro německou armádu pod velením generála Lettow-Vorbecka, bojující v Německé východní Africe proti britským silám. Pro tento úkol byla ještě během stavby zvětšena, aby unesla kromě posádky a paliva i 14 (podle jiných zdrojů 15 či dokonce 50 tun) tun vojenského materiálu. Tím bylo 30 kulometů, 400000 nábojů, léky a další materiál. Původně měla tento úkol plnit LZ 102 (L 57), která však těsně po dostavění havarovala.\n\nVzducholoď poprvé vzlétla 10. října 1917. Z německého Friedrichshafenu vzducholoď pilotovaná Hugo Eckenerem vzlétla 3. listopadu a po 29 hodinách letu přistála v bulharském Jambolu. Zde doplnila zásoby a odpoledne 16. listopadu 1917 se vydala přes Turecko do Afriky. Posádku tvořilo 22 mužů, kteří po dopravení zásob měli doplnit africké jednotky. Se zpátečním letem se nepočítalo (vzducholoď by neměla dost paliva ani nosného plynu).\n\nNedaleko Chartúmu obdržela vzducholoď rádiem rozkaz k návratu. Teprve později se ukázalo, že šlo o omyl, protože německé velitelství patrně obdrželo falešnou zprávu o beznadějné situaci jednotek v Africe.\n\nI tak uletěla vzducholoď 6 757 km za 95 hodin, což byl na dlouhou dobu rekord v nonstop letu. \n\nPozději provedla vzducholoď jeden nálet na Itálii, kde svrhla 6 350 kg pum. \n\n7. dubna 1918 z nevysvětlených důvodů vybuchla nad Středozemním mořem nedaleko cíle při náletu na Maltu.\n\n\n"}
{"id": "153961", "url": "https://cs.wikipedia.org/wiki?curid=153961", "title": "Etnologie", "text": "Etnologie\n\nEtnologie (z řeckého \"ethnos\", kmen, národ, a \"logia\", nauka) je společenská věda, jež se zabývá srovnávacím studiem kultur a společností. Vznikla jako pokračování etnografie (národopisu), když se ukázala potřeba nashromážděný etnografický materiál utřídit a porovnat. Někdy se však pojmy etnologie a etnografie užívají jako synonyma. V současné době se vedle názvu etnologie používá označení kulturní a sociální antropologie, přičemž někteří antropologové zdůrazňují odlišnost antropologie od etnologie. S použitím obou názvů jsou spojeny i mocenské zájmy jednotlivých odborných pracovišť. Zatímco sociální a kulturní antropologové se odvolávají na angloamerický model studia, který prezentují jakožto odlišný a hodnotnější, etnologové vychází z tradic evropského, resp. středoevropského, bádání.\n\n\n\n"}
{"id": "153986", "url": "https://cs.wikipedia.org/wiki?curid=153986", "title": "MDA", "text": "MDA\n\nKombinace písmen M, D a A může mít více významů:\n\nMasarykova demokratická akademie\n\n\n\n\n"}
{"id": "153988", "url": "https://cs.wikipedia.org/wiki?curid=153988", "title": "Rybník (rozcestník)", "text": "Rybník (rozcestník)\n\nRybník může znamenat:\n\nRybník může být název obce nebo části obce:\n\nSlovo Rybník se objevuje také v názvu obcí nebo částí obcí:\n\n"}
{"id": "153990", "url": "https://cs.wikipedia.org/wiki?curid=153990", "title": "Boubín", "text": "Boubín\n\nBoubín (1362 m n. m.) ( ) je hora v Boubínské hornatině, pátý nejvyšší vrchol české části Šumavy a třetí nejvyšší v Jihočeském kraji. Je 16. nejvyšší horou ležící uvnitř území ČR (tj. mimo státní hranici) a nejvyšší takovou horou na Šumavě a v Jihočeském kraji. Nachází se 3,5 km východně od Kubovy Hutě, vrcholová část náleží katastrálnímu území Včelná pod Boubínem, části obce Buk (okres Prachatice). Oblý masív Boubína tvoří spolu s ostře tvarovaným Bobíkem (1264 m n. m.) charakteristickou siluetu Šumavy viditelnou i ze značně vzdálených míst. Masiv Boubína je tvořen především horninami moldanubika – migmatity a pararulami. Boubín patří k českým horám či vrchům, které pro svou dominantní polohu v krajině odedávna poutaly pozornost obyvatel širokého okolí, a byly proto obestřeny nejrůznějšími mýty a pověstmi a zejména za rozmachu národního obrození v 19. století se staly památnými horami.\n\nČeské jméno hory (ve tvaru \"Bubyn\") je doloženo v latinské listině z roku 1398 a znamenalo Búbův (Boubův) vrch. Německé obyvatelstvo nazývalo horu \"Kuboberg\" (poprvé doloženo v roce 1728) podle osady Kubohütten (Kubova Huť) založené v 16. století. V 19. století byl německý název uměle pozměněn na \"Kubany\" ve smyslu hora Kubanova.\n\nStáří Boubínského pralesa se odhaduje na 12 000 let a v minulosti měl prales i hora mnohá využití. V 19. století se Boubín používal především ke splavování dřeva a vedly tudy pašerácké stezky. V roce 1833 byla pro umožnění plavby dřeva z boubínských lesů do sklárny v Lenoře vybudována na jižním svahu Boubína (2 km od vrcholu, v nadmořské výšce 925 m) splavovací nádrž na Kaplickém potoce zvaná Boubínské jezírko. Svému účelu sloužilo ještě v roce 1957. Hlavní zásluhu na vyhlášení Boubínského pralesa rezervací v roce 1858 měl schwarzenberský lesmistr Josef John, na jehož počest byl na Srním vrchu (1 km západně od vrcholu Boubína, v nadmořské výšce 1296 m) postaven pomník \"Johnův kámen\" označující trojmezí tří bývalých polesí – Zátoň, Kubova Huť a Včelná.\n\nOd listopadu 2004 je na vrcholu znovu vybudovaná dřevěná rozhledna, 21 m vysoká, nabízející znamenitý rozhled na celé panorama Šumavy (Libín, Kleť, Chlum, Bobík, Smrčina, Plechý, Stožec, Třístoličník, Luzný, Černá hora, Poledník, Křemenná) na jedné straně a do nitra Čech (Vimperk, Brdy, JE Temelín, Hluboká nad Vltavou) na straně druhé. Za dobré viditelnosti lze spatřit Alpy (např. Dachstein). Jedná se o druhou nejvýše položenou rozhlednu v Česku a nejvýše položenou rozhlednu v Jihočeském kraji.\n\nPo dřevěném schodišti (109 schodů) umístěném v ose věže se turista dostane až na ochoz, umístěný v sedmém nadzemním podlaží. Věž je v základně široká 7 × 7 m a ve vrcholové části se zužuje na šířku 4 × 4 m. Rozhledna je volně přístupná. Stavba rozhledny započala v červenci 2004, stála celkově asi 3 miliony korun a byla provedena firmou SMP Construction. Podle podmínek stavebního povolení nesměla být použita při stavbě žádná těžká technika, takže 60 tun stavebního materiálu bylo postupně dopraveno na vrchol Boubína ručně, lanovkou nebo koňmi. Rozhledna byla slavnostně otevřena v květnu 2005.\n\nBoubín je přístupný z několika směrů. Nejkratší cesta (5 km) na vrchol vede z Kubovy Huti po modré značce. Na Boubín vede též červená značka z Vimperka, žlutá značka ze Šumavských Hoštic přes Včelnou pod Boubínem, červená značka z Volar a modrá značka z Lenory přes Zátoň. V reakci na otevření rozhledny Správa NP a CHKO Šumava dočasně uzavřela v první polovině roku 2005 přístupové cesty na vrchol Boubína až na jedinou provizorní trasu. V srpnu 2005 byla znovuotevřena cesta v úseku rozcestí Na křížkách – vrchol Boubína, po které vedou společně červená značka z Volar a modrá z Lenory. Nadále zůstaly uzavřeny závěrečné úseky zbývajících tří turistických stezek. Modrá značka z Kubovy Hutě odbočuje pod Johnovým kamenem na náhradní zeleně značenou trasu, která vede po lesní cestě a napojují se na ní i stezky z Vimperka a Šumavských Hoštic. V roce 2006 byl závěr výstupové cesty na Boubín přeměněn na dřevěný chodník se zábradlím.\n\n\n\n"}
{"id": "154005", "url": "https://cs.wikipedia.org/wiki?curid=154005", "title": "Céčko", "text": "Céčko\n\nPojem Céčko může znamenat:\n\n"}
{"id": "154012", "url": "https://cs.wikipedia.org/wiki?curid=154012", "title": "PEF", "text": "PEF\n\nZkratka PEF má více významů:\n\n"}
{"id": "154021", "url": "https://cs.wikipedia.org/wiki?curid=154021", "title": "Köln Arena", "text": "Köln Arena\n\nFotbalový stadion v Kolíně nad Rýnem, Köln Stadion, nese oficiální název RheinEnergieStadion.\n\nV roce 1923 v místech bývalé vojenské pevnosti, která musela být po první světové válce zlikvidována, byl postaven Müngersdorfský stadion s kapacitou 80 000 míst. Během první rekonstrukce v roce 1974-75 byl kompletně zastřešen (jako první v Německu). Ovšem kvůli průtahům z rekonstrukcí přišlo město o pořádání MS 1974. Při druhé rekonstrukci 2001-2004 byla za plného provozu stržena a poté znovu postavena jedna z čtyř tribun. V současnosti je Rhein Energie Arena domovem fotbalového celku 1. FC Köln.\n\n\nCelková kapacita stadionu : 50000\nPočet míst k sezení : 41206\nPočet zastřešených míst k sezení : 41206\nPočet míst k stání : 9168\nPočet zastřešených míst k stání : 9168\nKapacita stadionu pro mezinárodní zápasy : 40590\n\nV provozu od : 16. září 1923\nPoslední přestavba : prosinec 2001-červenec 2004\nNáklady : 119 500 000 €\n\nJunkersdorfer Strasse 800, 50933 Kölns\n\n"}
{"id": "154022", "url": "https://cs.wikipedia.org/wiki?curid=154022", "title": "Suor Omicidi", "text": "Suor Omicidi\n\nSuor Omicidi, známý též pod anglický názvem Killer Nun, je italský nunsploitation film z roku 1979.\n\nRežisérem snímku je a spoluaurorem scénáře Giulio Berruti. Druhým autorem filmu je Alberto Tarallo. Jednu z hlavních rolí v tomto snímku ztvárnila švédská herečka Anita Ekberg.\n"}
{"id": "154024", "url": "https://cs.wikipedia.org/wiki?curid=154024", "title": "Jan V. Ratibořský", "text": "Jan V. Ratibořský\n\nJan V. Ratibořský (asi 1446 – 14. května 1493) byl synem Václava IV. Ratibořského a Markéty z Szamotuly, knížetem ratibořským v letech 1456–1493, v letech 1473–1479 pánem v Pštíně a od roku 1483 ve Wodzisławi.\n\nPodobně jako jeho příbuzní z krnovské linie Přemyslovců – Jan IV. Krnovský a Václav V. z Rybnika a Pštíny – stál Jan na straně krále Jiřího z Poděbrad, když ho v roce 1469 napadl Matyáš Korvín. O dva roky později podpořil Vladislava Jagellonského v době jeho výpravy z Krakova do Prahy. V době útoku Matyáše Korvína na Slezsko rezignoval na odpor a poddal se uherskému králi, čímž si zajistil nejen podržení statků, ale připojil Pštínu, která byla do té doby v rukou Václava V., který zůstal věren Vladislavu Jagellonskému. Zisk majetku se ale neukázal jako trvalý: už v roce 1479 přenechal Pštínu jistému uherskému šlechtici. Ztrátu Pštíny si vynahradil roku 1483, když zdědil Wodzisław Śląski po Janovi IV. z Krnova\n\nJan V. byl od roku 1478 ženatý s Magdalénou, dcerou opolského knížete Mikuláše I. Dočkal se od ní tří synů – Mikuláše VII., Jana VI. a Valentina a dcery Magdalény zesnulé ještě v dětství.\n\nJan Ratibořský zemřel roku 1493 a je pochovaný společně s manželkou v dominikánském klášteře ve slezské Ratiboři.\n\n"}
{"id": "154030", "url": "https://cs.wikipedia.org/wiki?curid=154030", "title": "Mikuláš VII. Ratibořský", "text": "Mikuláš VII. Ratibořský\n\nMikuláš VII. Ratibořský (asi 1483 – 1506) byl nejstarší syn Jana V. Ratibořského a Magdaleny Opolské, kníže ratibořský spolu s bratry Janem VI. a Valentinem v letech 1493–1506.\n\nPo smrti otce v roce 1493 byl Mikuláš nezletilý a regentství se ujala jeho matka Magdalena (zm. 1501). Vlády se pevně ujal až v roce 1499, kdy dosáhl šestnácti let.\n\nOkolo roku 1505 se Mikuláš oženil s Annou, dcerou krakovského podkomořího a starosty haličského Zbyňka z Těšína, ale manželství zůstalo bezdětné.\n\nMikuláš VII. Zemřel ve věku třiadvaceti let v roce 1506 a je pochovaný v klášteře dominikánek v slezské Ratiboři. Protože i další bratr Jan VI. zemřel toho roku, vláda v Ratiboři zůstala nejmladšímu bratrovi Valentinovi.\n\n"}
{"id": "154033", "url": "https://cs.wikipedia.org/wiki?curid=154033", "title": "Jan VI. Ratibořský", "text": "Jan VI. Ratibořský\n\nJan VI. Ratibořský (asi 1484–1506) byl druhý syn Jana V. Ratibořského a Magdaleny Opolské, kníže ratibořský spolu s bratry Mikulášem VII. a Valentinem v letech 1493–1506.\n\nPo smrti otce v roce 1493 byl stejně jako jeho bratři Mikuláš nezletilý a regentství se ujala jeho matka Magdalena (zm. 1501). Plnoletým se stal roku 1500, kdy dosáhl šestnácti let. V historii ale nestačil sehrát významnější úlohu, protože zemřel už u šest let později.\n\nJan VI. zemřel v roce 1506, aniž by se oženil a měl potomky. Vláda v Ratiboři zůstala nejmladšímu a jedinému přeživšímu bratrovi Valentinovi.\n\n"}
{"id": "154040", "url": "https://cs.wikipedia.org/wiki?curid=154040", "title": "Viktor Barna", "text": "Viktor Barna\n\nViktor Barna (24. srpna 1911, Budapešť – 28. února 1972, Lima) byl legendární maďarský stolní tenista.\n\nZískal celkem 32 medailí ze světových šampionátů, z toho 22 zlatých (celý seznam je uveden v odstavci \"Dosažené úspěchy\").\n\nJedná se (podle počtu medailí z mistrovství světa) o nejúspěšnějšího stolního tenistu všech dob. S ohledem na vyrovnanost dnešní světové špičky a na fakt, že mistrovství světa dnes již neprobíhá každoročně, není pravděpodobné, že by byl v tomto ohledu někdy v budoucnosti překonán.\n\nHráč později známý jako Viktor Barna se narodil v Budapešti v maďarské židovské rodině pod jménem \"Győző Braun\". Jméno, pod kterým se proslavil, přijal v důsledku sílících antisemitských nálad v meziválečném Maďarsku.\n\nV roce 1929 se ve svých osmnácti letech poprvé účastnil jako člen maďarského týmu mistrovství světa a hned získal dvě zlaté medaile - ve čtyřhře společně s Miklósem Szabadosem a v soutěži mužských družstev. O rok později (1930) již zvítězil i ve dvouhře mužů, která byla stejně jako dnes nejsledovanější a nejprestižnější disciplínou. Toto vítězství pak dokázal zopakovat ještě čtyřikrát - v letech 1932 až 1935.\n\nV roce 1936 postupně přestalo být pro Barnu v rodném Maďarsku díky jeho židovskému původu bezpečno, takže odešel do Francie, v roce 1939 pak spolu se svou manželkou do USA. Odtud se vrátil do Anglie a bojoval ve druhé světové válce jako dobrovolník. Během války si změnil křestní jméno na Victor.\n\nPo válce zůstal Barna v Anglii, kde se pravidelně účastnil exhibic a profesionálmích turnajů a všestranně propagoval stolní tenis. Ještě v roce 1954 se ve svých třiačtyřiceti letech naposledy účastnil mistrovství světa.\n\nMistrovství světa:\n\n\n"}
{"id": "154042", "url": "https://cs.wikipedia.org/wiki?curid=154042", "title": "Festival divadla 2-3-4 herců", "text": "Festival divadla 2-3-4 herců\n\nFestival divadla 2-3-4 herců je divadelní festival konaný od jara 2003 v Třebíči. Koná se v prostorách třebíčského Národního domu. Pořádá jej KVIZ Třebíč. Patronem festivalu byl Miroslav Donutil a od roku 2016 jím je třebíčský rodák herec Oldřich Navrátil.\n\n\n"}
{"id": "154044", "url": "https://cs.wikipedia.org/wiki?curid=154044", "title": "Jinovatka", "text": "Jinovatka\n\nJinovatka nebo krystalická námraza je krystalický ledový potah pevných povrchů vznikající desublimací zejména při mlze a slabém větru za teplot nižších než −8 °C. Tvoří se například na trávě, na větvích stromů nebo střechách budov.\n\nPodmínkou pro vytváření jinovatky je ochlazení pevných těles pod bod srážlivosti (jeho hodnota závisí na teplotě, vlhkosti a atmosférickém tlaku). Pokud je tato podmínka splněna, vzniká pod bodem mrazu jinovatka, nad bodem mrazu rosa. Jinovatka není nebezpečná pro rostliny ani nepůsobí škody na elektrických vedeních a v leteckém provozu.\n\n"}
{"id": "154045", "url": "https://cs.wikipedia.org/wiki?curid=154045", "title": "Bitva v Sundském průlivu", "text": "Bitva v Sundském průlivu\n\nBitva v Sundském průlivu byla námořní bitva první fáze pacifické kampaně druhé světové války. Proběhla v noci z 28. února na 1. března 1942 u severního konce Sundského průlivu když dva spojenecké křižníky (následované jedním torpédoborcem) při ústupu z Jávského moře narazily na japonský západní invazní konvoj a jeho doprovod. Všechny tři spojenecké lodě byly potopeny a Japonci se úspěšně vylodili na západní Jávě.\n\nPo katastrofální porážce spojenců v bitvě v Jávském moři 27. února 1942 zbylo spojencům na Jávě pouze několik plavidel. 28. února kotvily v Sarubaji těžký křižník HMS \"Exeter\" a 7 torpédoborců. V Batávii kotvil těžký křižník USS \"Houston\", lehký křižník HMAS \"Perth\" a torpédoborec Hr. Ms. \"Evertsen\". Spojenecké velení rozhodlo, že tyto lodě budou z oblasti evakuovány. Jako první odpluly ze Surabaye 4 torpédoborce USS \"John D. Edwards\", USS \"Paul Jones\", USS \"John D. Ford\" a USS \"Alden\" pod velením fregatního kapitána Binforda, kterým se povedlo proklouznout Balijským průlivem do Indického oceánu.\n\nHouston a Perth vypluly z Batávie 28. února v 19:30 a jejich cílem bylo proplout Sundským průlivem mezi Sumatrou a Jávou do Indického oceánu. Se zpožděním je následoval i \"Evertsen\". Předchozí den touto cestou unikla skupina lodí z Batávie a cesta měla být podle zpravodajských informací volná. K západní Jávě ale mezitím připlul japonský západní invazní svaz a jeho doprovod. Na Jávě se vyloďovalo 56 transportních lodí a jim přímou nebo vzdálenou podporu poskytovala skupina lodí pod velením kontradmirála Kurity ve složení 1 lehká letadlová loď \"Rjúdžó\", 4 těžké křižníky (\"Suzuja\", \"Kumano\", \"Mikuma\" a \"Mogami\"), 3 lehké křižníky a 23 torpédoborců.\n\nKrátce před 23. hodinou zahlédl japonský torpédoborec \"Fubuki\" obě spojenecké lodě. \"Fubuki\" vystřelil salvu 9 torpéd na spojenecké lodě, které se však torpédům stačily vyhnout. Torpéda pokračovala do zálivu, kde kotvily transportní lodě. Zde torpéda zasáhla a potopila minolovku \"W-2\" a transportní lodě \"Sakura Maru\" a \"Horai Maru\". \"Fubuki\" informoval japonské velení o přítomnosti cizích lodí. Proti spojeneckým lodím vyrazily těžké křižníky \"Mogami\" a \"Mikuma\", lehký křižníky \"Natori\" a 9 torpédoborců. Nastala přestřelka po níž se krátce po půlnoci 1. března 1942 lehký křižník \"Perth\" potopil. O půl hodiny později se potopil i těžký křižník \"Houston\". Z 1064 mužů, kteří byli na palubě, jich Japonci vylovili jen 368. Na palubě křižníku zahynul i jeho velitel Albert H. Rooks.\n\nZbývající plavbyschopné lodě v Surabayi (\"Exeter\" a dva torpédoborce) se pokusily o únik následující den, ale byly potopeny v bitvě u Baweanu.\n\n\n"}
{"id": "154052", "url": "https://cs.wikipedia.org/wiki?curid=154052", "title": "Vyšněvolocký kanál", "text": "Vyšněvolocký kanál\n\nVyšněvolocký kanál nebo také Vyšněvolocká vodní cesta () je vodní cesta z Rybinsku do Petrohradu. Byla vytvořena jako první umělá vodní cesta v Rusku a její stavba byla zahájena v roce 1703, kdy byl postaven kanál mezi řekami Cna a Tverca. Celá vodní cesta byla pro lodní dopravu otevřena v roce 1709. Byla otevřena jednosměrně, pouze pro dopravu od Volhy (\"Rybinsk\") k Baltskému moři (\"Petrohrad\").\n\nrozvodí (\"Vyšněvolocký spojovací kanál\" mezi řekami \"Cna\" a \"Tverca\")\nCelková délka činí 1406 km a nachází se na ní šest propustí a osm přehradních nádrží.\n\nV současné době má kanál pouze místní význam. Vodní doprava po celé délce není provozována.\n"}
{"id": "154063", "url": "https://cs.wikipedia.org/wiki?curid=154063", "title": "Paměť (rozcestník)", "text": "Paměť (rozcestník)\n\nPaměť je medium (prostředí), které umožňuje uchovávat informaci. \n\n"}
{"id": "154067", "url": "https://cs.wikipedia.org/wiki?curid=154067", "title": "Včera a zítra", "text": "Včera a zítra\n\nVčera a zítra \"(1910, Hier et demain)\" je sbírka povídek a novel francouzského spisovatele Julese Verna, kterou uspořádal po autorově smrti jeho syn Michel a která je někdy vydávána v rámci Vernova cyklu \"Podivuhodné cesty (Les Voyages extraordinaires)\". Vernovo autorství je však dosti problematické. Některé povídky napsal ve skutečnosti jeho syn a i do těch, které původně napsal on, provedl Michel své vlastní úpravy.\n\nKniha se skládá z těchto povídek a novel:\n\n\"Rodina krysáků\" (La famille Raton) vyšla poprvé v pařížském listu \"Le Figaro illustré\" roku 1891 pod názvem \"Aventures de la famille Raton\" (Dobrodružství rodiny Krysáků). Jedná se o pohádku s lehce satirickým zaměřením na současnou „lepší“ společnost. Pro vydání ve sbírce \"Včera a zítra\" Michel Verne text částečně upravil a dal pohádce kratší název.\n\nPříběh se odehrává v dávných dobách víl a kouzelníků, kdy ještě zvířata mluvila jako lidé, a kdy všichni živí tvorové museli postoupit po všech stupních tehdy existujícího vývojového žebříčku, než dosáhli posledního a zařadili se mezi lidi. Takový tvor \"„se tedy narodil jako měkkýš, pak se stal rybou, potom ptákem, čtvernožcem a nakonec mužem nebo ženou“\". Ale mohlo se stát, že do tohoto vývoje zasáhl svými kouzly zlý čaroděj a otočil ho. Tak tomu bylo i u rodiny Krysáků, která se skládala z otce Krysáka, matky Krysky, dcery Krysinky a bratrance Nedokrysa. Do Krysinky se zamiloval zpupný princ Kissador, ale ta milovala krásného Krysína. Kissador využil pomoci zlého kouzelníka Gardafura, který celou rodinu proměnil ve škeble, aby se Kissador mohl Krysinky zmocnit. Za pomoci dobré víly Firmenty však nakonec vše dobře dopadlo. Ze škeblí se stali lidé, kromě otce Krysáka, který musel zůstat Krysou, protože trpěl dnou a nemohl se proměnit, což mu ale příliš nevadilo, protože byl filozofem. Krysín si za perlu, kterou našel v Krysinčině škebli koupil titul knížete a šťastně se s Krysinkou oženil. A zlý Gardafur udělal omylem z prince Kissidura ohyzdného šimpanze, který jej za to vlastnoručně uškrtil.\n\n\"Pan Dis a slečna Es\" (Monsieur Ré-Dieze et Mademoiselle Mi-Bémol) je vánoční povídka Julese Verna, která prvně vyšla ve vánočním čísle pařížském listu \"Le Figaro illustré\" roku 1893. Pro vydání ve sbírce \"Včera a zítra\" Michel Verne text částečně upravil.\n\nPříběh, ve kterém poštmistr Josef Müller z malé švýcarské vesničky \"Kalfermatt\" ležící nedaleko od Bodamského jezera na úpatí Appenzellských hor, vysvětluje proč mu přezdívají Dis a jeho manželce Betty Es, se odehrává v době, kdy byl ještě malý chlapec. Tehdy vznikl jednoho dne ve vesničce velký problém. Starý místní varhaník Eglisak zcela ohluchl, takže neměl kdo hrát v místním kostele na varhany při mších. Po několika však zavítal do vesnice mistr Effarányi, původem Maďar, který byl nejen hudebníkem, ale zároveň i ladičem a opravářem varhan. Jeho příchod uvítal zejména místní farář, neboť se blížily Vánoce. Effarányi provedl na varhanách drobné úpravy a navrhl instalaci svého vynálezu, rejstříku dětských hlasů. Instalace se mu však, ostatně jako všude jinde, nepodařila. Snažil se proto rejstřík vytvořit tak, že vybral šestnáct vesnických dětí, z nichž každé mělo na jeho pokyn na vánoční mši vydávat jeden jemu určený tón. Josefovi Müllerovi určil notu \"dis\" a jeho kamarádce, dívence Betty Clérové \"es\". Před mší se zdál Josefovi strašidelný sen, že je spolu s ostatními dětmi uvězněn Effarányim ve varhanách a všichni musí věčně vydávat svůj tón. Se strachem očekával mši, ale Effarányi se do kostela nedostavil. Zklamaný tím, že se mu nepodařilo instalovat svůj dětský rejstřík, ještě před mší z vesnice odešel. Josef, zvaný od té doby pan Dis, se pak po deseti letech se slečnou Betty Es oženil.\n\nNovelu s kriminálním námětem \"Osud Jeana Morénase\" (La Destinée de Jean Morénas) napsal Michel Verne podle novely \"Pierre-Jean\", kterou nalezl v rukopisné pozůstalosti svého otce.\n\nTruhlář Jean Morenas je odsouzen na dvacet let na galeje za vraždu svého strýce, hostinského Tisseranda, jehož schovanku Marguerite tajně miluje. Z vraždy ho usvědčí slova, která Tisserand ještě stačil těsně před svou smrtí napsat na kus papíru: \"„Byl to můj synovec, kdo…“\". Jean je však nevinen, vraždu ve skutečnosti spáchal jeho několik let nezvěstný bratr Pierre, který se zcela bez prostředků vrátil v noci do rodné vesnice. Když mu jeho strýc odmítl dát peníze, ve vzteku jej smrtelně zranil a nikým nezpozorován opět uprchl.\n\nZatímco si Jean odpykává na galejích trest, vrátí se Pierre domů a po nějaké době se ožení právě s Marguerite. Trápí jej však svědomí, že za jeho zločin trpí jeho nevinný bratr. Pomůže mu v přestrojení uprchnout a zařídí mu cestu lodí do Chile. Jean, který neví nic o návratu svého bratra a o jeho svatbě s Marguerite, se však vydá do rodné vesnice, aby Marguerite konečně řekl, že jí miluje. Doufá, že jí dokáže svou nevinu a že Marguerite odjede do Jižní Ameriky s ním. V noci vnikne do hostince a ukryje se ve velikém krbu, kde jej nemůže nikdo najít. Tu je ke svému zděšení svědkem toho, jak jeho bratr škrtí nějakého muže a snaží se zmocnit jeho peněz. Hluk zápasu probudí Marguerite a její dvě děti a také vzbudí pozornost sousedů. Místní notář, kterého se Pierre snažil zabít, není mrtev, ale útočníka nepoznal. Jean, který rázem vše pochopí, si také uvědomí, že jeho bratr bude zcela jistě odsouzen na galeje, což Marguerite uvrhne i dětmi do zoufalství. Jeho láska k ní je tak silná, že vystoupí z krbu a vezme bratrův zločin na sebe.\n\nRukopis satirické povídky \"Humbuk\" (Le Humbug), zesměšňující mravy amerických podnikatelů pochází z roku 1867. Pro vydání ve sbírce \"Včera a zítra\" Michel Verne text z otcovy pozůstalosti částečně upravil.\nPříběh se odehrává roku 1865 ve městě Albany v New Yorku a popisuje neustálý rozruch, který kolem sebe vytváří podnikatel August Hopkins. Humbuk kolem údajné kostry čtyřicetimetrového předchůdce člověka, která je nalezena na jeho staveništi, mu nakonec přinese slušné bohatství, protože Američané jeho agresivní reklamě snadno podlehnou. Verne končí svou satiru úvahou, že \"„budoucnost umělců bez talentu, zpěváků bez hlasivek a tanečníků bez pružnosti by byla dosti žalostná, kdyby Kryštof Kolumbus neobjevil Ameriku“\".\n\nVědeckofantastickou povídku \"Den amerického novináře v roce 2889\" (La journée d'un journaliste américain en 2889) napsal Michel Verne podle původního náčrtu svého otce a prvně jí vydal v anglickém překladu s názvem \"In the Year 2889\" roku 1889 v listě \"The Forum\" v New Yorku. Pro vydání ve sbírce \"Včera a zítra\" opatřil Michel povídku novým názvem \"Ve XXIX. století\" (Au XXIXe siecle).\n\nPovídka líčí jeden den života Francise Benetta, ředitele a majitele novin XXIX. století \"Earth Herald\". Spíše než o příběh jde však o popis nejrůznějších technických vynálezů a vymožeností budoucnosti. Jde o dobu, kdy díky vynálezu akumulátorů, které kondenzovali energii ze slunečních paprsků, z nitra Země a z vodních a větrných toků, získalo lidstvo neomezený zdroj elektrické energie.\n\nZároveň se však lidstvo potýká s problémem přelidnění, a to zejména v Číně. Ostatní národy se obávají, že Číňané zahájí dobyvačnou válku, aby získali nová území pro rostoucí obyvatelstvo. Tato válka by musela být jistě strašlivá, protože nepoučitelné lidstvo má k dispozici takové zbraně jako jsou elektrické jiskry (výboje elektřiny dlouhé pětatřicet kilometrů, schopné pobít jednou ranou armádní sbor), plynové granáty a také bakteriologické granáty plněné mikroby moru, cholery a žluté zimnice, které jsou schopny vyhubit celý národ během několika hodin. Proto Francis Benett, muž s velkým politickým vlivem, navrhne drastický projekt regulace porodnosti: je třeba stanovit horní hranici počtu dětí, již nelze pod trestem smrti překročit. \"„Jedno dítě navíc? O jednoho otce méně!“\" prohlásí doslova.\n\nSamotné noviny \"Earth Herald\" jsou jakousi stálou audiovizuální službou. Ve zpravodajské redakci listu pracuje patnáct set reportérů vybavených tzv. fonotelefotem kteří dodávají dnem i nocí zpravodajství předplatitelům. V redakčním týmu pracuje i deset astronomických reportérů, kteří jsou ve fototelegrafním spojení s planetami naší Sluneční soustavy, s Merkurem, Venuší a Marsem, kde jsou však velice rozhárané politické poměry, protože v Ústřední říši probíhá revoluce liberálních reakcionářů proti konzervativním republikánům. Jen s Jupiterem se spojení nedaří, protože signálům jeho obyvatel zatím nikdo nerozumí.\n\n\"Earth Herald\" má rovněž svou vědeckou redakci, která je zodpovědná za zlepšování technické výbavy listu a která se na příkaz Francise Benetta zabývá problémem posunutí Měsíce kolem jeho osy tak, aby byla jeho doposud odvrácená strana stranou přivrácenou. Pro zpracování složitého účetnictví listu je použit elektrický piano-počítač, na kterém se pracuje pomocí dotyků klávesnice.\n\nPro ranní toaletu má Francis Benett k dispozici tzv. mechanický oblékač, do kterého se vchází přímo z postele. Přístroj člověka umyje, učeše a pak obleče i obuje, a dokonce dopraví na práh pracovny, kterou má Francis Benett doma. Fonotelefot Benett využívá i při stolování, neboť díky velkému telefotickému zrcadlu lze pozvat ke stolu kohokoliv kdekoliv na světě. Tak může Benett poobědvat ve společnosti své ženy, která odjela do divadla v Paříži. O stravu se stará Společnost pro zásobování domácnosti. Její služby jsou drahé, ale kvalitní. Na jídelníčku má tisíce druhů jídel, která jsou rozesílána zákazníkům pneumatickými trubicemi.\n\nK cestování je možno používat zdokonalené létající stroje (aerovlaky, aerovozy a aerodrožky). Na trati Evropa–Amerika však většina cestujících dává přednost pneumatické podmořské rychlodráze, protože cesta pod Atlantikem trvá jen čtyři hodiny a deset minut, kdežto letecká doprava je pomalejší (aerovlaky létají jen rychlostí 1000 kilometrů za hodinu).\n\nBenett financuje celou řadu nákladných podniků, jako je např. přestěhování města Saaf. Město, ležící dvacet kilometrů od moře, chce Benett naložit jako jediný blok na koleje a dopravit na mořský břeh a zde z něho udělat přímořské letovisko, čímž by prudce vzrostla cena jeho pozemků.\n\nJediné, co se lidstvu ve 29. století ještě nedaří, je hibernace. Oživovací operace sto let zmrazeného doktor Faithburna, přenášené fonotelefotem, je neúspěšná. Benett o nepodařeném pokusu soudí, že vynález bude nutno ještě \"„poněkud vylepšit“\".\n\nAutorem vědeckofantastické povídky \"Věčný Adam\" (L’Éternel Adam) je Michel Verne, který jí napsal na základě povídky \"Edom\" z otcovy pozůstalosti (o tomto textu vedou odborníci na Vernovo dílo spory, zda jej napsal Jules Verne nebo jeho syn). Poprvé povídka vyšla roku 1910 v listu \"La Revue de Paris\" a v tom samém roce jí Michel zařadil do sbírky \"Včera a zítra\".\n\nDěj povídky se odehrává ve vzdálené budoucnosti na kontinentu \"Mahart-Iten-Schu\" (Země čtyř moří). Je to jediný kontinent v budoucnosti planety Země. Rozkládá se mezi 4. stupněm východní délky a 72. stupněm západní délky a 54. stupněm severní šířky a 55. stupněm jižní šířky. Na severu je omýván mořem Tubélonským, na jihu Ehonským, na východě Sponským a na západě Méronským. Osm tisíc let dějin kontinentu je možné rozdělit na čtyři období, z nichž teprve druhé lze charakterizovat jako historické. Tato dvě období jsou plná bojů a válek nejprve mezi jednotlivci, pak rodinami a nakonec kmeny. Třetí období trvalo šest set let a bylo opět obdobím válek, ale teď již mezi třemi velkými národy, Lidmi s rudými tvářemi, Lidmi ze sněžných zemí a Lidmi nehybné hvězdy. Toto období skončilo tím, že se lidstvo na kontinentu nakonec spojilo do jednoho císařství \"Hars-Iten-Schu\" (Říše čtyř moří) s hlavním městem \"Basidrou\", a konečně zavládl mír. Co bylo před prvním nehistorickým obdobím dějin nikdo nevěděl. O původu lidstva se vyprávěli jen báje v nichž vystupoval první muž jménem Hedom a první žena Hiva.\n\nObdobí míru trvalo již dvě stě let, když vědec jménem Zartog Sofr-Air-Sr objevil ve výkopu základů své nové laboratoře pouzdro z neznámého kovu se svitkem listů pokrytých neznámým písmem. Dlouhé roky trvalo, než se Sofrovi podařilo rukopis přečíst a přeložit. Vyplývalo z něj, že v dávné minulosti, datované jako noc z 24. na 25. května 2***, zmizely naráz všechny existující kontinenty planety Země i s jejich obyvatelstvem pod hladinou oceánů. Katastrofu přežila jen hrstka lidí na skalisku, které zbylo na místě mexického města Rosaria, ležícího na pobřeží Tichého oceánu. Když už byla situace nešťastníků bez vody a jídla naprosto zoufalá a několik jich i zemřelo, zachránila je loď \"Virginia\". Po osmi měsících marného hledání jakékoliv pevniny došla její posádka a cestující k strašlivému zjištění, že jsou zřejmě jedinými přeživšími lidmi na Zemi a že je očekává smrt hlady a žízní. V naprosto zoufalé situaci náhle objevili uprostřed Atlantského oceánu nový světadíl, který při kataklyzmatu vystoupil z moře. Po vylodění se lidé v krutém boji o přežití marně pokoušeli udržet alespoň vzpomínku na předcházející civilizaci. Nakonec upadli do barbarství a tak začalo první nehistorické období dějin kontinentu \"Mahart-Iten-Schu\". Rukopis vysvětlil i záhadu jmen Hedom a Hiva. Šlo o během věků zkomolená jména Adam a Eva.\n\n\n"}
{"id": "154073", "url": "https://cs.wikipedia.org/wiki?curid=154073", "title": "Bitva u Baweanu", "text": "Bitva u Baweanu\n\nBitva u Baweanu, či druhá bitva v Jávském moři a nebo bitva u jižního Bornea, byla jedna z námořních bitev druhé světové války. Proběhla ve dne 1. března 1942. Příčinou bitvy byla snaha Spojenců, kteří spojili své síly pod jednotným vedením ABDACOM, o evakuaci z Jávské oblasti.\n\nPo katastrofální porážce Spojenců v bitvě v Jávském moři 27. února 1942 zbylo obráncům na Jávě pouze několik plavidel. 28. února kotvily v Surabayi těžký křižník HMS \"Exeter\" a 7 torpédoborců. V Batávii kotvil těžký křižník USS \"Houston\" a lehký křižník HMAS \"Perth\". Spojenecké velení rozhodlo, že tyto spojenecké lodě budou z oblasti evakuovány.\n\nJako první odpluly ze Surabaye 4 torpédoborce USS \"John D. Edwards\", USS \"Paul Jones\", USS \"John D. Ford\" a USS \"Alden\" pod velením fregatního kapitána Binforda, kterým se povedlo proklouznout Balijským průlivem do Indického oceánu. Křižníky \"Houston\" a \"Perth\" však byly potopeny 1. března 1942 v bitvě v Sundském průlivu.\n\nZbývající lodě ze Surabaye – těžký křižník \"Exeter\", torpédoborce HMS \"Encounter\" a USS \"Pope\" – se pokoušely dostat do Indického oceánu a dále na Cejlon. Nemohly k tomu použít Balijský průliv jako úspěšné torpédoborce, protože \"Exeter\" měl moc velký ponor. Torpédoborec \"Pope\" měl původně odplout s ostatními americkými torpédoborci, ale protože se kvůli opravě nezúčastnil (první) bitvy v Jávském moři, tak mu zůstala všechna torpéda. A proto bylo rozhodnuto, že bude doprovázet \"Exeter\". Skupina vyplula pod velením kapitána Gordona ze Surabaye v 19 hodin 28. února. Snahou Gordona bylo vyhnout se japonské východní invazní skupině, která se vyloďovala asi 100 km západně od Surabaye a v noci z 1. na 2. března proplout Sundským průlivem.\n\nDne 1. března v půl desáté byly Gordonovy lodě o ostrova Bawean objeveny. Zpozoroval je japonský svaz lodí pod velením kontradmirála Takea Takagiho ve složení těžké křižníky \"Nači\" a \"Haguro\" a 2 torpédoborce. Takagi katapultoval průzkumné letouny a přivolal na pomoc skupinu pod velením viceadmirála Ibó Takahašiho ve složení těžké křižníky \"Ašigara\" a \"Mjókó\" a 2 torpédoborce. V nastalé přestřelce byly potopeny \"Exeter\" a \"Encounter\". Torpédoborci \"Pope\" se dařilo ještě nějakou dobu unikat, ale nakonec byl nalezen letadly z lehké letadlové lodi \"Rjúdžó\" a po několika vlnách náletů byl potopen.\n\n"}
{"id": "154079", "url": "https://cs.wikipedia.org/wiki?curid=154079", "title": "Purpurová", "text": "Purpurová\n\nPurpurová nebo nachová označuje červenou barvu s výrazným podílem fialové. Červenější je barva magenta, která se někdy do češtiny také překládá jako „purpurová“, například u barevného modelu CMYK a v podobném technickém názvosloví.\n\nPůvodně lat. \"purpura\" (česky \"nach\") označovalo barvivo získávané z některých mořských plžů, zejména z čeledi ostrankovití, například z ostranky jaderské. Její produkcí byla ve starověku proslulá syro-palestinská pobřežní oblast, která podle akkadského a řeckého pojmenování barvy získala názvy Kanaán a Foiníkie. Nejkvalitnější týrský purpur (císařský purpur) oblékala nejvyšší elita jako symbol společenského postavení.\n\nV běžné mluvě může být termín purpurová použit pro označení většího počtu barevných odstínů. Purpurová není spektrální barva, ale extraspektrální barva – nemůže být generována světlem jediné vlnové délky.\n\nKardinálský purpur je tradiční symbolické označení pro hodnost kardinála podle barvy šatu (mozetta, klobouk), které jsou však červené.\n"}
{"id": "154082", "url": "https://cs.wikipedia.org/wiki?curid=154082", "title": "Humbuk", "text": "Humbuk\n\nVýraz humbuk odkazuje na osobu nebo předmět, který klame, nebo se chová způsobem, který je klamný, nepravdivý, nebo neupřímný, podvodný, nebo v žertu matoucí. Termín byl poprvé popsán v angličtině v roce 1751 jako součást studentského slangu. V češtině je rovněž synonymem pro (zpravidla neopodstatněný) rozruch.\n\nTento výraz je též velmi často používán v hráčské komunitě, nejvíce v e-sportu – tzv. HYPE! A také v počítačové hře DotA 2. \n\nNázev Humbuk může označovat:\n\n"}
{"id": "154083", "url": "https://cs.wikipedia.org/wiki?curid=154083", "title": "Dave Murray", "text": "Dave Murray\n\nDavid Michael Murray (* 23. prosince 1956 Edmonton, Londýn) je anglický kytarista a skladatel; člen heavymetalové skupiny Iron Maiden, ke které se připojil jen dva měsíce po jejím založení v roce 1975.\n\nPoužívá kytary typu Stratocaster. Je proslulý svými rychlými sóly, a je považován z jednoho z nejlepších kytaristů na světě. Jako jeden z mála není namyšlený a je velmi skromný . Jeho skromnost způsobilo to, že jako malý vyrůstal ve velmi chudé Skotsko-Irské rodině.\n\nJako malý hrál fotbal a kriket, o hudbu se začal zajímat v 15 letech, když v rádiu slyšel skladbu \"Voodoo Child\" od Jimi Hendrixe. Jeho matka mu koupila první kytaru – byla vyrobena z balzového dřeva, ze strun mu krvácely prsty. První solidní kytara, kterou měl, byla Woolworth Top 20. Tuto kytaru od něj později odkoupil jeho kamarád Adrian Smith. S ním hrál ve své první skupině \"Stone Free\", kde Adrian zpíval. Byl to právě Dave, který dovedl Adriana ke hře na kytaru. Od té doby hrál v mnoha kapelách dokud roku 1975 nepotkal Steva Harrise z Iron Maiden, ke kterým se připojil. Krátce na to, po rozepři s tehdejším zpěvákem Dennisem Wilcockem, Iron Maiden opustil a znovu se přidal k Adrianu Smithovi a jeho kapele Urchin. Poté s nimi nahrál singl nazvaný \"Black Leather Fantasy\". Po singlu Dave skupinu Urchin opustil a vrátil se do Iron Maiden odkud odešel zpěvák Wilcock.\n\nDave Murray používá zejména kytary značky Fender, modely Stratocaster ze série American Custom Shop. Kytary má netradičně osazené třemi humbuckery Seymour Duncan Hot Rails. Jeho signature model z roku 2015 je osazen ve středové poloze snímačem Seymour Duncan SJBJ-1N. Jeho starší signature model je osazen DiMarzio Super Distortion DP100 (kobylka), American Vintage '57/'62 (střed), DiMarzio PAF DP-103 (krk). Kytary má osazené dvojzvratným tremolem Floyd Rose. Výjimku tvoří jeho starší signature model, který je osazen klasickým vintage tremolem. (Murray během koncertů používá již upravený model, určený pro japonský trh, který je osazen tremolem Floyd Rose a snímači DiMarzio Super Distortion DP100 (kobylka i krk), a Fender Texas Special (střed). Občas používá kytaru Gibson Les Paul Traditional. Tato kytara byla původně určená pro Adriana Smitha, Murrayovi se ovšem tak zalíbila, že si ji nechal on. Během turné Maiden England 2014 odehrál písničku Wasted Year na kytaru Gibson Flying V. Dříve používal různé kytary různých značek.\n\nStruny: Ernie Ball 2223 (.009-.042)\n\n\n\n\n"}
{"id": "154091", "url": "https://cs.wikipedia.org/wiki?curid=154091", "title": "Drtič", "text": "Drtič\n\nDrtič (nebo drtička) je stroj sloužící k rozmělnění materiálu do formy zrn, ne však až na prach - k tomu slouží mlýny. Konstrukce drtiče vychází z fyzikálních vlastností drceného materiálu. \n\nDrtiče, např. pro komunální odpad, mají dvě hřídele, na nichž jsou nasunuta kola, o kterých lze říci, že jsou ozubená, ale kola jsou k sobě přitisknuta boky a zuby kol jsou profilovány tak, aby při otáčení hřídelí v protiběžném směru fungovaly jako nůžky. Přestože je materiál vlastně stříhán, používá se pro takovýto stroj název drtič. \n\nNa drcení materiálů jako je např. kámen se používá drtič, u něhož jsou proti sobě umístěny dvě desky, z nichž jedna je pevná a druhá kyvná. Poloha desek je svislá, ale taková, že nikdy nejsou rovnoběžné, ale vždy svírají jistý úhel. Kyv je malý, jen několik stupňů. Při svírání desek se materiál drtí, při otvírání propadne o něco níže a při dalším pohybu desek se opět drtí na menší rozměr. Při dosažení požadovaného rozměru vypadne drcený materiál z drtiče štěrbinou mezi spodními hranami desek.\n"}
{"id": "154116", "url": "https://cs.wikipedia.org/wiki?curid=154116", "title": "Arpád", "text": "Arpád\n\nArpád (maď. \"Árpád\") (cca 845 – po roce 900) byl náčelníkem („vojvodou“) hlavního staromaďarského kmene a zakladatelem dynastie Arpádovců, která vládla Uhersku od doby Arpáda do roku 1301. Byl synem Almoše.\n\nVšechny podrobnosti o Arpádovi jsou v důsledku nespolehlivosti uherských středověkých kronik, často psaných na objednávku Arpádovců, sporné. Dle těchto kronik Arpáda okolo roku 887 (ale v skutečnosti asi roku 895) v Etelköze (z maď. Medziriečie, t.j. jižní Ukrajina) sedm staromaďarských kmenů zvolilo na 20 let – protože byl náčelníkem jednoho z nich, kmene Maďar (Megyer) – za svého společného náčelníka (kníže – maď. \"fejedelem\") a zemřel roku 907. Takto staromaďarské kmeny přijaly jméno největšího kmene Maďar a od té doby se nazývali Maďaři.\n\nO Arpádovi legendy také tvrdí, že před rokem 900 uspořádal první shromáždění spolu se 40 jinými staromaďarskými náčelníky a vůdci.\n\nStaří Maďaři po několika loupežných výpravách po roce 864 z Karpat do Východofranské říše (Německa), zezadu tlačení kmeny Pečeněhů, údajně pod vedením Arpáda definitivně překročili Karpaty a v roce 896 se usadili někde na horním Potisí. Podle různých údajů jich bylo asi 100 000 – 250 000. Odtud znovu podnikali početné loupežné výpravy, tentokrát po celé kontinentální Evropě. Roku 900/901 se z jedné výpravy už nevrátili k Tise, ale usadili se u Balatonu, čímž zároveň definitivně zničili slovanské Blatenské knížectví (o dějinách Maďarů více v článku Uhersko). Arpádovým nástupcem byl zřejmě Zoltán.\n\nJeho dětmi byli pravděpodobně:\n\n"}
{"id": "154117", "url": "https://cs.wikipedia.org/wiki?curid=154117", "title": "Náměstí Jana Palacha", "text": "Náměstí Jana Palacha\n\nNáměstí Jana Palacha (dříve též \"náměstí Krasnoarmějců\") leží na Starém Městě v Praze 1 na pravém břehu Vltavy.\n\nPůvodní název náměstí byl Rejdiště, podle jízdárny, která zde stávala (viz ulice Na Rejdišti s budovou Pražské hudební konzervatoře ze zadní strany Rudolfina). V letech 1916 až 1919 neslo jméno náměstí císařovny Zity, v letech 1919 až 1942 Smetanovo náměstí. Během okupace se jmenovalo Mozartplatz a po jejím skončení opět Smetanovo.\n\nOd roku 1952 neslo název náměstí Krasnoarmějců. Po sebeupálení Jana Palacha bylo náměstí spontánně přejmenováno na náměstí Jana Palacha, oficiálně tak bylo pojmenováno 20. prosince 1989.\n\n\nPoblíž jihovýchodního rohu náměstí se nachází výstup ze stanice metra Staroměstská, pod náměstím jsou umístěny podzemní garáže. Střed prostranství má parkovou úpravu se sochou Antonína Dvořáka od Jana Wagnera, která sem byla umístěna v roce 2000. Na budově filosofické fakulty vlevo se nalézá bronzová posmrtná maska Jana Palacha, kterou sejmul sochař Olbram Zoubek těsně po smrti studenta filosofické fakulty na klinice popálenin v Legerově ulici 19. ledna 1969.\n\nPoblíž nábřeží, u začátku Mánesova mostu směrem na sever se nachází socha Josefa Mánesa. Směrem na jih se pak nachází plastiky Dům sebevraha a Dům matky sebevraha od Johna Hejduka, které tam byly umístěny v roce 2016.\n"}
{"id": "154123", "url": "https://cs.wikipedia.org/wiki?curid=154123", "title": "Open Database Connectivity", "text": "Open Database Connectivity\n\nOpen Database Connectivity (známé spíš pod zkratkou ODBC) je standardizované softwarové API pro přístup k databázovým systémům (DBMS). Snahou ODBC je poskytovat přístup nezávislý na programovacím jazyku, operačním systému a databázovém systému.\n\nPro připojování k DBMS je ODBC používáno v kombinaci s jazykem SQL:\n\n\n"}
{"id": "154126", "url": "https://cs.wikipedia.org/wiki?curid=154126", "title": "Java Database Connectivity", "text": "Java Database Connectivity\n\nJava Database Connectivity (známé spíše jako JDBC) je API pro programátory v programovacím jazyku Java, které definuje jednotné rozhraní pro přístup k relačním databázím. JDBC je součástí Javy SE („Standard Edition“) od JDK 1.1. Pro přístup ke konkrétnímu databázovému serveru je potřeba JDBC driver (ovladač), který poskytuje tvůrce databázového serveru.\n\nJDBC API vzniklo jako vrstva mezi Java aplikací a vlastní komunikací s databází. Datové typy SQL lze získat z výsledku SQL dotazu jako instance Java tříd a s těmi pracuje aplikace. Naopak JDBC ovladač (driver) dokáže vkládat instance Java tříd do SQL dotazů a správně, v závislosti na zvolené databázi, je uložit, upravit apod. Takto lze vytvořit aplikaci nezávislou na zvoleném databázovém stroji. Nicméně je stále potřeba psát dotazy v SQL - naproti tomu stojí Hibernate.\n\nJDBC bylo poprvé uveřejněno společností Sun Microsystems jako součást JDK 1.1 19. února 1997. Od té doby je standardní součástí Java Standard Edition.\nTřídy knihovny JDBC jsou uloženy v balíčku knihoven jazyka Java codice_1 a codice_2.\n\nOd verze 3.0 je JDBC vyvíjen pod hlavičkou Java Community Process. JSR 54 obsahuje specifikaci pro JDBC 3.0 (který je součástí J2SE 1.4), JSR 114 specifikuje implementaci rozhraní Rowset v JDBC a JSR 221 je zahrnuje specifikaci pro JDBC 4.0, jako součást Java SE 6.\n\nJDBC umožňuje paralelní použití několika implementací v jediné aplikaci. API poskytuje možnost dynamického načtení příslušných Java knihoven a jejich registraci pomocí JDBC Driver Manager. Driver Manager obsahuje tovární metodu pro vytvoření připojení s databází přes JDBC.\nPřipojení k databázi přes JDBC umožňuje tvorbu a vykonání jednotlivých příkazů. Patří mezi ně SQL příkazy pro modifikaci dat: CREATE, INSERT, UPDATE a DELETE a také dotazovací příkaz SELECT. JDBC připojení také umožňuje přístup k uloženým procedurám. Používání jednotlivých příkazů je specifikováno v následujících rozhraních:\n\nPříkazy pro modifikaci dat jako INSERT, UPDATE a DELETE vrací hodnotu, která uvádí, kolik řádků bylo v databázi pozměněno. Tyto příkazy dále nevrací žádnou další informaci.\n\nDotazovací příkazy vrací JDBC řádek s množinou výsledků. Řádek s množinou výsledků se používá k přenesení množiny výsledků. Jednotlivé sloupce jsou v řádku označeny pomocí jména nebo čísla sloupce. Množina výsledků může obsahovat libovolný počet řádků. Dále také obsahuje metadata, která identifikují jména jednotlivých sloupců a jejich datových typů.\n\nRozšíření pro základní verzi JDBC API je obsaženo v knihovně javax.sql.\n\nPřipojení přes JDBC jsou většinou zprostředkovány pomocí návrhového vzoru fond (anglicky connection pool), zřídkakdy jsou získány přímo skrze ovladač. Příklady připojovacích fondů jsou například:\n\nIdentifikace databáze se děje na základě URI, Unified Resource Identifier. Formát tohoto URI je závislý na zvoleném JDBC driveru:\n\nPříklady JDBC URI:\n\nJDBC driver je klientský adaptér, který převádí požadované příkazy z Java aplikací do protokolu, který využívá Systémem řízení báze dat.\n\nExistují jak placené tak freeware ovladače použitelné pro většinu relačně databázových serverů. Každý jednotlivý ovladač je možno zařadit do jednoho z následujících typů:\n\nMimo jiné existuje také tzv. internal JDBC driver, který je spolu s JRE zařazený v SQL databázích přístupných pro Javu. Tento ovladač se používá pro Java uložené procedury. Zmíněný typ ovladače se nedá přímo určit podle zařazení uvedeného výše, nejvíce se podobá ovladači typu 2, případně typu 4 (záleží na tom, zdali je příslušná databáze implementována přímo v Javě, či nikoli). Příkladem takového typu ovladač je KPRB vydaný společností Oracle.\n\"jdbc:default:connection\" je víceméně standardní způsob jak vytvořit dané připojení (je podporovaný např. Oracle a Apache Derby). Jeho výhoda spočívá v tom, že JDBC klient vlastně funguje jako součást databáze, se kterou chceme pracovat, takže přímý přístup je používanější nežli přístup skrze síťové protokoly.\n\n\nSamozřejmostí je autentizace uživatelským jménem a heslem.\n\nMetoda Class.forName(String) se používá k načtení třídy JDBC driver. Řádka kódu dole znázorňuje načtení JDBC driveru od jistého poskytovatele (some jdbs vendor). Některé JVM také požadují, aby byla příslušná třída zavedena pomocí metody .newInstance().\n\nNezapomínejte uzavírat navázaná spojení!\nOd verze JDBC 4.0 není již nutné explicitně načítat JDBC drivery pomocí Class.forName(). Pro více informací klikněte na JDBC 4.0 Enhancements in Java SE 6.\n\nKdyž je driver načten, je vytvořena jeho vlastní instance, která je dále zaregistrována pomocí třídy Driver manager. Proto je nezbytné ve třídě příslušného driveru zahrnout potřebný kód ve statickém inicializačním bloku, např. codice_6\n\nNyní, když je třeba vytvořit JDBC připojení, použijeme jednu z metod codice_6.\nPoužitá URL závisí na příslušném JDBC driveru. Vždy začíná codice_8, avšak zbytek závisí na jednotlivých výrobcích DB systémů. Když je vytvořeno připojení, musí následovat vytvoření příkazu.\nJe důležité povšimnout si faktu, že Připojení (Connections), Příkazy (Statements) a Množiny Výsledků (ResultSets) často vytěžují operační systém, především sockety a popisovač souborů. V případě připojení ke vzdáleným databázovým serverům jsou vytěžovány i další součásti serveru jako např. ukazatele na současně otevřené Množiny výsledků. Je tedy nezbytně nutné zavřít (pomocí codice_9) jakýkoli JDBC objekt, který již není třeba; programátor by neměl spoléhat pouze na Garbage collector. Pominutí správného použití metody codice_9 vede k nežádoucím chybám a nesprávnému chodu programu. Při práci s JDBC objekty je doporučeno používat vzorovou konstrukci try-finally (použita též v kódu nahoře).\n\nData jsou získána z databáze použitím databázového mechanizmu dotazů. Na následujícím příkladu je znázorněno vytvoření příkazu (Statement) a vykonání příslušného dotazu.\n\nPokud dojde k selhání databázové operace, JDBC vyvolá SQLException. Obvykle existuje velmi málo možností, jak zotavit program z takové chyby, kromě co nejdetailnějšího logování. Je doporučeno přeložit SQLException do Application Domain Exception, která v tomto případě vede k návratu do stavu před chybnou transakcí (transaction rollback) a k upozornění uživatele.\n\nPříklad databázové transakce:\nZde jsou příklady typů hostitelské databáze, do kterých je umí převést Java pomocí svých metod:\nPro znázornění použití příkazu pro práci s uloženou procedurou (codice_5) navštivte JDBC API Guide.\n\n\n"}
{"id": "154132", "url": "https://cs.wikipedia.org/wiki?curid=154132", "title": "Lokalizace", "text": "Lokalizace\n\nPojem lokalizace má řadu významů, které se liší podle kontextu:\n\n"}
{"id": "154135", "url": "https://cs.wikipedia.org/wiki?curid=154135", "title": "Tichvinský kanál", "text": "Tichvinský kanál\n\nTichvinský kanál nebo také Tichvinská vodní cesta ( ) je vodní cesta z Rybinsku do Petrohradu. Je to jedna z vodních cest, které spojují Volhu s Baltským mořem. Celá vodní cesta byla pro lodní dopravu otevřena v roce 1811.\n\nrozvodí (\"Tichvinský spojovací kanál\")\n\nV současné době zařízení kanálu zastaralo a ten má pouze místní význam. Dolní úsek je součástí Volžsko-baltské vodní cesty.\n"}
{"id": "154137", "url": "https://cs.wikipedia.org/wiki?curid=154137", "title": "Řada nešťastných příhod", "text": "Řada nešťastných příhod\n\nŘada nešťastných příhod je řada dětských knih, kterou napsal americký spisovatel Daniel Handler pod pseudonymem Lemony Snicket a ilustroval ji Brett Helquist.\n\nPrvní kniha této série se jmenuje \"Zlý začátek\" (The Bad Beginning) a byla v USA vydána 30. září 1999 nakladatelstvím HarperCollins Children’s Books. Poslední, třináctá kniha \"Konec\" (\"The End\") vyšla V USA 13. října 2006. V češtině vydalo celou sérii nakladatelství Egmont.\n\nFilmová verze je založena na prvních třech knihách série, \"Zlý začátek\" (The Bad Beginning), \"Temné terárium\" (The Reptile Room) a \"Široké okno\" (The Wide Window) a do kin přišla 17. prosince 2004 jako \"Řada nešťastných příhod\" (Lemony Snicket's A Series of Unfortunate Events).\n\nV interview pro The A.V. Club Daniel Handler řekl, že se rozhodl napsat příběh pro děti, když zkoušel najít nakladatele pro svůj první román, \"The Basic Eight\". V nakladatelství HarperCollins odmítli román vydat, ale projevili zájem o příběh pro děti. Handler si zpočátku myslel, že je to špatný nápad, nicméně se rozhodl sejít s lidmi z nakladatelství a tento návrh s nimi prodiskutovat. Přepracoval pak pro nakladatelství imitaci gotického románu pro dospělé, čímž vznikl \"Gotický příběh o dětech, jež vyrůstají obklopeny hroznými věcmi\". K Handlerovu velkému překvapení se nakladateli jeho nápad zalíbil. Handler napsal knihu \"Zlý začátek\" (The Bad Beginning), první z \"Řady nešťastných příhod\", kterou nakladatelství HarperCollins vydalo. V českém překladu kniha vyšla v roce 2001.\n\nKniha popisuje mládí tří sourozenců, Violet, Klause a Sunny Baudelairových poté, co jejich rodiče uhořeli při požáru rodinného domu. V knize \"Zlý začátek\" nejprve krátce žijí v rodině finančního poradce svých rodičů, pana Poea, načež jsou předáni do péče prvního z řady opatrovníků hraběte Olafa. Poe se po smrti rodičů Baudelairových stal správcem značného dědictví, jež má sourozencům připadnout, jakmile Violet dovrší 18 let. Hrabě Olaf je údajně jejich velmi vzdálený příbuzný. Violet, Klaus a Sunny brzy poznají, že je to nepřátelský, bezohledný a chamtivý člověk odhodlaný zmocnit se dědictví sourozenců Baudelairových jakýmikoli prostředky, ovšemže převážně nelegálními. V dalších šesti knihách pronásleduje Olaf sourozence, kamkoliv se hnou. Pokaždé se objeví v jiném přestrojení a spřádá neustále nové plány, jak se zmocnit jejich jmění. Snaha sourozenců přesvědčit své okolí o skutečné identitě hraběte Olafa naráží na lhostejnost, naivnost, nezájem a nevraživost dospělých kolem nich. V pozdějších dílech se do popředí dostává boj dobra a zla reprezentovaný rozkolem v tajemné dobrovolnické organizaci, jež se skrývá pod zkratkou \"D. P.\"\n\nKaždý ze tří sourozenců je nadán výraznými dovednostmi, které jim v během dobrodružství pomáhají uniknout Olafovým nástrahám a obstát v nepříliš přátelském světě dospělých. Violet dokáže konstruovat mechanické přístroje a zařízení, které jim nejednou zachrání život. Klaus je vášnivý čtenář a badatel s neuvěřitelnou pamětí, která se stává doslova studnicí mnohdy životně důležitých vědomostí. Sunny, přestože je zpočátku teprve v batolecím věku, má neobyčejně velké a ostré čtyři zuby, jež sourozence Baudelairovy nejednou vytáhnou z nepěkné šlamastiky. V pozdějších knihách se Sunny naučí i vařit a ze slabého dítěte se stane mladé děvče, jež začíná mluvit jednoduchým jazykem sestávajícím zprvu z krátkých neúplných vět a zvolání, v nichž se skrývá plno jinotajů a slovních hříček. Ke konci již začíná normálně hovořit. Její první skutečnou větou je zvolání „Nejsem mimino!“ v dílu \"Ledová stěna\" (The Slippery Slope).\n\nLemony Snicket, domnělý autor, vypravěč příběhů a pseudonym Daniela Handlera, je postavou, která se v knize objevuje jen okrajově. Postupuje ve stopách sourozenců Baudelairových, zkoumá a zaznamenává jejich činy. V posledních knihách série se o něm Violet, Klaus a Sunny dozvědí několik neurčitých informací a možná ho krátce potkají v knihách \"Široké okno\" (The Wide Window) a \"Předposlední utkání\" (The Penultimate Peril). Vypravěč Snicket na mnoha místech série přiznává, že je nešťastně zamilován do jisté tajemné Beatrice, která je však v době, kdy se odehrává děj \"Řady nešťastných příhod\", již po smrti a o níž se čtenáři v poslední knize série nazvané prostě \"Konec\" dozvědí, co již stejně tuší, že byla matkou sirotků a známou spisovatele Lemonyho Snicketa. Právě Beatrice je také všech 13 knih věnováno.\n\nPříběhy jednotlivých knih jsou zasazeny do rozličných časově přesně nevymezených míst v imaginárním světě. Jejich sloh má poněkud archaický názvuk, což svým způsobem malebně kontrastuje s používáním soudobých technických vymožeností. Tak například v \"Zákeřné nemocnici\" (The Hostile Hospital) posílají sourozenci Baudelairovi zprávu telegrafem, pan Poe běžně používá automobil a telefon, a v jednom případě dokonce vrtulník. Ve \"Strohé akademii \"má zástupce ředitele Nero v kanceláři moderní počítač a v \"Ponuré sluji\" hrají důležitou roli ponorky.\n\nVětšina dílů v \"Řadě nešťastných příhod\" začíná tam, kde předcházející díl skončil. Děj je věnován třem sourozencům, kteří se ocitli v nové situaci, typicky nikoli svým přičiněním. Zejména u prvních knih série je možno sledovat stejný základní vzorec. Mají 13 kapitol (protože 13 je nešťastné číslo) a Baudelairovi se vždy ocitají v novém prostředí s novými trampotami a novým opatrovníkem. Handler využívá zmiňovaných schopností sourozenců k rozvíjení děje. Violet stále něco vynalézá, Klaus vždy nachází knihovnu, aby prozkoumal její knihy a nalezl v nich potřebné řešení, a Sunny má zpočátku stále do čeho kousat. V pozdějších knihách série se u ní rozvíjejí kulinářské záliby.\n\nLemony Snicket mladým čtenářům často vysvětluje cizí slova a idiomatické výrazy, což bývá obvykle uvozeno souslovím \"což v tomto případě znamená\" nebo \"čímž chtěla říci\" – to v případě Sunnyina ne vždy srozumitelného dětského žvatlání, z něhož se posléze vyvíjí specifická řeč. I přes jasnou absurditu příběhu či událostí se Snicket tváří, že vše je naprostá pravda a že je jeho „...přetěžkou povinností zaznamenávat osudy sourozenců Baudelairových..., aby vešly konečně ve všeobecnou známost,“ jak se píše na konci každé knihy. Snicket často využívá humorné odbočky, v nichž dává k dobru svůj názor na různorodé záležitosti či události z vlastního života. Podrobnosti o jeho domnělém osobním životě jsou absurdní, neúplné a záměrně nedostatečně vysvětlené. Tvrdí například, že jej rozzuřený dav pronásledoval po dlouhých šestnáct mil. Nicméně řada podrobností z tohoto života je vysvětlena či naznačena v jeho \"\", jež tvoří jakýsi doplněk třináctidílné série.\n\nSérie obsahuje třináct hlavních knih a doplňkovou autobiografii:\n\n\nFrank a Ernest Rozuzlení jsou dva ze tří sourozenců Rozuzlených.\n\nFrank je člen D.P., zatímco Ernest je padouch na špatné straně organizace. Frank a Ernest byli představeni v knize \"Předposlední utkání\" jako vedoucí hotelu Rozuzlení. Protože jsou sourozenci stejní, sourozenci Baudelairovi je nikdy nedokázali rozeznat. Lemony Snicket uvádí přímou řeč vedoucího hotelu např. takto: \"\"řekl Ernest, nebo to byl také Frank\"“. Oba ředitelé jsou vysocí, vyzáblí s dlouhými kostnatými pažemi. \n\nPozději bylo objeveno, že sourozenci Rozuzlení měli třetího bratra – Deweyho Rozuzleného. Knihovník Dewey shromáždil mnoho zpráv týkající se D.P. a uschoval je v podvodním katalogu, který je stejný v hotelu. \n\nDewey sourozencům Baudelairovým řekl o kódované zprávě v knize \"Předposlední utkání\". Zpráva („\"Neumím vám říci, jestli jste nepřátelé, prosím odpovězte\"“) byla kódována Sebaldovým kódem. Ale obě strany při rozkolu D.P. používají stejné kódy, a tak se těžko vysvětluje původ zprávy. Frank ani Ernest se neobjevují v knize \"Konec\". Pravděpodobně byli zahubeni nebo unikli požáru. \nJejich jména mohou být odvozená od komické dvojice \"Franka a Ernesta\" nebo je to přímá slovní hříčka se sourozenci Baudelairovými.\n\nVystupuje poprvé v jedenáctém díle \"Řady nešťastných příhod\" (\"Ponurá sluj\").Fiona je dcerou Widdershinse,kapitána ponorky,která zachránila Violet, Klause a Sunny z Posedlé říčky,tekoucí Z Nedílného pohoří. Ačkoliv se zdá,že všichni členové divadelni společnosti hraběte Olafa jsou krutí a špatní, má mezi nimi Fiona bratra Fernalda. Fernald,vyzáblý muž s kovovými háky místo rukou, odchází od Olafa na konci knihy.\nPhil je přítel Violet, Klause a Sunny. V prvním díle pracuje na pile (Ohavná pila), kde Baudelarovi žijí. Později ho znovu potkají v ponorce Kvíkvegu (jedenáctý díl \"Ponurá sluj\"), kde pracuje jako kuchař.\n\nVystupuje poprvé v prvním díle jako úžasná sousedka.\n"}
{"id": "154138", "url": "https://cs.wikipedia.org/wiki?curid=154138", "title": "Firebird Foundation", "text": "Firebird Foundation\n\nFirebird Foundation je nezisková organizace složená z jednotlivců a organizací, která zastřešuje vývoj relační databáze Firebird a souvisejících nástrojů.\n\n\n"}
{"id": "154139", "url": "https://cs.wikipedia.org/wiki?curid=154139", "title": "Buguň", "text": "Buguň\n\nNázev Buguň má více míst:\n\n"}
{"id": "154141", "url": "https://cs.wikipedia.org/wiki?curid=154141", "title": "Buguň (řeka)", "text": "Buguň (řeka)\n\nBuguň (rusky \"Бугунь\") je řeka v Turkestánské oblasti v Kazachstánu. Je 164 km dlouhá. Povodí má rozlohu 4680 km².\n\nVzniká na jihozápadních svazích hřbetu Karatau soutokem řek Ulken Buguň a Bala Buguň. Ústí do bezodtokého jezera Kumkol, nedotéká do Syrdaji, k jejímuž povodí náleží.\n\nZdroj vody je sněhový.\n\nVoda se využívá na zavlažování. U vesnice Buguň se nachází přehrada o rozloze 63 km².\n"}
{"id": "154146", "url": "https://cs.wikipedia.org/wiki?curid=154146", "title": "Burla", "text": "Burla\n\nBurla () je řeka v Altajském kraji v Rusku a dolní tok zasahuje do Pavlodarské oblasti v Kazachstánu. Je 489 km dlouhá. Povodí má rozlohu 12 800 km².\n\nProtéká přes Kulundskou step, po většinu toku v bažinatém úvalu. Koryto je převážně nejasně vyznačené, je přerušované a především na dolním toku se mění v řetěz částečně vysychajících jezer. V letech s velkým množstvím vody ústí do bezodtokého jezera Velký Ažbulat na území Kazachstánu. V letech kdy je vody málo končí ve Velkém Topolovém jezeře ještě na území Ruska\n\nPrůměrný roční průtok vody při ústí do Velkého Topolového jezera činí 3 m³/s. Na mělkých úsecích promrzá.\n\nV jezerech je rozvinutý chov ryb a také rybolov.\n"}
{"id": "154149", "url": "https://cs.wikipedia.org/wiki?curid=154149", "title": "Fonologie švédštiny", "text": "Fonologie švédštiny\n\nFonologie švédštiny popisuje výslovnost a funkce jednotlivých hlásek používaných ve švédštině.\n\nŠvédština se vyznačuje poměrně velkým inventářem samohlásek – 9 samohlásek se liší kvalitou a jistým stupněm kvantity (délky), celkem má jazyk 17 samohláskových fonémů, všechny z nich jsou monoftongy. Nejběžnější realizace fonému jako neznělá palatovelární frikativa nebyla popsána v žádném jiném existujícím světovém jazyku. Švédská výslovnost souhlásek je podobná jako ve většině ostatních germánských jazycích.\n\nNa rozdíl od situace v dánštině nebo finštině nelze říci, že existuje zcela jednotná celonárodní mluvená standardní švédština. Místo toho existují 3 regionální standardní variety (prestižní dialekty), kterými se hovoří v příslušných oblastech:\n\nNejnápadnější rozdíly ve výslovnosti standardní švédštiny se projevují v prozódii. Vyskytují se však i významné rozdíly realizaci určitých fonémů a asimilací:\n\nJako mnoho dalších germánských jazyků má švédština dlouhé a krátké samohlásky. Délka má určitý vztah ke kvalitě samohlásek a je také určitý rozdíl v místě artikulace mezi krátkými a dlouhými samohláskami. Nepřízvučné samohlásky jsou vždy krátké. Švédština je jediný germánský jazyk, který (s výjimkou některých nářečí) nemá dvojhlásky (diftongy). Vyskytovat se mohou pouze v některých přejatých slovech jako např. \"Europa, paus\". \n\n a jsou nižší (otevřenější) před , alveolárními souhláskami nebo jejich retroflexními protějšky. V mnoha varietách standardní švédštiny zejména mladí lidé stále více vyslovují i v jiném kontextu. Slova jako \"fördömande\" („odsouzení“) a \"fördummande\" („?“) se často vyslovují velmi podobně, pokud ne stejně.\n\n\"ära\": ; ; („pocta“) → \n\n\"öra\": ; ; („ucho“) → \n\nJako u dlouhých samohlásek i krátké mají podobné alofonní tendence, pokud předcházejí alveolární souhlásky. Avšak krátké má tendenci splývat s .\n\n\"dörr\": „dveře“ → \n\n\"ärt\": „hrách“ → \n\nNepřízvučné se realizuje jako , tj. jako schwa. Tento rys se běžný v mnoha varietách švédštiny.\n\n\"begå\": „spáchat“; \n\nTabulka ukazuje švédské souhláskové fonémy a rozsah jejich realizací v mluvené standardní švédštině.\n\nPočáteční /p, t, k/ jsou v mnoha varietách aspirovány, pokud však před nimi nestojí /s/, tedy \"ko\" („kráva“), ale \"sko\" („bota“).\n\n se ve většině dialektů realizuje jako a příležitostně , v tomto případě jde o téměř identický zvuk, jako je německý „ich-laut“. Výjimkou je finská švédština, kde se tento foném vyslovuje jako afrikáta nebo .\n\nFrikativa , známá jako tzv. „sje-ljud“, který je ve švédštině jedinečný, má ve standardní švédštině velmi variabilní škálu realizací. Nejběžnější je realizace nazývaná neznělá palatovelární frikativa. Realizace lze rozdělit do tří oblastí, podle toho jak je mluvčí používají:\n\n\n/r/ má ve standardní švédštině mnoho různých variací. Realizace jako alveolární vibranta se u mnoha mluvčích objevuje jen v případě důrazného přízvuku. V jižních variantách se vyslovuje jako . Středošvédské /r/ je značně variabilní a mění se v závislosti na sociálním a fonotaktickém kontextu. Na počátku slov se obvykle stává frikativou , ve skupinách souhlásek často jako a zvláště v centrální standardní švédštině jako aproximanta . Obvyklá je i realizace jako verberanta . Význačným rysem jihošvédských nářečí je výslovnost /r/ jako uvulární vibranta nebo uvulární frikativa .\n\nVe většině variet švédštiny, které používají alveolární /r/ (obzvláště centrální, severní a finské formy), kombinace /r/ s alveolárními souhláskami (/t, d, n, l, s/) vytváří retroflexní realizace, které se obvykle popisují jako alofony, jež jsou výsledkem asimilace, než jako zvláštní fonémy. Takže („mapa“) se realizuje jako , („sever“) jako , (jezero Vänern) jako , jako (město Karlstad) a („čerstvý“) jako . Tento proces se často neomezuje ani na hranicích slov, např. \"vi går nu\" („nyní odcházíme“) a \"vi går till sta'n\" (\"jdeme do města\") se vysloví a . V jižních varietách, které používají uvulární /r/, se retroflexní realizace nevyskytují. Například se realizuje jako .\n\nRůzné variace /l/ nejsou běžné, ačkoliv existují určité alofony na severu a v oblasti Värmlandu, a to jako retroflexní verberanta .\n\nPo /f/ nebo /v/, se /m/ realizuje jako labiodentální , např. /kamfεr/ (\"kafr\").\n\nVe švédštině jsou přízvučné slabiky vždy dlouhé. Pokud je vokalické jádro slabiky krátké, dochází k prodloužení následující souhlásky. Dlouhé souhlásky se však (na rozdíl od samohlásek) nepovažují za samostatné fonémy, délka souhlásky je komplementární k délce předcházející samohlásky a nepovažuje se za distinktivní rys. Dlouze se vyslovuje souhláska, která je v písmu zdvojená, nebo první ze skupiny souhlásek na konci přízvučné slabiky. Přízvučné slabiky jsou vždy dlouhé. Buď je dlouhá samohláska následována krátkou nebo žádnou souhláskou, nebo po krátké samohlásce následuje dlouhá souhláska. Jiné kombinace nejsou možné. Příklady:\n\n\nNepřízvučné slabiky jsou až na výjimky krátké, tj. obsahují pouze krátké samohlásky i souhlásky.\n\nVýše popsané pravidlo komplementarity délky v přízvučných slabikách má charakter školní poučky a striktně se uplatňuje především v kultivovaných projevech. V běžném hovoru může délka hlásek kolísat.\n\nPoznámka: Ve výše uvedených fonologických transkripcích (mezi lomítky) v přehledových tabulkách se délka souhlásek nevyznačuje, neboť tato transkripce na rozdíl od fonetické transkripce (v hranatých závorkách) neuvádí skutečnou výslovnost, ale fonémy (dlouhá souhláska není samostatný foném).\n\nPro správnou švédskou výslovnost je třeba naučit se u každého slova intonaci, která je ve švédštině dvojí. Pravidla pro použití intonace jsou komplikovaná. Intonace se může lišit v jednotlivých nářečích. 1. intonace (akutová) je klesavá, stejná jako v češtině. 2. intonace (gravisová) se vysloví tak, že přízvučná slabika se vysloví s klesající intonací, následující slabika se však vysloví vyšším tónem.\n\nIntonací se odlišují některá homonyma, tedy různé významy slov, která se stejně píší:\n\n\nAčkoliv tedy najdeme minimální páry, kde má intonace povahu distinktivního rysu, existují různé názory na to, zda je možné považovat švédštinu za tónový jazyk.\n\nVe švédštině je přízvuk nejčastěji na první slabice slova. Přízvuk na jiné slabice se někdy označuje čárkou, která zároveň znamená i délku. To se nejčastěji týká příjmení (\"Linné\") a slov cizího původu (\"idé\" – myšlenka).\n\nVe slovech domácího původu se přízvuk nachází na první slabice s výjimkou slov s nepřízvučnými předponami \"be–\", \"ent–\", \"för–\" a \"ge–\" (např. \"beskriva\" , popsat). Ve výpůjčkách z jiných jazyků se přízvuk nachází často na poslední nebo předposlední slabice podle původního jazyka (např. \"nivå\" , úroveň, pochází z francouzštiny, kde se přízvuk nachází na poslední slabice).\n\nJako mnoho jiných germánských jazyků má švédština tendenci k uzavřeným slabikám s relativně velkým množstvím shluků souhlásek v iniciální i finální poloze, i když ne tak složitých jako v některých slovanských jazycích (viz např. slova tvořená pouze souhláskami v češtině, kde slabičným jádrem může být slabikotvorná souhláska). Vlivem flexe a ve složeninách mohou vzniknout skupiny až 7 po sobě následujících souhlásek. Slabičná struktura ve švédštině může být popsána následujícím vzorcem:\n\nTo znamená, že jednoslabičný švédský morfém může mít až 3 souhlásky před samohláskou (jádrem slabiky) a až 3 souhlásky za ní. Například: \"skrämts\" (příčestí minulé slovesa „zraňovat“ ve tvaru trpného rodu). Na začátku morfému se může objevit kterákoliv souhláska s výjimkou . Existuje však pouze 6 třísouhláskových (všechny začínající /s/) a 31 dvousouhláskovách kombinací v iniciální pozici. Ve finální pozici se může objevit kterákoliv souhláska s výjimkou /h/ and . Celkový počet dvousouhláskových kombinací ve finální pozici je 62. V některých případech mohou vzniknout téměř nevyslovitelné kombinace jako ve slově \"västkustskt\" (), které se skládá z \"västkust\" („západní pobřeží“) s adjektivní příponou \"-sk\" a koncovkou středního rodu \"-t\" (tedy „západopobřežní“ – střední rod).\n\nS výjimkou nepřízvučného /e/, které je možné vyslovovat redukovaně jako , je švédština jazykem bez redukce, což je typický jev pro výslovnost nepřízvučných slabik ve většině germánských jazyků. Ve švédštině jsou nepřízvučné samohlásky sice vždy krátké, nejsou však (s uvedenou výjimkou) při výslovnosti redukovány. V koncovkách (jsou vždy nepřízvučné) připouští švédština nejvíce samohlásek, a to . Má proto nejbohatší morfologii mezi kontinentálními skandinávskými jazyky, srov. šv. \"gator\"\", stenar, saker\" a nor. \"gater, steiner, saker\" (ulice, kameny, věci).\n\nNásledující zvuková ukázka je úryvek z bajky Severní vítr a slunce.\n\nNordanvinden och solen tvistade en gång om vem av dom som var starkast. Just då kom en vandrare vägen fram insvept i en varm kappa. Dom kom då överens om att den som först kunde få vandraren att ta av sej kappan, han skulle anses vara starkare än den andra. Då blåste nordanvinden så hårt han nånsin kunde, men ju hårdare han blåste desto tätare svepte vandraren kappan om sej, och till slut gav nordanvinden upp försöket. Då lät solen sina strålar skina helt varmt och genast tog vandraren av sej kappan och så var nordanvinden tvungen att erkänna att solen var den starkaste av dom två.\n\nSeverní vítr a slunce se jednou dohadovali, kdo z nich je silnější. Šel zrovna cestou kolem poutník oblečený v teplém kožichu. Dohodli se tedy, že ten, který jako první přiměje poutníka, aby si svlékl kabát, bude považován za silnějšího. Zafoukal tedy severní vítr tak silně, jak jen mohl, ale čím silněji foukal, tím těsněji se poutník halil do kabátu. Nakonec severní vítr svůj pokus vzdal. Pak nechalo slunce své paprsky zářit co nejtepleji a poutník si hned sundal kabát. A tak byl severní vítr nucen uznat, že slunce je z nich dvou silnější.\n\n\n"}
{"id": "154151", "url": "https://cs.wikipedia.org/wiki?curid=154151", "title": "Narym", "text": "Narym\n\nNázev Narym může znamenat:\n\n"}
{"id": "154153", "url": "https://cs.wikipedia.org/wiki?curid=154153", "title": "Narym (řeka)", "text": "Narym (řeka)\n\nNarym ( ) je řeka ve Východokazašské oblasti v Kazachstánu. Je 100 km dlouhá.\n\nPramení v místech, kde se stýká Narymský hřbet a hřbet Sarymsakty v bažinaté krajině. Horní tok není v moc velké výšce a koryto je rovné hlinitopísčité. Dolina se v některých místech roztahuje až do šířky 20 km a jinde se zase zužuje na 25 až 250 m. Koryto řeky je široké 15 až 25 m. Hloubka řeky je 0,5 až 2,5 m. Ústí do Buchtarminské přehrady na Irtyši.\n\nPrůměrný roční průtok vody ve vzdálenosti 9 km od ústí činí přibližně 9,0 m³/s.\n\nPrůměrné měsíční průtoky řeky ve stanici Bolšenarymskoe (Ulken Narin) v letech 1954 až 1987:\n\nPodél řeky vede silnice. Na řece leží obydlená místa Žuldyz, Novoberezovka, Majmyr a u ústí Bolšenarymskoe. Řeka má velký význam pro zavlažování.\n"}
{"id": "154156", "url": "https://cs.wikipedia.org/wiki?curid=154156", "title": "Krevní sérum", "text": "Krevní sérum\n\nKrevní sérum je nažloutlá, tekutá, nebuněčná složka krve, která vzniká po vysrážení plné krve a následným odstraněním krevního koláče mechanicky a centrifugací. Složením odpovídá krevní plazmě, avšak na rozdíl od plazmy neobsahuje fibrinogen a další srážecí faktory krve. Krev, jež se odebírá na přípravu séra, se jímá do obyčejných zkumavek či stříkaček bez jakýchkoliv protisrážlivých látek (heparin, EDTA). V klinické a laboratorní praxi se často používá označení \"sérum\".\n\n"}
{"id": "154159", "url": "https://cs.wikipedia.org/wiki?curid=154159", "title": "Siť", "text": "Siť\n\nSiť ( ) je řeka ve Tverské a v Jaroslavské oblasti v Rusku. Je 159 km dlouhá. Povodí má rozlohu 1 900 km².\n\nPramení na vysočině Bežeckij Věrch a ústí do Rybinské přehrady.\n\nZdroj vody je smíšený s převahou sněhového. Průměrný roční průtok vody ve vzdálenosti 19 km od ústí činí 13,4 m³/s. Zamrzá v listopadu až v první polovině prosince a rozmrzá v dubnu.\n"}
{"id": "154166", "url": "https://cs.wikipedia.org/wiki?curid=154166", "title": "Jesaulovský Aksaj", "text": "Jesaulovský Aksaj\n\nJesaulovský Aksaj nebo také Gniloj Aksaj ( nebo ) je řeka ve Volgogradské oblasti v Rusku. Je 179 km dlouhá. Povodí má rozlohu 2 590 km².\n\nPramení ve vysočině Jergeni. Koryto je velmi členité. Ústí do Cimljanské přehrady, před jejím postavením byla levým přítokem Donu.\n\nZdroj vody je převážně sněhový. Průměrný roční průtok vody činí 38 m³/s. V létě na horním toku vysychá. Zamrzá na začátku prosince a rozmrzá v polovině března.\n\nVyužívá se na zavlažování.\n"}
{"id": "154168", "url": "https://cs.wikipedia.org/wiki?curid=154168", "title": "Jovianus", "text": "Jovianus\n\nFlavius Iovianus (331 Singidunum – 17. února 364 Dadastana, Malá Asie), česky Jovián, byl římským císařem a nástupcem Juliana Apostaty. Vládl pouze osm měsíců v zimě 363 až 364. Jovianus vyznával křesťanství a upustil proto od protikřesťanské politiky svého předchůdce. V roce 363 uzavřením míru ukončil válku se sásánovskou Persií.\n\nV křesťanské víře vychovaný Jovianus se narodil v roce 331 v Singidunu (dnešní Bělehrad). Již brzy se dostal do kontaktu s armádou, poněvadž jeho otec Varronianus zastával vysokou vojenskou hodnost \"comes domesticorum\" (byl tedy velitelem útvaru, z něhož se rekrutovali elitní římští důstojníci). Jovianus se proto celkem přirozeně rozhodl pro vojenskou kariéru a později sloužil v téže jednotce jako jeho otec.\n\nZa císařů Constantia II. a Juliana Apostaty postupoval rychle v hodnostech. Nejprve sloužil jako \"protector domesticus\", to znamená že, působil jako člen zvláštního oddílu, který měl podobně jako pretoriánská garda před rokem 312 za úkol zajišťovat císařovu bezpečnost. V roce 363 se v době Julianovy vlády stal dokonce velitelem této jednotky, což je poměrně pozoruhodné vzhledem k tomu, že Julianus dával v armádě i ve státní správě přednost pohanům.\n\nBěhem tažení na východ přišel Julianus 26. června 363 během boje proti Peršanům o život. Ještě v tentýž den se sbor nejvyšších důstojníků vojska rozhodl prohlásit Joviana císařem navzdory jeho nepříliš významnému postavení a to až poté, co úřadující \"praefectus praetorio\" Saturnius Salutius kvůli svému vysokému věku a chabému zdraví odmítl. Pro Joviana hovořila především výtečná pověst jeho otce.\n\nTheodoretos o Jovianovi referuje (zřejmě za značného přehánění) jako o znamenitém, váženém a v mnoha ohledech vynikajícím muži, vysoké a statné postavy a velkomyslných názorů. V boji měl prý svoji odvahou vynikat nad ostatními. Ammianus Marcellinus, který byl oproti Theodoretovi Jovianovým současníkem, se však o něm vyjadřuje zdrženlivěji.\n\nSebelepší osobní vlastnosti císaře ale nemohly římskému vojsku nijak pomoci v tak složité situaci, v jaké se v Persii nacházelo. Už tak tísnivé postavení Římanů se ještě zhoršilo, když perský král Šápúr II. vydal rozkaz zesílit intenzitu útoků na ustupující legie. Pokud chtěl Jovianus zabránit úplnému rozkladu vojska, musel s Peršany začít vyjednávat. Výsledkem byla mírová dohoda uzavřená v červenci 363. V ní se Římané zavazovali neprodleně se stáhnout, vydat značně veliké území v římské Mezopotámii, včetně mocných pohraničních pevností Singary, Nisibis a Bezabde. Nicméně jejich obyvatelé směli odejít na římské teritorium. Tím byl podlomen dosavadní římský vliv v Arménii, jež tak upadla do závislosti na Persii. Dosavadní rovnováha sil na východní hranici byla dramaticky zvrácena ve prospěch Sásánovců.\n\nObzvláště ztráta silně opevněné Nisibidy, kterou pro Římany dobyl před více než 60 lety císař Galerius, vyvolala všeobecnou kritiku. Amminus Marcellinus ve svém díle popisuje, jak obyvatelé města prosili císaře, aby směli s Peršany bojovat na vlastní pěst. To ale Jovianus odmítl. Nisibis zůstala až do dob císaře Maurikia, který ji znovu získal pro Římany, pevně v rukou Peršanů. Město později opakovaně sloužilo jako nástupní prostor pro ničivé perské ofenzívy proti římským provinciím v Orientu.\nV Antiochii, jejíž obyvatelstvo císaři v žertu děkovalo, že je rovněž neodstoupil Peršanům, se Jovianus začal zabývat vnitropolitickými otázkami. První záležitostí, jež byl nucen řešit, byl narušený vztah státu vůči Julianem potlačovanému křesťanství. Dal zrušit většinu zavedených opatření proti křesťanům, avšak současně přiznal náboženskou svobodu pohanským kultům. Pouze čarodějnictví a věštění bylo zakázáno. Julianem navrácené majetky chrámů byly přesto státem zkonfiskovány.\n\nV zimě se Jovianus vydal dále na západ. Během jeho cesty jej dostihla zpráva, že v Durocortoru (dnešní Remeš) se proti němu vzbouřila skupina vysokých důstojníků. Leč galské vojsko povstání rozdrtilo a uznalo Joviana za svého nového císaře. V Ankyře pak převzal společně se svým malým synkem úřad konzula pro následující rok.\n\nNicméně dříve než vůbec se svým doprovodem dorazil do Konstantinopole, Jovianus 17. února 364 ve vesnici jménem Dadastana zemřel. Byl nalezen mrtvý v posteli, ovšem nenašly se jakékoliv důkazy o tom, že by se jednalo o násilnou smrt. Z mnoha teorií, které se zaobíraly příčinami jeho smrti, se zdá být nejpravděpodobnější ta, která poukazuje na otravu oxidem uhelnatým způsobenou špatným odvodem kouře z místnosti, kde přespával.\n\nJovianovy ostatky byly pohřbeny v císařském mauzoleu v Konstantinopoli. Jeho nástupcem se stal do té doby celkem bezvýznamný důstojník císařské gardy, Flavius Valentinianus. O dalších osudech Jovianova syna se bohužel nedochovaly žádné informace.\n\nJovianem sjednaný mír s Peršany byl jak současníky tak také moderními historiky často kritizován. V pozdějších pramenech je však tato dohoda hodnocena celkem vyváženě. Vojenská nezbytnost uzavření míru byla ovšem současníky zpochybňována. Nové výzkumy poukazují na fakt, že Jovianus ve skutečnosti neměl jiné volby, pokud nechtěl riskovat likvidaci celé římské armády na východě. Tento názor stále ještě naráží na ojedinělý odpor, především ze strany „obhájců“ Juliana, přičemž ale přehlíží, že smlouva umožnila vojsku vrátit se bezpečně na římské území a navíc přinejmenším dočasně uklidnila napjaté vztahy mezi oběma říšemi.\n\nCelkově je Jovianus v dochovaných pramenech přesto líčen víceméně negativně. Často je obdařován přízviskem „Zimní císař“ (srovnejte se „Zimním králem“ – Fridrich Falcký). Dobové svědectví Ammiana Marcellina líčí Joviana ve velmi negativních barvách. Naproti tomu jeho předchůdce Julianus je Ammianem znázorňován jako vzor ideálního císaře, což zajisté dokazuje Ammianovu předpojatost v této věci. O císařově malém synovi se dokonce prameny nezmiňují vůbec. Někteří jiní historikové naproti tomu zdůrazňují Jovianovu politiku mírové koexistence Římanů a Peršanů.\n\nTheodoretos nalezl ve svých Církevních dějinách pro Joviana pouze samá pochvalná slova, neboť ukončil pronásledování křesťanů nastolené jeho předchůdcem a znovu dosadil do svých úřadů všechny Julianem vypovězené biskupy. Tento pozitivní obraz Joviana se nápadně liší od Theodoretova veskrze negativního hodnocení Julianovy vlády, během níž byla církev vystavena značnému tlaku, z čehož pramení celkem oprávněné pochyby o Theodoretově objektivitě.\n\n\n\n"}
{"id": "154173", "url": "https://cs.wikipedia.org/wiki?curid=154173", "title": "DOS (rozcestník)", "text": "DOS (rozcestník)\n\nDOS, DoS nebo dos může znamenat:\n\n\nDOS (Disk Operating System) – skupina podobných operačních systémů pro počítače s pevným diskem založené na rodině procesorů Intel 8086; žádný z nich neměl název „DOS“, ale jsou tak všechny společně nazývány:\n\nOstatní operační systémy, kde byla zkratka „DOS“ uvedena ve jméně i přes to, že se skupinou uvedenou výše nemá nic společného:\n"}
{"id": "154175", "url": "https://cs.wikipedia.org/wiki?curid=154175", "title": "Vosa", "text": "Vosa\n\nVosa může být:\n\n\n"}
{"id": "154178", "url": "https://cs.wikipedia.org/wiki?curid=154178", "title": "Křišťálová noc", "text": "Křišťálová noc\n\nKřišťálová noc (: ), někdy též označovaná jako Listopadový pogrom či Říšský pogrom, byl protižidovský pogrom, který se odehrál v noci z 9. na 10. listopadu 1938 v nacistickém Německu, k němu připojeném Rakousku a v Sudetech. Podílely se na něm paramilitantní jednotky SA () a běžní Němci, zatímco německé úřady nečinně přihlížely. Jeho název je odvozen od střepů rozbitého skla z oken a výloh židovských obchodů, domů a synagog.\n\nBěhem Křišťálové noci bylo zabito podle nejčastěji zmiňovaného údaje 91 Židů, ale některé prameny uvádějí odlišná čísla. Zhruba 30 000 jich bylo zatčeno a internováno v koncentračních táborech. Židovské domovy, nemocnice a školy byly ničeny a rabovány. Více než 1000 synagog bylo vypáleno a zničeno bylo přes 7000 židovských obchodů.\n\nZáminkou pro pogrom byl atentát na sekretáře německého velvyslanectví v Paříži, Ernsta vom Ratha, který spáchal židovský mladík Herschel Grynszpan. Křišťálovou noc následovala další ekonomická, politická a společenská perzekuce Židů, která vyvrcholila v konečné řešení židovské otázky a holokaust. Zajímavostí je, že ve stejný den o 51 let později došlo k pádu Berlínské zdi, dalšího důležitého milníku moderních německých dějin.\n\nBezprostřední příčinou pogromu byl atentát židovského mladíka Herschela Grynszpana na sekretáře německého velvyslanectví v Paříži Ernsta vom Ratha, který navíc přišel po oslavě výročí Pivnicového puče v Mnichově.\n\nBěhem Křišťálové noci bylo zabito podle nejčastějšího zmiňovaného údaje 91 Židů. Podle francouzského historika P. Milzy bylo zabito více než sto Židů, zničeno 7 500 židovských obchodů, vypáleno 171 domů a 119 synagog. Po Křišťálové noci odvlekli příslušníci SS 20 až 30 tisíc Židů do koncentračních táborů.\n\nNásledujícího dne se v mnoha městech konaly demonstrace na podporu NSDAP a jejího vůdce. Například v Norimberku se této demonstrace účastnilo 100 000 lidí.\n\nKřišťálová noc způsobila zvýšení exodu židovského obyvatelstva z nacistického Německa, který získal prakticky charakter útěku, a ještě více vyhrotila německo-židovské vztahy. Dodnes se vedou spory a dohady o tom, do jaké míry byl protižidovský pogrom spontánní a do jaké míry připravovanou akcí.\n\nZvláštní předpis později stanovil, že pojistné za škody utrpěné za Křišťálové noci připadne státu. Za židovský majetek poškozený jednotkami SA, na který měl z pohledu Göringa nárok německý lid, byli naopak Židé ve Třetí říši donuceni zaplatit finanční částku ve výši 1 miliardy říšských marek. To představovalo přibližně 10 % příjmů státní pokladny za rok 1938; vražedná akce a následující administrativní zásahy (především 1. zákon o vyloučení Židů z hospodářského života) tak Třetí říši pravděpodobně zachránily před státním bankrotem, jenž roku 1938 akutně hrozil, a tím také umožnily Hitlerovi udržet se u moci a rozpoutat druhou světovou válku.\n\nNázev získala Křišťálová noc podle rozbitých výloh židovských obchodů. Vypáleny byly desítky synagog, včetně asi padesáti v českém pohraničí na územích, která byla několik týdnů před tím Mnichovskou dohodou připojena k Říši, například v Liberci, Jablonci, Opavě, Chebu, Mariánských Lázních či Karlových Varech.\n\nReakce nežidovského obyvatelstva Německa na Křišťálovou noc se různily. V místech, kde k násilnostem a ničení docházelo, se shromažďovalo množství lidí, kteří v tichosti přihlíželi. Místní hasičské sbory se omezily na zabraňování rozšíření plamenů ze synagog na okolní budovy. V Berlíně policejní důstojník Wilhelm Krützfeld zakázal příslušníkům SA zapálit Novou synagogu a později obdržel pouze výtku. Britský historik Martin Gilbert se domnívá, že „mnoho nežidovských obyvatel pociťovalo k těmto událostem odpor.“ Jeho názor podpořil očitý svědek dr. Arthur Flehinger, který popsal, že viděl „brečící lidi, koukající zpoza záclon.“ Rozsah zkázy byl tak velký, že s ním mělo mnoho Němců vyjádřit nesouhlas a označit jej za bezcitný.\n\nBiskup evangelicko-luterské církve v Durynsku a vůdčí představitel německého křesťanského hnutí, Martin Sasse, vydal krátce po Křišťálové noci soubor spisů Martina Luthera. Aplaudoval přitom pálení synagog a shodě okolností, že se tak stalo 10. listopadu, v den výročí Lutherova narození. Na Němce naléhal, aby dbali na slova „největšího antisemity své doby a člověka varujícího svůj lid před Židy.“ Diarmaid MacCulloch tvrdí, že Lutherův pamflet (O Židech a jejich lžích) z roku 1543 byl „plánem“ pro Křišťálovou noc.\n\nV článku publikovaném večer 11. listopadu Goebbels připsal události Křišťálové noci „zdravým instinktům“ německého lidu. To dále rozvedl slovy: „Němci jsou antisemité. Nemají zájem, aby byla v budoucnu jejich práva omezována, či aby byli provokováni parazity židovské rasy.“\n\nPogrom Křišťálové noci vyvolal mezinárodní pobouření. Zdiskreditoval pro-nacistická hnutí v Evropě a Severní Americe, a způsobil pokles jejich podpory. Mnoho deníků Křišťálovou noc odsoudilo a některé ji přirovnaly k vražedným pogromům v carském Rusku v 80. letech 19. století. Spojené státy americké odvolaly svého velvyslance v Německu (diplomatické styky však nepřerušily), zatímco další státy zpřísnily na protest své diplomatické vztahy s Německem. Britská vláda odsouhlasila program transportu pro děti uprchlíků (\"Kindertransport\") do Spojeného království. Křišťálová noc byla zlomovým bodem ve vztazích mezi nacistickým Německem a zbytkem světa. Brutalita pogromu a politika německé vlády podporující násilí po jeho vypuknutí obnažila represivní povahu a rozšířený antisemitismus zakořeněný v Německu, a obrátila svět ostře proti nacistickému režimu.\n\nKřišťálová noc změnila povahu perzekuce Židů z ekonomické, politické a sociální na fyzickou, spojenou s mlácením, vězněním a vražděním. Tato událost je též často uváděna jako počátek holocaustu. Historik Max Rein v roce 1988 v této souvislosti napsal: „Křišťálová noc přišla (…) a všechno se změnilo.“\n\nZatímco události listopadu 1938 předběhly formulaci konečného řešení židovské otázky (), předznamenaly blížící se genocidu. V období kolem Křišťálové noci vyzval deník SS \"Das Schwarze Korps\" k „ničení mečem a plameny“. Hermann Göring prohlásil na konferenci konané den po pogromu: „Židovský problém dosáhne vyřešení, pokud kdykoli v blízké budoucnosti budeme vtažení do války za našimi hranicemi – pak je zřejmé, že budeme muset s Židy provést konečné zúčtování.“\n\nMonografie\nPeriodika\n\n"}
{"id": "154183", "url": "https://cs.wikipedia.org/wiki?curid=154183", "title": "CDR", "text": "CDR\n\nZkratka CDR může znamenat:\n\n"}
{"id": "154189", "url": "https://cs.wikipedia.org/wiki?curid=154189", "title": "BR", "text": "BR\n\nSpojení písmen B a R může mít různé významy:\n\n\n\n\n\n\n"}
{"id": "154192", "url": "https://cs.wikipedia.org/wiki?curid=154192", "title": "Ploutvonožci", "text": "Ploutvonožci\n\nPloutvonožci (Pinnipedia, Phocoidea) jsou skupina savců patřících k řádu šelem (Carnivora) a uzpůsobených k životu ve vodě, jejichž končetiny se přeměnily v ploutve. Mezi ploutvonožce se řadí tři současné čeledi: tuleňovití (Phocidae), mrožovití (Odobenidae) a lachtanovití (Otariidae). Vyhynulý rod \"Enaliarctos\" se řadí do zvláštní čeledi.\n\nAčkoliv ploutvonožci tráví velkou část života ve vodě, jsou to teplokrevní savci rodící živá mláďata, která jsou kojena. Dýchají vzduch a jejich kůže je pokryta srstí. I když tráví většinu času v moři (jen málo druhů žije rovněž ve sladkých vodách), jejich život je do jisté míry závislý na souši. Periodicky se vrací na břeh, kde se sluní anebo odpočívají a během rozmnožovacího období se shromažďují na plážích, popřípadě ledových krách, aby zde porodili a vychovali mláďata.\n\nJsou dobří plavci, dosáhnou rychlosti až 30 km/h. Pětiprsté končetiny ploutvonožců mají tvar veslovací ploutve. Zadní končetiny fungují jako ploutve ocasní. Mohutná vrstva podkožního tuku je chrání proti chladu i proti tlaku. Kromě toho, že tuk zabraňuje ztrátě tepla ve studené vodě, přispívá k hydrodynamickému tvaru jejich těla a funguje jako zásobník energie. Pro potápění jsou vybaveni uzavíratelnými ušními i nosními dírkami. Živí se převážně rybami.\n\nSoudilo se, že ploutvonožci mají nejblíže k medvědům, dnes to však vypadá, že jejich sesterskou skupinou je nadčeleď Musteloidea (tj. lasicovití, medvídkovití a příbuzné čeledi). Společně s medvědovitými a psovitými šelmami jsou pak řazeni do podřádu psotvárných (Caniformia).\n\nna hlavě mají úzké zvukovody bez ušních klapek;\npřední ploutve jsou krátké a tupé, pokryté srstí, s drápky na prstech;\nzadní ploutve jsou blanité, krátké, pádlovité a pokryté srstí, nemohou je otočit\ndopředu, drápky mají na všech prstech;\n\n\n\nna hlavě mají nenápadné uzavíratelné uši bez ušních klapek, mají dva velké kly (až\n100 cm);\npřední ploutve jsou bez srsti, prsty jsou stejně dlouhé s malými drápky;\nzadní ploutve jsou trojúhelníkového tvaru, bez srsti, mohou je otočit dopředu,\nprostřední 3 prsty jsou delší než dva krajní, zadní ploutve mohou být příležitostně\npoužity k pohonu;\n\n\nmají tenké ušní klapky na hlavě;\nmají nápadné drápky na předních ploutvích, které jsou obvykle bez srsti;\nzadní ploutve jsou blanité, velké a pádlovité, bez srsti, mohou je otočit dopředu pro\npohyb na zemi, drápky jsou na prostředních třech prstech;\n\n\n"}
{"id": "154199", "url": "https://cs.wikipedia.org/wiki?curid=154199", "title": "Vnější paměť", "text": "Vnější paměť\n\nVnější paměť představuje v architektuře počítače paměť určenou k trvalému ukládání informací (programů a dat), její obsah se vypnutím počítače neztrácí. K vnější paměti nemá procesor počítače zpravidla přímý přístup (srov. s vnitřní pamětí). Pro uživatele není podstatná, ale velmi důležitá. \n\nVnější paměť lze rozdělit na \"stálou\" a \"výměnnou paměť\". Operační systém k přístupu do vnější paměti používá ovladače zařízení a data jsou organizována do souborů podle pravidel použitého souborového systému. Výměnná paměť obvykle používá pro uložení dat výměnná datová média. Mezi stálou vnější paměť počítače patří Pevný disk a ATA ADM flash disk. Do výměnných vnějších pamětí počítače se řadí disketová jednotka, CD jednotka, DVD jednotka, USB flash paměť nebo Zip disk.\n\nDisketová mechanika je napájena speciálním kabelem, a to přímo ze zdroje. Princip čtení a zápisu dat je obdobný jako u HDD, pouze však hlavičky se přímo dotýkají magnetického povrchu desky. Disketa je oboustranný magnetický nosič informace, kotouč je umístěn v tuhém obalu. Máme tři druhy disket s jinou kapacitou, 3,5\" má kapacitu od 720 KB až do 1,44 MB, což je maximální kapacita tohoto média, 5,25\" se pohybuje od 360 KB až do 1,2 MB, ZIP disketa 100,250 a 750 MB. Disketa se v dnešní době moc nepoužívá, paměťové médium, které už pár let nemá na trhu místo a přesto se i dnes prodávají sestavy s FDD mechanikou, FDD mechaniky v externí i interní podobě a konečně i celé balíčky nových disket. Disketa však nevyhovuje v žádném ohledu (např. kapacita, velikost média). \n\nCD je velkokapacitní paměťové médium s kapacitami o hodnotách 250 MB, 650 MB, 700 MB, 800 MB, 900 MB. Data jsou zaznamenávány mechanicky, pomocí lisování nebo laserem. u CD-RW záznamové barvivo nepodléhá nezvratné změně, ale pouze k fázové změně (z krystalické na amorfní). CD-ROM mechanika slouží ke čtení kompaktních disků. Připojuje se pomocí rozhraní IDE nebo SATA.Čtení disku probíhá pomocí laseru a optické soustavy. CD médium má ve svém povrchu vylisovánu drážku ve formě spirály, v které jsou uložena data. Na CD nelze vypálit přímo nuly a jedničky, proto je nutné data nejdříve zakódovat. Pro záznam pak budeme potřebovat úrovně - výstupky (lands) a prohlubně (pits).\n\nVelkokapacitní paměťové médium s vyšší kapacitou než CD. Jednovrstvé, jednostranné s kapacitou 4,7 GB, dvouvrstvé, jednostranné s 8,5 GB, jednovrstvé, oboustranné s 9,4 GB a dvouvrstvé, oboustranné s maximální kapacitou DVD 17 GB. Na DVD se bez problémů vejde celovečerní film s trojrozměrným zvukem namluveným devíti jazyky + 32 jazykových titulků. Na DVD se dají totiž také ukládat data a programy a tak se DVD spíše vykládá jako digitální víceúčelový disk. Takovéto disky nelze přehrát v obyčejné CD-ROM mechanice. Naopak DVD mechanika dokáže číst disky CD-ROM, CD-R i CD-RW. Stejně jako je u CD mechanik rozdělení rychlosti podle násobků původní rychlosti čtení hudebního CD, je tomu tak i u DVD. 1x DVD přibližně odpovídá 10x CD.\n\nPaměťové médium s příčným odstupem stop 0,35 mikrometrů. Pro čtení se používá laserové světlo s vlnovou délkou 405 nanometrů. Tak jako CD, má i blu-ray disk průměr 12 cm, v menším provedení 8 cm a tloušťku 1,2 mm. Disky umožňují záznam dat s celkovou kapacitou až 25 GB u jednovrstvého disku, 50 GB u dvouvrstvého disku až do 100 GB u oboustranného, dvouvrstvého disku. Díky umístění záznamu 0.1 mm pod povrch je možné vyrobit hybridní disk s DVD i Blu-ray záznamem na jedné straně disku. Čtecí zařízení pro disky blu-ray jsou vyvíjena s ohledem na CD a DVD, mají umožňovat čtení všech tří typů disků.\nFlash paměť je elektricky programovatelná paměť, vnitřně organizovaná po blocích. Lze programovat každý blok samostatně. Flash paměť má omezenou životnost maximálním počtem zápisu do stejného místa (asi 100 000x). COMPACT FLASH se užívá v digitálních fotoaparátech a kamerách, místo disků v průmyslových počítačích nebo počítači s nízkou spotřebou. Maximální kapacita flash paměti je až 64 GB.\n\nExterní disky jsou typicky připojeny přes USB.\n\nDatová úložiště nebo i síťová.\n\nHolografický disk s kapacitou 500 GB s trojrozměrným zápisem dat. Holografický disk je nové optické datové záznamové médium s extrémně vysokou hustotou zápisu informací. Rozměry nijak neuhýbá ze standardů - 130 mm průměr, 3,5 mm výška (tloušťka). Pro srovnání, běžné DVD má průměr 120 mm a výšku 1,2 mm.\n"}
{"id": "154201", "url": "https://cs.wikipedia.org/wiki?curid=154201", "title": "Scilly", "text": "Scilly\n\nScilly [sili] nebo ostrovy Scilly (anglicky \"Isles of Scilly\", kornsky \"Enesek Syllan\"), též slavnostně Scillonia nebo neformálně Scillies, jsou drobné kornské souostroví, tvořící nejjižnější část Britských ostrovů. Leží v Atlantském oceánu asi 45 km jihozápadně od mysu Land's End v anglickém ceremoniálním hrabství Cornwall, k němuž historicky náleží. Administrativně jsou Scilly součástí Anglie a potažmo Spojeného království, v jehož rámci tvoří zcela specifickou jednotku (v podstatě unitary authority), spravovanou Radou ostrovů Scilly (\"Council of the Isles of Scilly\"). Souostroví má celkovou rozlohu souše 16,37 km² a v roce 2017 na něm žilo přibližně 2300 obyvatel. Jedná se o pozůstatky dříve mnohem většího, jednotného ostrova, což je doloženo nejen geologicky, ale i v místních legendách.\n\nVzhledem ke své poloze jsou ostrovy místem zastávek tažných ptáků na jejich cestě z Arktidy do Afriky. Díky teplému Golfskému proudu mají ostrovy oceánské, téměř subtropické podnebí, od kterého se liší především velmi mírnými léty. Místní průměrné teplota je nejvyšší z celých Britských ostrovů (+11,6 °C), jen zcela výjimečně zde mrzne. Mimořádné jsou také další tři klimatické údaje – ostrovy jsou velmi větrné, na britské poměry velmi slunečné (1805 hodin ročně, tj. více než jižní Morava), a rozptyl teplot vzduchu na souostroví patří mezi nejnižší v celé Evropě – mezi teplotními minimy v zimě a maximy v létě bývá rozdíl nejvýše 20 stupňů, a rozdíl mezi nejvyšší a nejnižší teplotou, které zde kdy byly naměřeny (+27,8 °C a –7,2 °C), činí jen 35 stupňů.\n\nScilly se skládají z pěti větších obydlených ostrovů a dalších zhruba 130 skalisek. Největší ostrov je \"Ennor\" (St. Mary's), který měří přes šest čtverečních kilometrů a na němž se nachází hlavní město souostroví Hugh Town. Další obydlené ostrůvky jsou \"Enys Skaw\" (Tresco), \"Brechiek\" (St. Martin's), \"Aganas\" (St. Agnes) a \"Bryher\". Ostrovy jsou tvořeny žulovými skalisky z období permu. Celé souostroví vlastní Hrabství Cornwall (které je propůjčeno princi Charlesovi), vyjma půdy pod hlavním městem, která byla po druhé světové válce odprodána jejím obyvatelům. Ostrovy jsou nevysoké; nejvyšší kopce se tyčí 20-50 metrů nad mořem. Ačkoliv mají ostrovy nepatrnou rozlohu, díky své povaze se mohou pyšnit desítkami kilometrů pobřeží. Některé úseky scillonského pobřeží jsou skalnaté, chráněné zátoky mají naopak písčité pláže excelentní kvality. Ostrovy jsou nechvalně známé (podobně jako západobretonský ostrov Ouessant) jako pohřebiště lodí, neboť množství podmořských útesů společně se silnými větry a mořskými proudy se ukázalo v dějinách jako velmi nebezpečná kombinace. Ostrov \"Enys Skaw\" (Tresco) je proslavený svou subtropickou zahradou s tisíci exotických květin a stromů z 80 zemí světa – i uprostřed zimy zde kvete nejméně 300 druhů rostlin.\n\nPojmenování ostrovů patrně pochází od keltské sluneční bohyně Sulis. Římané je nazývali \"Insula Scillonia\" - vědci se domnívají, že tehdy byl v oblasti jeden velký ostrov, který byl zatopen při oteplení na počátku středověku.\nFéničané tyto ostrovy nazývali \"Cínové ostrovy\". V minulosti bylo Scilly rájem pirátů, pašeráků a mnichů; málo osídlené, pomalu zaplavované mořem a vystavené silným větrům byly okrajovou součástí většího Kornského království, později hrabství. Opatství bylo na ostrovech založeno již v polovině 10. století. Kornský guvernér byl na ostrovech správcem mezi léty 1539-1920. Kornština jako jazyk denní komunikace přestala být používán v průběhu 17. století. Na počátku 18. století se stalo dějištěm námořní katastrofy: Při ztroskotání na scillonských útesech zahynulo téměř 1 500 britských námořníků včetně admirála Shovella. V těchto dobách bylo souostroví často navštěvováno berberskými piráty z alžírského pobřeží.\n\nRoku 1834 si ostrovy pronajal anglický politik Augustus John Smith (1804–72), který zde působil jako guvernér až do své smrti a provedl rázné reformy, kterými zmodernizoval zdejší zaostalý způsob života a zefektivnil hospodaření. Mimo jiné zakládal větrolamy na ochranu zemědělské půdy a na pěti hlavních ostrovech nechal vybudovat školy, čímž sem přinesl povinnou školní docházku o desítky let dříve, než se stala standardem v samotné Anglii. Jeho potomci (rodina Dorrien-Smith) byli guvernéry do roku 1920 a dodnes mají v držení ostrov Tresco.\n\nDvě třetiny obyvatel jsou zaměstnány v cestovním ruchu. Ostrovy jsou oblíbeným místem rekreace pro svůj klid a příjemné klima. Nadto jsou téměř bez aut, když vzdálenosti na ostrovech jsou rychle dosažitelné pěšky či na kole a doprava mezi ostrovy probíhá loděmi. Místní turistický průmysl je zaměřen na bohatší klientelu a vynikající úroveň služeb. Obliba těmito ostrovů turisty má však též velmi negativní důsledek – velký tlak na cenu ostrovních nemovitostí, která je pro místní obyvatelstvo zcela neúměrně vysoká a vyhání pryč značnou část mladé generace. \n\nDalšími, tradičnějšími formami obživy místních obyvatel jsou rybolov a zemědělství, především pak pěstování jarních květin: v zimě pěstovaných, řezaných narcisů a trávniček (\"Armeria maritima\"). Ostrovy také přitahují ornitology a botaniky: díky unikátnímu oceánskému klimatu zde najdeme vřesoviště i palmy několik metrů od sebe.\n\nNeoficiální vlajka ostrovů Scilly byla přijata roku 2002. Bílý kříž upomíná na příslušnost ke Cornwallu, oranžová barva symbolizuje sluneční svit a modrá moře. Pět hvězd v pravé horní čtvrtině zastupuje pětici hlavních ostrovů.\n\nOblíbenými sporty na souostroví jsou veslování a potápění. Scilly mají vlastní fotbalovou ligu, v níž hrají pouze dvě mužstva, \"Woolpack Wanderers\" a \"Garrison Gunners\", takže jde o nejmenší soutěž na světě.\n\n"}
{"id": "154202", "url": "https://cs.wikipedia.org/wiki?curid=154202", "title": "Mé jméno je Nikdo", "text": "Mé jméno je Nikdo\n\nMé jméno je Nikdo (v originále: \"Il Mio nome è Nessuno\", 1973) je spaghetti-western napsaný a produkovaný Sergiem Leonem a režírovaný Toninem Valerim. V hlavní roli hrál Terence Hill spolu s americkým hercem Henrym Fondou. Vzniká tak zvláštní směsice dvou poměrně odlišných westernů, na jedné straně komediální „Nikdo“ (Terence Hill ve stejném stylu jako ve filmech \"Pravá a levá ruka ďábla\" nebo \"Podivné dědictví\") a na druhé straně ostřílený pistolník Jack Beauregard (Henry Fonda, viz např. \"Tenkrát na Západě\"). Film byl vytvořen v italsko-francouzsko-západoněmecké koprodukci.\n\n"}
{"id": "154206", "url": "https://cs.wikipedia.org/wiki?curid=154206", "title": "Kraj (Středozem)", "text": "Kraj (Středozem)\n\nKraj (anglicky \"Shire\", v západštině \"Sûza\", v sindarštině \"Drann\") je fiktivní země popsaná v \"Pánovi prstenů\" a dalších knihách anglického spisovatele J. R. R. Tolkiena. Leží na severozápadě Středozemě a je obydlen hobity.\n\nKraj se nachází v Eriadoru na západ od řeky Brandyvíny a na východ od Dalekých vrchů. Od západu k východu je dlouhý asi 120 mil (cca 190 km) a od severu k jihu 150 mil (cca 240 km), jeho rozloha tedy činí asi 47.000 km². Kraj se dělí na čtyři hlavní oblasti nazývané \"čtvrtky\" a další dvě tzv. \"marky\". Východní marka se nachází za řekou Brandyvínou na jejím levém břehu, byla osídlena r. 2340 Třetího věku rodem Brandorádů (dříve Starorádů) a oficiálně potvrzena jako součást Kraje králem Elessarem na počátku Čtvrtého věku. Zároveň tento král rozšířil Kraj o Západní marku. \n\nHlavním městem Kraje je Velká Kopanina, dalšími významnými městy jsou Hobitín, Bralův Městec, Žabovřesky a další. \n\nKraj po celé dějiny patřil pod nadvládu Severního království, nicméně Arnor (už v době založení Kraje rozpadlý na tři části, z nichž přežíval pouze Arthedain) záhy zanikl a potomci králů se ukrývali v divočině. Hobiti si po založení Kraje zvolili vladyku jako zástupce krále, který však do správy Kraje nijak nezasahoval. Funkce vladyky zpočátku patřila rodu Starorádů, po jejich založení Rádovska se přesunula do rukou Bralů. Protože rozvětvené hobití rodiny si své záležitosti spravovaly samy a hobiti byli pokojný národ, který neválčil ani mezi sebou ani s jinými, role vladyky byla víceméně formální. Důležitou osobou v Kraji byl rovněž starosta Velké Kopaniny (chápaný v zásadě jako starosta Kraje), volený na 7 let, pod jehož pravomoc patřili tzv. \"krajníci\", obdoba policie. Na celý Kraj jich bylo pouze dvanáct a většinou museli hledat spíš zaběhlý dobytek než řešit skutečné zločiny. Více krajníků bylo na hranicích Kraje. Jejich počet kolísal podle situace. \n\nÚzemí Kraje patřilo pod říši Arnor, která však v průběhu Třetího věku směřovala k úpadku, takže po r. 1600 Třetího věku už oblast Kraje nebyla téměř osídlená. V té době hobiti sídlili ve městě Hůrce, z nějž se r. 1601 vypravili bratři Marko a Blanko s mnoha hobitími rodinami a založili hobití říši, kterou pojmenovali Kraj. Dostali povolení od Argeleba II., krále Arthedainu, k osídlení oblasti, pokud budou střežit západní cestu a uznávat svrchovanost Severního království. \n\nRok založení Kraje (1601 Třetího věku) byl hobity považován za rok 1 krajového letopočtu. Skromné způsoby hobitů se dobře hodily k této úrodné zemi, která pod jejich rukama vzkvétala. \n\nZdá se, že s výjimkou několika přírodních pohrom a skřetího nájezdu v roce 2747 byl Kraj pokojná země a příliš si neuvědomoval svět kolem a naopak ostatní národy Středozemě se o hobity nijak zvlášť nezajímaly. Jak ale postupně vzrůstala Sauronova moc ve Středozemi, Hraničáři (původně válečníci Severního království) Kraj chránili před nebezpečím, aniž by si to hobiti uvědomovali. Když však na Aragornovu žádost odešli do Války o Prsten, Kraj zůstal téměř nechráněný a začali do něj pronikat Sarumanovi zločinní zvědové ze Železného pasu. Těmi byl nakonec téměř ovládnut, ale hobiti, kteří se vrátili z Války o Prsten, zejména Smělmír Brandorád a Peregrin Bral, vyvolali povstání a Sarumanovy muže porazili v bitvě u Povodí. \n\nKrál Aragorn pak připojil ke Kraji Západní marku, vydal nařízení, že žádný člověk nesmí do Kraje vstoupit a prohlásil vladyku Kraje (jímž se stal Peregrin Bral), Pána Rádovska (Smělmír Brandorád) a starostu Velké Kopaniny (Samvěd Křepelka) za rádce Severního království.\n\nMezi nejznámější hobity z Kraje patří Bilbo Pytlík, který se připojil k výpravě k Osamělé hoře Erebor a při tomto dobrodružství náhodou získal Jeden prsten (kniha \"Hobit\"). Tento náhodný objev vtáhl Bilba, jeho synovce Froda Pytlíka a všechny hobity z Kraje do války na konci Třetího věku (trilogie Pán prstenů).\n"}
{"id": "154211", "url": "https://cs.wikipedia.org/wiki?curid=154211", "title": "Alexandr Hleb", "text": "Alexandr Hleb\n\nAljaksandr Paulavič Hleb (bělorusky Аляксандр Паўлавіч Глеб; * 1. května 1981 Minsk, Bělorusko) známý v ČR jako Alexandr Hleb je běloruský fotbalový záložník a reprezentant, který v současnosti hraje za BATE Borisov.\n\nVýborný technik, který bývá svým stylem hry přirovnáván k českému hráči Tomáši Rosickému, přestoupil do Arsenalu z německého Stuttgartu v roce 2005 a svůj debut v rudém dresu „Gunners“ si odbyl v zápase Community Shield s Chelsea FC (zápas skončil prohrou Arsenalu 1:2).\n\n182 centimetrů měřící a 72 kilo vážící křídelní half nosil v Arsenalu na zádech své oblíbené číslo 13. Hleb poté působil v FC Barcelona, kde podepsal v létě 2008 čtyřletou smlouvu. Vrátil se tak k Thierry Henrymu, bývalému spoluhráči z Arsenalu. Avšak v roce 2009 se vrátil do bundesligového Stuttgartu.\n\n"}
{"id": "154215", "url": "https://cs.wikipedia.org/wiki?curid=154215", "title": "Josef Řihák", "text": "Josef Řihák\n\nJosef Řihák (* 25. dubna 1959 Karlovy Vary) je český politik za Českou stranu sociálně demokratickou a v letech 2008 až 2014 senátor za obvod č. 18 – Příbram. Po komunálních volbách 2002 se stal radním a v letech 2006–2012 pak starostou města Příbrami. V letech 2002–2008 zasedal v Poslanecké sněmovně Parlamentu ČR.\n\nOd roku 2012 je zastupitelem ve Středočeském kraji, když tento mandát vykonával již mezi roky 2000–2007. Po krajských volbách 2012 se stal středočeským hejtmanem koalice ČSSD a KSČM, než na tento post v červnu 2014 rezignoval. Od října 2017 je krajským radním.\n\nMaturoval na Střední zemědělské technické škole v Březnici a pak (po základní vojenské službě) nastoupil na Okresní veterinární správu v Příbrami. Dálkově vystudoval Vysokou školu veterinární v Brně (obor hygiena potravin a ekologie zemědělství). Má titul MVDr. V období let 1995–1998 pracoval na postu obvodního veterinárního inspektora, pak coby vedoucí Veterinární a hygienické stanice v Příbrami. V roce 1998 se stal členem ČSSD.\n\nDo Krajského zastupitelstva Středočeského kraje byl v roce 2000 zvolen za Českou stranu sociálně demokratickou. Ve volbách v roce 2002 byl zvolen do Poslanecké sněmovny Parlamentu České republiky za ČSSD (volební obvod Středočeský kraj). Byl členem sněmovního zemědělského výboru. Poslanecký mandát obhájil ve volbách v roce 2006. V letech 2006–2007 působil jako místopředseda zemědělského sněmovního výboru. Ve sněmovně setrval do října 2008, kdy rezignoval na mandát. Ve sněmovně spolupředložil pět zákonů, z nichž dva byly schváleny (mj. zákon o veřejných neziskových ústavních zdravotnických zařízeních).\n\nDlouhodobě je aktivní v místní politice. V komunálních volbách roku 2002, komunálních volbách roku 2006 a komunálních volbách roku 2010 byl za ČSSD zvolen do zastupitelstva města Příbram. Již v roce 2002 se dostal i do rady města Příbram, tehdy ještě pod vedením starosty Ivana Fuksy z ODS. Na podzim roku 2006 vedl příbramskou kandidátku sociálních demokratů v komunálních volbách. Strana získala o dva mandáty víc ve srovnání s volbami v roce 2002. Po dvoutýdenních jednáních byl Řihák zvolen novým starostou města jako zástupce menšinové koalice ČSSD a SNK Evropských demokratů, kterou podpořili zastupitelé za Komunistickou stranu Čech a Moravy. Poté také opustil své místo v krajském zastupitelstvu Středočeského kraje.\n\nOd roku 2007 byl zástupcem všech starostů v boji proti umístění amerického radaru v Česku. Po oznámení záměru zrušit Vojenský újezd Brdy byl v čele iniciativ za vyhlášení chráněného území.\n\nV roce 2008 se koalice ČSSD a SNK na příbramské radnici rozpadla a do čela města se vrátila ODS, Řihák zůstal starostou. V roce 2010 jím vedená kandidátka sociálních demokratů získala ve volbách 31,87 procenta hlasů a o další tři mandáty víc (celkem 11 z 25). Krátce po volbách byla obnovena koalice ČSSD s ODS.\n\nPříbramská radniční koalice ČSSD a ODS je stabilní. Opozice ji kritizuje zejména za snahy o privatizaci některých objektů. Největší odpor opozice, části veřejnosti provázel prodej I. polikliniky, proti se tehdy postavili též lékaři, kteří měli v I. poliklinice své ordinace, a s okolnostmi nesouhlasil také Řihákův předchůdce a člen koaliční ODS Ivan Fuksa. Petici proti prodeji podepsalo 4329 občanů města, privatizace vedla i k neúspěšnému pokusu o odvolání Řiháka z postu starosty.\n\nPříbramské radnici se za Řihákova vedení podařilo s pomocí dotací z EU zrekonstruovat autobusové nádraží a okolí kulturního domu a spustit rozsáhlou rekonstrukci náměstí T.G.M. a jeho okolí a nově i rekonstrukci Březohorského sídliště s centrálním náměstím 17. listopadu.\n\nV prosinci 2011 byl Řihák terčem útoku, když jeho chatku zapálil neznámý pachatel. Řihák to označil za pomstu.\n\nPo korupční aféře Davida Ratha kandidoval v roce 2012 na post volebního lídra sociální demokracie pro krajské volby a nominaci získal. Sociální demokracie pod jeho vedením volby vyhrála. Jednání o podpoře menšinové vlády sociální demokracie ale selhala, a tak se Řihákova strana dohodla s KSČM na dohodě o spolupráci, jejíž součástí byl i vstup KSČM do rady kraje. ČSSD nicméně tvrdila, že nešlo o vznik koalice. Řihák byl 20. listopadu 2012 zvolen středočeským hejtmanem, přičemž si hodlal ponechat post senátora, ale avizoval rezignaci na funkci starosty. Na postu starosty Příbrami ho 10. prosince 2012 skutečně nahradil Pavel Pikrt, který svého předchůdce označil za nejlepšího starostu města od roku 1989.\n\nDne 20. června 2014 ho středočeská ČSSD vyzvala k rezignaci na post hejtmana Středočeského kraje, protože ztratil její podporu. O tři dny později tak učinil.\n\nV komunálních volbách v roce 2014 obhájil post zastupitele města Příbrami, když vedl tamní kandidátku ČSSD. Ta nicméně zaznamenala značné ztráty, přišla o sedm křesel a musela do opozice. Povolební situaci zároveň poznamenal jeho spor s jeho nástupcem na postu příbramského starosty Pavlem Pikrtem, který se vzdal členství v ČSSD, nicméně mandát v městském zastupitelstvu si ponechal. V souběžně konaných volbách do Senátu PČR v roce 2014 opět kandidoval za ČSSD v obvodu č. 18 – Příbram. Se ziskem 18,89 % hlasů však skončil na 3. místě a nepostoupil tak ani do druhého kola.\n\n3. listopadu 2014 ho rada zastupitelstva Středočeského kraje jmenovala do čela krajské komise pro majetek. Ve volbách v roce 2016 mandát krajského zastupitele obhájil. V říjnu 2017 byl zvolen radním kraje pro oblast investic a veřejných zakázek.\n\nŘihák je ženatý a má syna a dceru. Je laureátem Ceny PŘÍSTAV kterou mu v roce 2010 udělila Česká rada dětí a mládeže za podporu mimoškolní práce s dětmi a mládeží.\n\n"}
{"id": "154218", "url": "https://cs.wikipedia.org/wiki?curid=154218", "title": "Ivan Fuksa", "text": "Ivan Fuksa\n\nIvan Fuksa (* 15. července 1963 Příbram) je český politik, od května 2010 do listopadu 2012 poslanec Parlamentu České republiky a od července 2010 do října 2011 ministr zemědělství v Nečasově vládě. V letech 1992–2002 působil jako 1. zástupce starosty v Příbrami, v letech 2002–2006 byl starosta Příbrami a v období 2007–2010 byl prvním náměstkem ministra financí České republiky.\n\nFuksa vystudoval Střední průmyslovou školu dopravní v Praze a Vysokou školu dopravy a spojů. Pracoval u Dopravních podniků v Praze a po návratu do Příbrami v roce 1988 se stal učitelem odborných předmětů na Střední průmyslové škole tamtéž. Několik měsíců před Sametovou revolucí byl vyšetřován Státní bezpečností.\n\nV roce 1990 byl jako člen Občanského fóra zvolen členem městského zastupitelstva Příbrami. Spoluzakládal příbramskou Občanskou demokratickou stranu (ODS). Jako její lídr ji dovedl k vítězství v komunálních volbách v roce 2002 a stal se příbramským starostou, ve funkci nahradil Josefa Vacka. Fuksa byl spolu s celým vedením příbramské radnice vyšetřován policií v souvislosti s úplatkářskou aférou kolem společnosti Tender Group, kterou odstartovala razie v roce 2002. Po šesti letech důkladného prošetřování všech zakázek policie konstatovala, že v Příbrami nedošlo k žádnému porušení zákona. V roce 2006 Fuksou vedená ODS získala v zastupitelstvu 11 křesel z 25, ale nedokázala najít koaličního partnera a odešla do opozice. Starostou se stal Josef Řihák (ČSSD).\n\n29. ledna 2007 byl ministrem financí Miroslavem Kalouskem jmenován prvním náměstkem. Na podzim 2007 stanul v čela vládní komise pro rozvoj Brd (vznikla v souvislosti s jednáním o americké radarové základně v Česku) a byl také navrhován, aby vedl některá jednání s místními občany o základně místo vládního koordinátora Tomáše Klvani.\n\n13. července 2010 byl jmenován ministrem zemědělství České republiky. Jako své priority v úřadu uváděl vyjednání spravedlivých podmínek pro české zemědělce v EU; úspory v resortu, poctivou a racionální správu majetku státu; ochranu půdy před erozí, povodněmi a zastavováním; zvýšení konkurenceschopnosti českého zemědělství a dokončení majetkového vypořádání. Kritickou pozici k práci ministra Fuksy zastávaly dřevozpracovatelské organizace a Hnutí Duha, a to především kvůli připravovanému tendru na těžbu dřeva.\n\nIvan Fuksa ve funkci ministra zemědělství prosadil novou koncepci hospodaření v Lesích ČR, tzv. „Dřevěnou knihu“. Kritizovali ji soukromí majitelé lesů, menší dřevařské firmy, opoziční sociální demokraté i mimoparlamentní Zelení. Zlepšené výsledky hospodaření Lesů ČR ale podle managementu a ministerstva souvisely právě s novými zásadami hospodaření. Hrubý zisk podniku se od ledna do října roku 2012 zvýšil ve srovnání s předchozím rokem z 2,6 na 5,3 miliardy korun.\n\nDne 4. října 2011 byl na návrh premiéra Nečase odvolán. Nečas ho kritizoval za údajnou nedostatečnou aktivitu ve vládě, sám Fuksa to dal do souvislosti s vnitrostranickým bojem ve středočeské ODS. Fuksa tou dobou patřil ke křídlu odpůrců Petra Nečase uvnitř ODS.\n\nNa podzim 2012 patřil mezi šest nespokojených, „rebelujících“ poslanců, kteří nebyli ochotni podpořit vládní balíček určený pro snížení státního schodku. Vládní balíček totiž obsahoval mimo jiné i zvýšení dolní sazby DPH o jedno procento, které především představovalo předmět Fuksovy kritiky. Petr Nečas následně spojil schválení tohoto balíčku s vyslovením důvěry vládě. Opakované hlasování o úsporném balíčku bylo však odloženo až na termín po celostranickém kongresu ODS v listopadu 2012. Ivan Fuksa na 23. kongresu ODS vysvětloval pozici rebelujících poslanců ODS k úspornému balíčku a na poslední chvíli se rozhodl kandidovat na post předsedy ODS a získal podporu 30 % delegátů, nicméně dosavadní lídr strany Petr Nečas svou pozici obhájil. 6. listopadu pak Fuksa složil poslanecký mandát s tím, že pro návrh prosazovaný premiérem a většinou v ODS nemůže hlasovat.\n\nNa konci listopadu potvrdila společnost Český Aeroholding, že se Fuksa od ledna 2013 stane vrchním ředitelem společnosti. Na starost měl mít zejména řešení privatizace Českých aerolinií. Karel Schwarzenberg, předseda koaliční TOP 09, později prohlásil, že koalice musela tzv. rebelům nabídnout výnosné pozice, aby vláda nepadla. Kvůli celému politickému obchodu podal advokát Václav Láska trestní oznámení na exposlance Fuksu, Šnajdra a Tluchoře kvůli podezření z přijetí úplatku a na premiéra Nečase kvůli podezření z uplácení.\n\n13. června 2013 byl Fuksa zadržen při rozsáhlé akci Útvaru pro odhalování organizovaného zločinu v tzv. kauze Nagyová. Vyšetřovatelé ho vinili z přijetí úplatku právě v souvislosti s politickým obchodem při složení poslaneckého mandátu. 15. června soud schválil návrh na vzetí Fuksy do vazby. Nicméně na základě usnesení Nejvyššího soudu, který ve věci rozhodl tak, že se na předmětné jednání exposlanců Fuksy, Šnajdra a Tluchoře vztahuje poslanecká imunita, byli společně 16. července 2013 z vazby propuštěni.\n\nFuksa je podruhé ženatý, z druhého manželství má dvě děti. Je aktivním sportovcem, věnuje se námořnímu jachtingu, zdolal vrchol Mont Blancu a dokončil několik mezinárodních maratonů.\n\n\n"}
{"id": "154220", "url": "https://cs.wikipedia.org/wiki?curid=154220", "title": "Adobe Illustrator", "text": "Adobe Illustrator\n\nAdobe Illustrator je komerční vektorový grafický editor od společnosti Adobe Systems. Vyvíjen je od roku 1986 (první verze uvolněna v lednu 1987), kdy byl prvně vyvinut pro Macintosh. Současná verze je CC. Program se používá pro tvorbu vektorové grafiky.\n\n\n"}
{"id": "154221", "url": "https://cs.wikipedia.org/wiki?curid=154221", "title": "Alytuský kraj", "text": "Alytuský kraj\n\nAlytuský kraj je nejjižnějším z deseti litevských krajů. Jeho hlavním městem je Alytus. Dalším významným městem v kraji je lázeňské město Druskininkai.\n"}
{"id": "154223", "url": "https://cs.wikipedia.org/wiki?curid=154223", "title": "Demänovská jeskyně svobody", "text": "Demänovská jeskyně svobody\n\nDemänovská jeskyně svobody je krasová jeskyně v Nízkých Tatrách v Demänovské dolině, jedna z Demänovských jeskyní. Byla objevena v roce 1921 Aloisem Králem a jeho místními pomocníky Adamem Mišurou, Otou Hrabalem a Jarmilou Vránovou. Demänovská jeskyně svobody je nejnavštěvovanější turisticky zpřístupněnou jeskyní na Slovensku.\n\nJeskyně svobody má ze známých Demänovských jeskyní nejbohatší krápníkovou výzdobu. Uměle prokopaný vstupní otvor leží v západním svahu Demänovské Poludnice ve výšce 870 m n. m., asi 50 m nad hladinou potoka Demänovky. Zpřístupněná je od roku 1924. Z celkové délky 8897 m (spolu s jeskyní Pustá) je pro veřejnost zpřístupněných asi 1600 m.\n\nJeskyně se skládá z dómů, síní a chodeb, vytvořených v šesti jeskynních úrovních, které vznikly během pleistocénu. Podzemní tok Demänovky v současnosti protéká nejnižší úrovní. Jeskynní prostory jsou vyzdobené živými krápníkovými útvary, zabarvenými sloučeninami železa a manganu do žluta až červena. Na stropě se objevují sklovitá brčka a tlustší stalaktity, na dně robustnější stalagmity a stalagnáty, na stěnách se nacházejí krápníkové vodopády. Prohlubně jeskynního dna vyplňují Korálové, Zlaté, Hroznové a Leknínové jezírko. Raritou Jeskyně svobody jsou jinovatkové stalaktity v Klenotnici a jeskynní perly – kuličky podobné hrachu – na dně jezírka ve Velkém dómu. Že krápníky rostou velmi pomalu je možné vidět třeba na sklovitém brčku ve Velkém dómu, které vyrostlo za 10 roků (1958–68) jen o 2 mm, což představuje usazení 13,5 mm CaCO.\n\nTeplota jeskyně je 6–7 °C a relativní vlhkost dosahuje 95–97%. Tři otvory na povrch ve výškách 812, 870 a 889 m n. m. způsobují silný průvan, čímž získává jeskyně dynamický charakter.\n\nZ pleistocénní fauny se nalezly kosti jeskynního medvěda (\"Ursus speleus\") v Medvědí chodbě. V hliněných jezírkách na březích podzemní Demänovky žije jeskynní rak tatranský (\"Niphargus tatrensis\"), z jeskynních netopýrů zde byl zjištěný netopýr velký (\"Myotis myotis\"). Poblíž elektrických reflektorů vyrůstají různé druhy řas a mechů (vodopád Smuteční vrba, Sněžný dóm).\n\n"}
{"id": "154228", "url": "https://cs.wikipedia.org/wiki?curid=154228", "title": "Ibó Takahaši", "text": "Ibó Takahaši\n\nIbó Takahaši (: 高橋伊望, \"Takahaši Ibó\"; 20. dubna 1888-18. března 1947) byl japonský viceadmirál během druhé světové války. Sloužil jako velitel \"Flotily jihozápadní oblasti\".\n\nV roce 1908 absolvoval japonské císařské námořní akademie (海軍兵学校, \"Kaigun Heigakkó\") v Etadžimě a v roce 1919 i \"Námořní válečnou akademii\". V roce 1939 byl Takahaši povýšen na viceadmirála. Krátce před tím, než Japonsko rozpoutalo válku proti Spojeným státům sloužil Takahaši jako vrchní velitel japonské \"Třetí flotily\" a později se účastnil invaze na Filipíny a do Nizozemské východní Indie. Od dubna do listopadu 1942 sloužil jako velitel Flotily jihozápadní oblasti a poté byl odvelen na námořní základnu v Kure. Tam zůstal ve funkci velícího důstojníka až do svého odchodu z aktivní služby v roce 1944. \n\n"}
{"id": "154229", "url": "https://cs.wikipedia.org/wiki?curid=154229", "title": "Alytus", "text": "Alytus\n\nAlytus (česky zastarale \"Olita\") je hlavním městem Alytuského kraje v jižní Litvě. Podle informací z roku 2014 žije ve městě 56 357 obyvatel. \"Alytus\" je historickým centrem regionu Dzūkija. Město leží na březích řeky Němen a je vzdáleno 70 km od Kaunasu a 105 km od Vilniusu.\n\n\n"}
{"id": "154230", "url": "https://cs.wikipedia.org/wiki?curid=154230", "title": "Josef Vacek", "text": "Josef Vacek\n\nJosef Vacek (* 29. června 1959 Příbram) je český politik, v letech 2000 až 2008 zastupitel Středočeského kraje (z toho v letech 2004 až 2008 náměstek hejtmana), v letech 1991 až 2002 starosta města Příbrami, člen KDU-ČSL.\n\nVacek vystudoval Střední průmyslovou školu elektrotechnickou v Praze a později dálkově Katolickou teologickou fakultu Univerzity Karlovy v Praze, kde promoval v roce 2000. Pracoval jako elektromontér a technik. Základní vojenskou službu si odbyl u zvláštní jednotky beze zbraně, zapojil se do pořádání tzv. bytových seminářů a dalších aktivit příbramského disentu.\n\nVacek je ženatý, má dvě děti. Má rád literaturu a turistiku.\n\nV roce 1985 vstoupil do Československé strany lidové, od roku 1985 byl členem příbramského Městského národního výboru. Po Sametové revoluci 1989 se prosadil do celostátních orgánů lidové strany (1989-1992 byl členem Ústředního výboru ČSL). V listopadu 1991 byl zvolen starostou Příbrami a zůstal jím až do listopadu 2002, kdy ho nahradil Ivan Fuksa. V komunálních volbách v roce 2006 KDU-ČSL nezískala ani jedno křeslo a Vacek po 21 letech musel radnici opustit. O návrat se pokoušel ve volbách v roce 2010 jako člen KDU-ČSL na kandidátce \"Koalice KDU-ČSL, SZ\", ale neuspěl. Ve volbách v roce 2014 vedl samostatnou kandidátku KDU-ČSL, do zastupitelstva se však nedostal.\n\nV krajských volbách v roce 2000 byl zvolen jako člen KDU-ČSL na kandidátce Čtyřkoalice (tj. KDU-ČSL, US, DEU a ODA) zastupitelem Středočeského kraje. V roce 2002 se stal členem rady kraje. Ve volbách v roce 2004 obhájil mandát krajského zastupitele jako člen KDU-ČSL na kandidátce \"Koalice pro Středočeský kraj\" (tj. KDU-ČSL a US-DEU). V letech 2004 až 2008 vykonával funkci statutárního zástupce hejtmana Petra Bendla a jeho náměstka pro sociální věci, protidrogovou tematiku a národnostní menšiny. Ve volbách v roce 2008 byl lídrem \"Koalice pro Středočeský kraj\" (tj. KDU-ČSL a SNK-ED), uskupení však neuspělo a do zastupitelstva se nedostalo. Stejně tak neuspěl ve volbách v roce 2012, kdy kandidoval jako člen KDU-ČSL za uskupení \"Koalice KDU-ČSL, SNK ED a nezávislí kandidáti\". V krajských volbách v roce 2016 byl ve Středočeském kraji lídrem společné kandidátky KDU-ČSL, SNK-ED a SZ pod názvem \"\"Spolu pro kraj\"\". Avšak neuspěl a zastupitelem se nestal.\n\nV letech 2002 a 2008 kandidoval neúspěšně ve volbách do Senátu Parlamentu České republiky za obvod Příbram.\n\nStarostové po listopadu 1989 in: Velfl, Josef: \"Příbram v průběhu staletí\". Městský úřad Příbram, Příbrami 2003, s. 152-153.\n\n"}
{"id": "154234", "url": "https://cs.wikipedia.org/wiki?curid=154234", "title": "Britannic (1874)", "text": "Britannic (1874)\n\nSS Britannic (SS – \"Steam Ship\") byl první ze tří lodí tohoto jména postavených v loděnicích Harland & Wolff v Belfastu pro společnost White Star Line, provozující transatlantickou přepravu.\n\nBritannic se původně měl jmenovat Hellenic, ale těsně před první plavbou bylo jméno změněno. Jeho sesterskou lodí byl SS Germanic. Změna měla být symbolickým vyjádřením přátelství mezi Británií a Německem. Britannic se plavil téměř třicet let na trase mezi Liverpoolem a New Yorkem. Tuto pravidelnou lodní linku využívaly hojně také přistěhovalci do USA. V roce 1876 loď získala Modrou stuhu Atlantiku, za plavbu oběma směry průměrnou rychlostí 16 uzlů.\n\nV roce 1881 se Britannic u Belfastu srazil s lodí \"Julia\". V červenci téhož roku při plavbě u pobřeží Irska byla poškozena část lodi i s motory.\n\n19. května 1887, přibližně v 17:25, se parník White Star Line \"Celtic\" srazil v husté mlze s Britannikem asi 550 kilometrů východně od poloostrova Sandy Hook v New Jersey. Celtic s 870 cestujícími plul na západ do New Yorku. Britannic s 450 cestujícími plul už druhý den na východ do Liverpoolu. Parníky se srazily téměř v pravém úhlu. Příď Celticu se vrazila asi tři metry hluboko do zádi na levém boku Britannicu. Celtic „odskočil“ a narazil ještě dvakrát, pak sklouzl za záď Britannicu.\n\nNa palubě Britannicu zahynulo šest pasažérů cestujících třetí třídou, a dalších šest bylo pohřešováno. Na palubě lodi Celtic nebyli žádní mrtví. Obě lodi byly vážně poškozeny, Britannic měl velký otvor nad i pod čarou ponoru. Cestující na jeho palubě propadli panice a překotně se hrnuli do záchranných člunů. Kapitán lodi s pistolí v ruce vybízel k uklidnění a čluny byly zaplněny převážně ženami a dětmi. Po spuštění člunů se zjistilo, že loď bude moci přesto plout pomalu dále a bylo rozhodnuto, svolat bližší čluny zpět. Zbylé čluny se dostaly k Celticu. Obě lodi zůstaly přes noc nablízku a ráno se k nim připojily \"Marengo\" a \"British Queen\" společností \"Wilson Line\" a \"American Line\". Čtveřice se poté vydala na pomalou plavbu do přístavu v New Yorku.\n\nO dva roky později měl v Liverpoolském zálivu Britannic další nehodu, tentokrát s brigou \"Czarowitz\".\n\nBritská vláda Britannic zrekvírovala v říjnu 1899 během druhé búrské války. Jeho nátěr byl změněn na bílou a žlutohnědou barvu a byl do floty zařazen jako \"His Majesty’s Transport No. 62\". Během této služby vykonal deset cest do Afriky.\n\nLoď byla majiteli navrácena do užívání v říjnu 1902, kdy se vrátila do Belfastu. Uvažovalo se o nahrazení strojů novými, úspornějšími kondenzačními pístovými parními stroji s trojnásobnou expanzí páry, stejně jako k tomu došlo u sesterské lodi o sedm let dříve. Důkladná prohlídka lodi ukázala na její špatný technický stav, takže uvažovaná přestavba se ukázala jako nerentabilní. Loď tedy byla odepsána, takže jí čekal obvyklý osud vysloužilých plavidel – rozebrání a konec v hutích.\n\nV červenci 1903 byl Britannic prodán do Německa za 11 500 liber a v srpnu byl v Hamburku rozebrán a sešrotován.\n\n"}
{"id": "154237", "url": "https://cs.wikipedia.org/wiki?curid=154237", "title": "Demänovská ledová jeskyně", "text": "Demänovská ledová jeskyně\n\nDemänovská ledová jeskyně (slov. \"Demänovská ľadová jaskyňa\", pol. \"Demianowska Jaskinia Lodowa\") je zaledněná jeskyně v Nízkých Tatrách v Demänovské dolině, jedna z Demänovských jeskyní. První písemné záznamy pocházejí z roku 1299, je to tedy jedna z nejstarších popsaných jeskyní v Evropě.\n\nNachází se v bradlu Bašta nad Kamennou chatou. Z celkové délky 1900 m je zpřístupněných veřejnosti 680 m. Po objevení Demänovské jeskyně svobody zájem o Ledovou jeskyni klesl. Po rekonstrukci dřevěných schodů a elektrického osvětlení byla v roce 1952 znovu otevřená pro širokou veřejnost. Vstupní otvor leží nad Kamennou chatou ve výši 740 m n. m., asi 90 m nad současnou hladinou potoka Demänovky.\n\nJeskyně se skládá z prostorných chodeb a dómů, rozložených ve třech jeskynních úrovních. Do jeskyně se vstupuje úzkou puklinovou chodbou do nejnižšího poschodí ležícího o 40 m níže, kde je trvale zaledněný podlahovým ledem a robustnějšími stalagmity a stalagnáty jen Velký dóm a Kmetův dóm. Na jaře visí ze stropu i ledové stalaktity. Ostatní prostory nemají trvalejší ledové útvary a vyznačují se krápníkovými útvary, na povrchu zabarvenými do šeda až do černa od sazí smolných loučí. Zalednění jeskyně umožnil vertikální tvar vstupních částí, který brání průniku teplého vzduchu v létě. Stálost ledových útvarů v letním období závisí od stupně prochladnutí jeskynních stěn a od akumulace ledu v zimním období. Relativní vlhkost v jeskyni se pohybuje od 96 do 98 %. Led se v jeskyni začal tvořit přibližně před 400–500 lety, což je možné usuzovat z tloušťky podlahového ledu a jeho jasné vrstevnatosti v Kmetově dómu. Původní krápníková jeskyně byla dynamická s volnou cirkulací jeskynního ovzduší. Zasypáním a zanesením, tedy utěsněním níže položených otvorů se jeskyně přirozenou cestou změnila na statickou. Takto se utvořily podmínky potřebné pro zalednění.\n\nPo neuváženém prokopání spodního otvoru při zpřístupňovacích pracích v letech 1950–51 se jeskyně opět změnila na dynamickou se silným vzdušným prouděním. Těmito zásahy byl mikroklimatický režim jeskyně narušený až do takové míry, že hrozilo úplné roztátí ledu a ledové výzdoby. Úsilí mnoha nadšenců a odborných pracovníků, jeskyňářů o zachování Demänovské ledové jeskyně bylo však úspěšné, klimatický režim jeskyně se podařilo upravit a jeskyně se zachovala jako ledová. Další zásahy, zejména při rekonstrukčních pracích v letech 1974–76 a při zpřístupňování dalších prostor jeskyně se dělaly tak, aby se nenarušil klimatický režim jeskyně. Vhodným zásahem do hydrologického režimu jeskyně se naopak vytvořily podmínky pro postupný narůst ledu v jeskyni.\n\nZ jeskynních netopýrů v ní zimují netopýr velký (\"Myotis myotis\"), netopýr vousatý (\"Myotis mystacinus\"), netopýr dlouhouchý (\"Plecotus austriacus\"), netopýr severní (\"Eptesicus nilssoni\"), netopýr černý (\"Barbastella barbastella\") a netopýr východní (\"Myotis blythi\").\n\nZajímavostí Demänovské ledové jeskyně je na zasintrované stěně tzv. „Kniha návštěv“ s podpisy známých historických osobností (nejstarší podpis pochází z roku 1714) a nálezy kostí jeskynního medvěda (Ursus speleus).\n\n"}
{"id": "154238", "url": "https://cs.wikipedia.org/wiki?curid=154238", "title": "FC Flora Tallinn", "text": "FC Flora Tallinn\n\nFC Flora Tallinn je estonský fotbalový klub hrající své zápasy v hlavním městě Estonska Tallinnu. FC Flora byl založen v roce 1990. Domácím hřištěm Flory Tallinn je A.Le Coq Arena používaná rovněž pro utkání estonského národního týmu.\n\n\nOficiální stránky klubu (estonsky)\n"}
{"id": "154239", "url": "https://cs.wikipedia.org/wiki?curid=154239", "title": "Krok do neznáma", "text": "Krok do neznáma\n\nKrok do neznáma byl komunistický prorežimní a protiemigrantský pořad Československé televize moderovaný Milošem Kopeckým. Pořad úmyslně pomlouval a hanil emigranty a uváděl nepravdivé informace o životě na Západě a o přijetí emigrantů v uprchlickém táboře v rakouském Traiskirchenu.\n\nMiloš Kopecký si tímto pořadem mimořádně poškodil svou reputaci. Brzy po jeho vysílání byly na jeho rekreační usedlost–mlýn nastříkány nápisy jako „Ty kurvo, co ti emigranti udělali?“. Toto přesné znění nápisu bylo opakovaně viditelné ve vzpomínkovém pořadu České televize na Miloše Kopeckého, krátce po jeho smrti.\n"}
{"id": "154242", "url": "https://cs.wikipedia.org/wiki?curid=154242", "title": "Demänovská jeskyně míru", "text": "Demänovská jeskyně míru\n\nDemänovská jeskyně míru je doposud veřejnosti nepřístupná jeskyně soustavy Demänovských jeskyní.\n\nTvoří genetické spojení mezi Demänovskou ledovou jeskyní a Jeskyní svobody. Její vchod leží v dolině Vyvěrání ve výšce 800 m n. m., asi 13 km nad vyvěračkou potoka Demänovky. Z celkové délky 6700 m se připravuje ke zpřístupnění 2200 m dlouhý úsek.\n\nJde o typově říční jeskyni ve zralém stadiu vývoje s bohatou krápníkovou výzdobou. Zahrnuje prostorné chodby a dómy, vytvořené podzemními vodami Demänovky v pěti jeskynních úrovních v průběhu staršího a středního pleistocénu. V nejvyšším patře (Kostnice) se nalezly kosti jeskynního medvěda (\"Ursus speleus\").\n\n"}
{"id": "154249", "url": "https://cs.wikipedia.org/wiki?curid=154249", "title": "U Thant", "text": "U Thant\n\nMaha Thray Sithu U Thant (22. ledna 1909 Pantanaw – 25. listopadu 1974 New York) byl barmský diplomat a třetí generální tajemník OSN. Vystudoval historii na univerzitě v Rangúnu. Poté působil jako učitel, novinář a překladatel. Zemřel na rakovinu plic.\n\nNarodil se roku 1909 do bohaté rodiny jako nejstarší ze čtyř synů. Roku 1923 zemřel jeho otec a U Thantova rodina významně zchudla. V mládí studoval na univerzitě v Rangúnu historii. V roce 1934 se stal ředitelem školy. Kromě toho aktivně přispíval do Barmských novin a časopisů. Během druhé světové války bojoval jako partyzán proti Japonsku a po válce pokračoval v organizaci barmského antifašistického hnutí.\n\nV roce 1948 byl jmenován barmským premiérem a svým přítelem U Nuem ředitelem barmského rozhlasu. Krátce nato byl se stal tajemníkem vlády a tajemníkem premiéra. V roce 1957 byl zvolen jako zástupce Barmy při OSN a řešil otázku Alžírské nezávislosti.\n\nV roce 1961 zemřel generální tajemník OSN Dag Hammarskjöld při cestě na mírové jednání do Konga. U Thant byl zvolen jeho nástupcem. Za jeho největší úspěchy je považováno ukončení Karibské krize a války v Kongu. Kromě toho řešil také Šestidenní válku, pražské jaro. Kritizoval USA i Sovětský svaz za Válku ve Vietnamu, čímž si obě mocnosti znepřátelil. V další volbě odmítl kandidovat, protože vyvodil odpovědnost právě za situaci okolo Vietnamské války.\n\nBěhem jeho předsednictví bylo založeno několik agentur a fondů. Nejvýznamnějšími jsou UNDP, UNCTAD, UNITAR a UNEP a univerzita OSN.\n\nU Thant zemřel 25. listopadu 1974. Vojenská junta, která se dostala k moci státním převratem vyvolaným během jeho působení v OSN odmítla, že by se jednalo o významnou osobnost a pokusila se ho pohřbít na obyčejném hřbitově. V den pohřbu horda ukradla jeho rakev a pohřbila jej na místě univerzity v Rangúnu. Zde začali studenti budovat jeho mauzoleum. Po šesti dnech na univerzitu zaútočily ozbrojené složky Barmy, postřílely desítky studentů a jeho rakev odnesly. Tou dobou protestovaly proti Barmské vládě desítky tisíc lidí v ulicích. U Thant byl nakonec pohřben nedaleko Šweitigoumské pagody.\n\nPo jeho smrti jeho blízký přítel Šrí Činmoj založil roku 1982 U Thantovo mírové ocenění.\n"}
{"id": "154251", "url": "https://cs.wikipedia.org/wiki?curid=154251", "title": "Naftalen", "text": "Naftalen\n\nNaftalen (též naftalín) je bílá, krystalická, aromatická látka, známá jako hlavní přísada kuliček proti molům (naftalínu). Naftalen je těkavá, hořlavá, zdraví škodlivá látka se slabě narkotickými účinky. Molekula se skládá ze dvou benzenových jader (kruhů), naftalen je nejjednodušším polycyklickým uhlovodíkem. Získává se z černouhelného dehtu. Převádí se na ftalanhydrid, který se dále používá při výrobě plastů, barviv a organických rozpouštědel. Používá se též jako dezinfekce nebo insekticid, hlavně na moly. Jako náhražka naftalínových kuliček se dnes spíše používá p-dichlorbenzen. Naftalen snadno sublimuje.\n\nV letech 1819–1820 oznámili dva chemici objev bílé krystalické látky se štiplavým zápachem. Látka byla objevena při destilaci černouhelného dehtu. V roce 1821 John Kidd popsal další vlastnosti této neznámé látky a způsoby její produkce a navrhl název naftalín. Bod tání naftalenu se pohybuje mezi 79 a 83 °C. Hustota je 1,14 g/cm³. Naftalen je člověku i přírodě škodlivý.\nEmpirický vzorec naftalenu (CH) objevil v roce 1826 Michael Faraday. Strukturu dvou spojených benzenových jader navrhl Emil Erlenmeyer v roce 1866 a o tři roky později ji potvrdil Carl Graebe.\n\nMolekula naftalenu se skládá ze dvou spojených benzenových jader. Podle toho je klasifikován jako polyjaderný aromatický uhlovodík (PAH). Naftalen má tři rezonanční struktury a dva druhy rovnocenných vodíků. Typ \"alfa\" se nachází v polohách 1, 4, 5 a 8, typ \"beta\" v polohách 2, 3, 6 a 7.\n\nNa rozdíl od benzenu nejsou vazby mezi jednotlivými uhlíky stejně dlouhé. Vazba mezi C1–C2, C3–C4, C5–C6 a C7–C8 měří 1,36 Å, vazby mezi ostatními uhlíky jsou dlouhé 1,42 Å. Toto bylo ověřeno rentgenovou difrakcí a lze to již očekávat z rezonančních struktur, kde vazby C1–C2, C3–C4, C5–C6 a C7–C8 jsou dvojné ve dvou ze tří struktur.\n\nStejně jako benzen podléhá naftalen elektrofilní aromatické substituci (SAr). Pro některé SAr je naftalen reaktivnější než benzen. Podléhá Friedelově-Craftsově alkylaci, může také reagovat s alkeny a alkoholy za katalýzy kyselinou sírovou.\n\nNaftalen může být za vysokého tlaku hydrogenován na 1,2,3,4-tetrahydronaftalen, což je látka používaná jako rozpouštědlo a prodávající se pod názvem tetralin. Další hydrogenovanou formou je dekalin (též bicyklo[4.4.0]dekan, nebo \"cis\"-dekalin). Oxidací naftalenu (pomocí O za katalýzy VO) získáme anhydrid kyseliny ftalové.\n\nNejvíce naftalenu se získá z černouhelného dehtu. V letech 1960–1990 se naftalen získával také při frakční destilaci ropy.\n\nNaftalen je nejhojnější samostatná složka černouhelného dehtu. Složení černouhelného dehtu závisí na uhlí, ze kterého se získává. Obsah naftalenu bývá kolem 10 hmotnostních %. Při průmyslové výrobě (destilace dehtu) se získává olej, který obsahuje až 50 hmotnostních %. Tento olej se promývá kapalným hydroxidem sodným, aby se z něj odstranily kyselé složky, především fenoly, dále pak kyselinou sírovou pro odstranění zásaditých složek. Jedná se o frakční destilaci, při které je naftalen odizolován. Výsledkem celého procesu je 95 hmotnostních % surového naftalenu. Hlavní vedlejší složkou (nečistotou) je thionaftalen. Naftalen získaný z ropy je obvykle čistší než ten z černouhelného dehtu. Pokud není naftalen dostatečně čistý, může se dočistit rekrystalizací v organických rozpouštědlech.\n\nStopové množství naftalenu je produkováno magnoliemi a některými typy vysoké zvěře.\n\nHlavním výrobcem naftalenu v České republice je firma DEZA ve Valašském Meziříčí.\n\nV domácnostech se naftalen nejvíce používá jako vykuřovací prostředek nebo jako pevné kuličky proti molům. V hermeticky uzavřených obalech jsou obsaženy naftalenové kuličky. Naftalenové výpary zabíjí larvy molů, které ničí oblečení.\n\nV minulosti byl naftalen také podáván dobytku, aby zahubil různé parazitující červy.\n\nVětší množství naftalenu se používá jako výchozí látka pro výrobu dalších chemických látek, například anhydridu kyseliny ftalové, který se vyrábí z o-xylenu a ten z naftalenu. Další deriváty naftalenu zahrnují sulfonované alkyl-naftaleny (tenzidy) a karbaryly (insekticidy). Substituované naftaleny v kombinaci s elektron-donorovými funkčními skupinami (alkoholy, amidy) nebo s elektron-akceptorními funkčními skupinami (kyselina sírová) jsou meziprodukty při výrobě barviv. Hydrogenované formy naftalenu Tetralin a Dekalin se používají jako slabě těkavá organická rozpouštědla.\n\nDo těla vstupuje vdechováním, hlavně u dětí je možnou cestou kontakt s pokožkou nebo tkáněmi oka. Způsobuje bolesti hlavy, zvracení a zvýšené pocení, případně křeče či průjmy. Naftalen také způsobuje rozklad červených krvinek (hemolýza) a nekrózu jater, které doprovází chudokrevnost, horečka, zvýšení počtu bílých krvinek (leukocytóza), žloutenka a porucha funkce jater. Největší nebezpečí hrozí u těhotných žen a kojenců, neboť látka prochází placentou a proniká i do mateřského mléka.\n\nLidé, hlavně děti, se mohou s naftalenem dostat do styku např. při používáni kuliček proti molům nebo používáním deodorantů obsahujících naftalen. Příznaky toho stavu jsou únava, nechutenství, nervozita a bledá pokožka.\n\nKoncem října 2008 uniklo asi 20 tun naftalenu z podniku DEZA Valašské Meziříčí, ale firma problém zamlčela. Problém se začal řešit, až když si obyvatelé v okolí stěžovali na silný zápach. Uniklý naftalen zčásti ztuhl v kanalizaci, kterou ucpal. Vedení města Valašské Meziříčí je situací znepokojeno, i proto s podnikem uzavřel dohodu zahrnující povinnost vzájemně se informovat.\n\n\n"}
{"id": "154254", "url": "https://cs.wikipedia.org/wiki?curid=154254", "title": "Ingušsko", "text": "Ingušsko\n\nIngušsko, oficiálně Republika Ingušsko, (\"Республика Ингушетия\", \"ГIалгIай Мохк\") je autonomní vnitrozemskou republikou Ruské federace v předhůří Kavkazu. Sousedí se Severní Osetií, Čečenskem a Gruzií.\n\nVe středověku existovala na jejím území říše Alanie, která byla ve 13. století zničena vpádem Mongolů. Od 16. století pronikaly do oblasti horské kmeny Čečenů a Ingušů, které daly oblasti jméno. V průběhu 19. století bylo Čečensko a Ingušsko připojeno k Rusku. Po ruské revoluci se území stalo nejprve součástí Těrské (Těrecké) sovětské republiky (1918-1919), od roku 1921 pak Horské ASSR (Gorskaja ASSR). Roku 1924 byla Horská ASSR zrušena a jednotlivé oblasti získaly autonomii v rámci RSFSR. Roku 1934 bylo Ingušsko s Čečenskem sloučeno (Čečensko-ingušská AO, od roku 1936 Čečensko-ingušská ASSR v rámci RSFSR). Za 2. světové války byla republika krátkodobě okupována Německem, po osvobození byl zrušen autonomní republikový statut a obyvatelstvo bylo násilně vysidlováno do Střední Asie. K revizi tohoto aktu došlo roku 1957, kdy byl obnoven autonomní statut a obyvatelstvu povolen návrat. V souvislosti s rozkladem SSSR vzrostlo v republice napětí mezi hlavními etnickými skupinami, Čečeny a Inguši. Na rozdíl od Čečenska se Inguši vyslovili pro setrvání v rámci Ruské federace a poté, co Čečensko vyhlásilo nezávislost, se Ingušsko od něj odtrhlo a byla vyhlášena Ingušská republika (v rámci Ruské federace). Roku 1993 byl změněn název na současný. V roce 1992 vypukl konflikt mezi Inguši a Osety na území, které bylo roku 1944 přičleněno k Severní Osetii a roku 1957 nebylo vráceno zpět Ingušsku (Prigorodnyj rajon). Většina ingušského obyvatelstva uprchla ze sporné oblasti (odhady kolísají mezi 30 až 60 tisíci) a přes severoosetsko-ingušskou dohodu o repatriaci uprchlíků z roku 1994 jich stále většina zůstává v Ingušsku. Na podzim 1997 bylo pod ruskou patronací podepsána severoosetsko-ingušká dohoda o postupné normalizaci situace v této oblasti včetně ruské ekonomické pomoci. V Ingušsku je též na 100 000 uprchlíků z Čečenska.\n\n"}
{"id": "154255", "url": "https://cs.wikipedia.org/wiki?curid=154255", "title": "Demänovka", "text": "Demänovka\n\nDemänovka je říčka na severu Slovenska, na Liptově, v okrese Liptovský Mikuláš. Je to levostranný přítok Váhu, má dělku 19 km a vytváří Demänovskou dolinu.\n\nPramení v Nízkých Tatrách, v závěru Široké doliny pod Krúpovou hoľou (1922 m) v masívu Ďumbiera v nadmořské výšce okolo 1570 m. Teče na sever přes \"Širokou dolinu\", zleva do ní vtéká Luková, zprava přítoky z dolin Podroh a Krčahovo a dále pokračuje na severozápad. Vstupuje do Demänovské doliny, po přítoku na krasové území Lúčky se část vod ztrácí v ponorech. Ponorná část řeky protéká neznámým územím a objevuje sa v Pusté jeskyni. Zleva přibírá významnější přítok od Chopku a pod Ostredkem do říčky vtéká druhý významný přítok Zadní voda. Ponorné vody \"Demänovky\" vytvořily ve vápencových komplexech jeskynní systém Demänovských jeskynní. Z pravé strany dále přibírá potok z doliny Vyvěrání, chvíli opět teče na severozápad a za osadou Tri studničky vtéká do Liptovské kotliny. Protéká podél obce Pavčina Lehota na levém břehu a Autocampingem na pravém břehu.V tomto místě se nachází pstruhová líheň, dále odděluje Demänovou na pravém břehu a Bodice na levém břehu a stáčí se víc na severovýchod přes místní část Močiare,kde se zařezává do terénu a vzniknul tak z levé strany toku prudký sráz,který se pomalu svažuje až k dálnici.Vytváří četné zákruty a vtéká na území města Liptovský Mikuláš, konkrétně protéká částí Palúdzka na sever, kde se vlévá do Váhu (565 m n. m.) a to v místě zvaném Na špici.\n\nJe to vysokohorský typ řeky s průměrným průtokem v ústí v Liptovskom Mikuláši 1,3 m³/s.\n"}
{"id": "154258", "url": "https://cs.wikipedia.org/wiki?curid=154258", "title": "Kurt Waldheim", "text": "Kurt Waldheim\n\nKurt Josef Waldheim (; 21. prosince 1918 Sankt Andrä-Wördern – 14. června 2007 Vídeň) byl rakouský právník, konzervativní diplomat, čtvrtý generální tajemník OSN a devátý prezident Rakouska (v letech 1986–1992).\n\nNarodil se 21. prosince 1918 v obci Sankt Andrä-Wördern nedaleko Vídně. Jeho otec byl školní inspektor českého původu jménem Watzlawick (česky Václavík), který si jméno změnil ve stejný rok kdy se zhroutila Habsburská monarchie. V letech 1936–37 sloužil v rakouské armádě a poté vystudoval práva na Vídeňské univerzitě, kde promoval v roce 1939. S manželkou Elisabeth Waldheimovou měl 3 děti.\n\nKrátce po anšlusu Rakouska vstoupil do Národně socialistické německé unie studentů a stal se registrovaným členem SA (Sturmabteilung). Začátkem roku 1941 byl povolán do wehrmachtu a poslán na východní frontu. Podle své autobiografie byl ve stejném roce zraněn, uvolněn z vojenské služby a vrátil se do Vídně, kde údajně strávil zbytek války. V roce 1945 se vzdal britským jednotkám v Korutanech.\n\nV roce 1986 byly zveřejněny dokumenty, v nichž bylo uvedeno, že během války zůstal členem wehrmachtu. V jeho službách byl v roce 1943 nasazen v řecké Soluni, kde byl členem speciální jednotky likvidující tamní partyzánské jednotky. Také byl údajně členem štábu, který organizoval deportace 40.000 řeckých Židů do nacistických vyhlazovacích táborů. Kurt Waldheim následně prohlásil, že byl jen tlumočníkem a úředníkem a nevěděl o represáliích proti civilnímu obyvatelstvu.\n\nV roce 1945 vstoupil do diplomatických služeb. Pracoval na velvyslanectví v Paříži, na ministerstvu zahraničí, byl velvyslancem v Kanadě. V roce 1964 byl jmenován stálým zástupcem Rakouska v Organizaci spojených národů. V roce 1971 neúspěšně kandidoval na prezidenta Rakouska a ve stejném roce byl zvolen generálním tajemníkem OSN. Byl známý jako kritik Izraele. V roce 1973 během jomkipurské války byl ze strany OSN odsouzen Izrael, ačkoliv válka začala překvapivým útokem arabských států. Jeho druhému znovuzvolení do této funkce zabránilo v roce 1981 veto uplatněné Čínou v Radě bezpečnosti OSN.\n\nV roce 1986 byl zvolen prezidentem Rakouska, ale zároveň se ukázalo, že lhal o své činnosti během druhé světové války a byl dokonce obviněn z účasti na páchání válečných zločinů. Následně ho řada zemí označila za \"persona non grata\" a v roce 1987 mu byl dokonce zakázán vstup do Spojených států amerických. Rakouská vláda proto ustanovila mezinárodní výbor historiků k přezkoumání jeho života v letech 1938 až 1945, který potvrdil, že věděl o represáliích a vojenských zločinech, ale dementoval jeho osobní účast na nich. Mezinárodní ostrakizace ho vedla k rozhodnutí neucházet se v prezidentských volbách v roce 1992 o znovuzvolení.\n\n\n"}
{"id": "154261", "url": "https://cs.wikipedia.org/wiki?curid=154261", "title": "Kachna (rozcestník)", "text": "Kachna (rozcestník)\n\nKachna má více významů:\n\n\n"}
{"id": "154262", "url": "https://cs.wikipedia.org/wiki?curid=154262", "title": "Javier Pérez de Cuéllar", "text": "Javier Pérez de Cuéllar\n\nJavier Pérez de Cuéllar Guerra (* 19. ledna 1920 Lima) je peruánský diplomat, politik, spisovatel a někdejší pátý generální tajemník OSN.\n\nJe autorem řady prací z oboru mezinárodního práva. V roce 1984 obdržel čestný doktorát na pražské Karlově univerzitě.\n\nV roce 1944 vstoupil do diplomatických služeb. V roce 1966 se stal náměstkem ministra zahraničních věcí Peru. V roce 1971 se stal stálým zástupcem Peru v OSN a později zvláštním představitelem generálního tajemníka OSN na Kypru. O čtyři roky později se stal náměstkem generálního tajemníka OSN. Dne 1. ledna 1982 začal působit ve funkci Generálního tajemníka OSN. V roce 1995 neúspěšně kandidoval na prezidenta Peru, ale v politice zůstal a v letech 2000 až 2001 působil ve funkci ministra zahraničních věcí. Poté v roce 2004 zastával funkci velvyslance Peru ve Francii.\n\n"}
{"id": "154264", "url": "https://cs.wikipedia.org/wiki?curid=154264", "title": "Dějiny Příbrami", "text": "Dějiny Příbrami\n\nHistorie Příbrami trvá podle dokumentů bezmála osm staletí. Nejslavnějším obdobím z této historie byla éra rozmachu důlní činnosti v 19. století.\n\n\"O hornictví v Příbrami viz též hlavní článek Rudné doly na Příbramsku\"\n\nNejstarší nepočetné archeologické nálezy z okolí Příbrami pocházejí z období paleolitu a mezolitu. Stopy po prehistorických obydlích vzdálené asi 2 km od okraje města, pocházejí z mladší doby bronzové, kdy Příbramsko začal osídlovat lid knovízské kultury. Přímo v areálu dnešního města byly zatím nalezeny pouze pozůstatky jediného sídliště poblíž železniční trati. V mladší době železné se předpokládá počáteční využívání zdejších rudných ložisek, i když archeologické doklady o keltské těžebné činnosti chybějí na rozdíl od dokladů vyspělého keltského kovářství.\n\nOd 7. století byl zdejší kraj osídlován Slovany, na ploše dnešního města se usadili podle dohadů až v 11. století.\n\nVáclav Hájek z Libočan přepisuje ve své \"Kronice české\" několik staročeských legend, které se zmiňují o Příbrami a jejím okolí v době počátků české státnosti. Jde o legendu o Libušině věštbě a o sporu vladyky Horymíra z Neumětel s příbramskými březohorskými horníky. Kronika pochází z první poloviny 16. století.\n\nHájek také vysvětluje původ jména města. Přestože je nyní jeho konkrétní etymologie považována za neprokazatelnou, její základ je pravděpodobně správný, protože jméno Příbram je podle současných znalostí skutečně odvozeno od vlastního osobního jména, pravděpodobně vlastníka panství.\n\nPrvní dochovaný písemný záznam o Příbrami pochází z 20. června 1216, jde o zápis koupě statku Příbram pražským biskupem Ondřejem od premonstrátského kláštera v Teplé. Ještě starší prameny naznačují, že příbramský statek před tím na přelomu 12. a 13. století patřil velmoži Hroznatovi, který ho věnoval tepelskému klášteru, který předtím sám založil. Je pravděpodobné, že osada vznikla ještě dříve na strategicky výhodném místě (poloha na vyvýšenině nad vodními toky a poblíž tzv. Zlaté stezky vedoucí z Bavorska do Prahy).\n\nPříbram od té doby patřila pražským biskupům a arcibiskupům, což přinášelo rozkvět i problémy. V roce 1289 král Václav II. podporovaný biskupem Tobiášem z Bechyně popravil vůdce odbojných Vítkovců Záviše z Falkenštejna, jehož stoupenci v odvetu napadali biskupský majetek a dvakrát vyplenili i Příbram. Ta ale byla do dvou let znovu osídlena péčí lokátora a pozdějšího rychtáře Přemysla a Tobiáš z Bechyně nechal kolem městečka vybudovat palisádu a příkop, zděné opevnění nikdy realizováno nebylo.\n\nDvěma nejvýznamnějšími stavbami 13. století byly kostel svatého Jakuba a původní pravděpodobná dřevěná tvrz, mnohokrát přestavěná do podoby dnešního Zámečku-Ernestina. Ve městečku probíhá čilá obchodní činnost, staví se železářské hutě, na Březových Horách se těží stříbro a v Litavce se rýžuje zlato.\n\nZaložení pražského arcibiskupství mělo pozitivní dopad i na Příbram. Arcibiskup Arnošt z Pardubic nechal stávající tvrz přestavět na kamenný hrad, který dnes nese jeho jméno - \"Ernestinum\". Založil zde také rybník Hořejší obora, školu, za hradbami nyní již neexistující kostel sv. Jana a snad i svatohorskou kapli. Na konci 14. století je známo, že v Příbrami bylo 30 krčem, 19 řezníků, ševci, pekaři, krejčí, kováři, koláři, bečkaři, smolaři, koželuzi, kotláři, soukeníci, mlýny.\n\nMěstská práva Příbram obdržela 2. října 1406 od arcibiskupa Zbyňka Zajíce z Hazmburka.\n\nPočátek 15. století zastihl české země v krizi. Husovo učení šířil i mistr Jan z Příbrami a jeho ohlas byl zřetelný i v Příbrami, která už v roce 1416 (před dohodnutím Čtyř pražských artikulí zavedla přijímání pod obojí (z kalicha). V nadcházejících husitských válkách sloužila Příbram jako útočiště husitských vojsk, za což byla opakovaně přepadána katolickým pánem Hanušem z Kolovrat, který také se svou jízdou porazil početní převahu husitské pěchoty v bitvě u Hluboše v roce 1422.\n\nV roce 1431 byl arcibiskupský stolec v Praze opuštěn a Příbram připadla králi, ekonomickou situaci města to paradoxně zhoršilo, protože panovníci opakovaně dávali město v zástavu a jeho dočasní správci nedbali o jeho dlouhodobý rozvoj. Jistotou bylo aspoň potvrzení a doplnění městských práv králem Vladislavem Jagellonským v roce 1497. V té době měla Příbram asi 130 domů.\n\nMnožství informací dostupných o dolování stříbra a železné rudy na Příbramsku od 16. století je rozsáhlejší, protože se do současnosti zachovaly horní knihy. První polovina 16. století je prvním obdobím slávy zdejšího stříbrného hornictví, po roce 1550 ale nastává hospodářský útlum. Příbram postihl v roce 1560 požár, o deset let ji ohrozily spory měšťanů s vrchností - Lokšany z Lokšan. Poté, co jim král město odejmul, byl odvetou vypleněn zámek a na dlouhá léta zpustl.\n\nKdyž 20. listopadu 1579 císař Rudolf II. jmenuje Příbram \"Královským horním městem\", vedou technologické potíže na vyčerpaných povrchových žilách bezmála k zastavení těžby, která je v jediné šachtě udržována jen proto, aby nebyl důležitý titul městu odebrán. Město žije hlavně z práce řemeslníků, nyní sdružovaných do cechů, a obchodu. Pro kulturní život má význam vzniklé literátské bratrstvo.\n\nVelký dopad na město má třicetiletá válka. Ve stavovském povstání se Příbram postavila na stranu stavů, za což jí císař odebral po porážce na Bílé hoře privilegia, ale omilostnil ji, když se přihlásila ke katolictví. Město ale musí hostit císařské vojáky (důsledkem je mj. rozsáhlý požár v roce 1626), zkázu působí i skrz město táhnoucí švédské vojsko. Počet obyvatel se rapidně snižuje na polovinu, po válce jsou téměř dvě třetiny domů pusté.\n\nRekatolizaci podporuje rostoucí význam poutního komplexu na Svaté Hoře, který patří od roku 1647 jezuitům. Ti budují nový chrám s ambity a kaplemi. Pravidelné svatohorské poutě zvyšují význam trhů a řemeslné výroby, včetně do dnešních dnů přetrvávající významné produkce betlémů.\n\nNa počátku 18. století začíná další slavné období příbramského dolování stříbra a také zpracování železa. Město buduje své hamry a také vysokou pec, která dává jméno vsi Vysoká Pec, nynější části obce Bohutín. Výborné hospodářské výsledky umožňují zakoupení nedalekého statku Trhové Dušníky.\n\nV roce 1732 je slavnostně korunována soška panenky Marie svatohorské, na paměť čehož se konají každoroční poutní korunovační slavnosti, jejichž význam ale částečně poklesl po zrušení jezuitského řádu.\n\nZ řady barokních měšťanských domů postavených na obvodu náměstí si žádný tehdejší podobu nezachoval, barokní tvář si podržel dům v ulici V Brance.\n\nRozmach se ale brzdí, na což mají vliv i válečné události a pobyt vojsk ve městě. Vysoká pec zaniká, důraz se klade vedle dolování stříbra na hospodaření velkostatku a pivovaru. Město musí většinu zisku odvádět ústřední vídeňské rakouské vládě. To vedlo ke zpomalení rozvoje města, už v době, kdy dolování stříbra na Příbramsku dosáhlo svého vrcholu na konci 18. století. Tereziánské a josefinské školní, správní a hospodářské reformy ale měly i pozitivní význam, který se brzy projevil hospodářským rozmachem 19. století.\n\nV 19. století bylo na nedalekých Březových Horách vybudováno pět hlubinných dolů. Příbramský důlní revír se stal jedním z nejmodernějším v Evropě. Ve městě vznikla vzdělávací zařízení, své sídlo tu měly ústřední horní orgány i báňská akademie. 31. května 1892 při požáru na zdejším dole Marie zahynulo 319 horníků. Přestože skutečný význam příbramských dolů po roce 1900 klesal, pověst města jako vzdělávacího a kulturního střediska zůstávala vysoká.\n\nZa druhé světové války byla Příbram střediskem partyzánské oblasti. V hnutí odboje se účastnilo mnoho významných příbramských osobností, někteří z příbramských odbojářů byli popraveni. Student Antonín Stočes, jeho otec a ředitel gymnázia Josef Lukeš byli popraveni v Táboře v roce 1942 v období heydrichiády, jejich příběh zidealizoval spisovatel Jan Drda do podoby povídky \"Vyšší princip\".\n\nLegionář Alois Laub, vůdce vojenské odbojové skupiny Oliver, který byl v roce 1945 popraven v Brandenburgu, nebo Hrdina Sovětského svazu generál Richard Tesařík se narodili v Příbrami.\n\nNa začátku května 1945 se Příbram spontánně připojila k povstání českého lidu proti nacistům. Moc ve městě formálně převzaly české úřady, ale místní velení Wehrmachtu pohrozilo vyhlášením stanného práva. Po jednání s nacisty a hledání pomoci osvobodil město sovětský partyzánský oddíl Smrt fašismu (: ) pod vedením kapitána Jevgenije Antonoviče Olesiňského.\n\nPřestože už před vlastním osvobozením opustila město většina německých sil, pokračovaly vojenské akce i po oficiálním přijetí kapitulace. Příbramské okolí se proto označuje jako místo, kde padly poslední výstřely druhé světové války na evropském kontinentu. Německé jednotky, které se snažily ustoupit ze sovětské okupační zóny přes demarkační čáru do zajetí západních spojenců, se střetávaly s partyzánskými oddíly a nakonec bojovaly s Rudou armádou, než 12. května 1945 kapituloval jejich velitel generál SS Carl von Pückler-Burghauss.\n\nV roce 1953 byly k Příbrami připojeny Březové Hory.\n\nOd padesátých let 20. století se na Příbramsku začal těžit uran. V okolí města bylo otevřeno několik uranových dolů.\n\nUranové doly byly zařazeny také do systému Táborů nucené práce, které komunistická moc užívala k represi odpůrců režimu. Tábory Příbram-Vojna a Příbram-Brody byly v provozu v letech 1949-1951 a zadržováno v nich bylo až 800 převážně politických vězňů.\n\nTéměř polovina nových obyvatel se nastěhovala do nově vybudovaného sídliště, počet obyvatel města přesáhl 40 tisíc.\n\nDíky svému položení poblíž brdského vojenského prostoru byla Příbram důležitou lokalitou v průběhu srpnové invaze vojsk Varšavské smlouvy, která ukončila společenské procesy pražského jara roku 1968.\n\nPříbramské vojenské velení bylo okupačními silami označeno za \"ohnisko kontrarevoluce\" v československé armádě, protože nespolupracovalo s okupanty a navíc poskytlo Československé televizi útočiště pro její nezávislé vysílání.\n\nDalšími významnými událostmi spojenými se srpnovou invazí byla i stávka příbramských horníků proti okupaci a vzpoura vězňů ve věznici Příbram-Bytíz.\n\nJako protirežimní akci k desetiletému výročí, 24. srpna 1978 vyhodili Ondřej Stavinoha a František Polák do povětří sochu Klementa Gottwalda na náměstí VŘSR v Příbrami pomocí trhaviny Permonex z dolů, za což byli následně odsouzeni.\n\nSametová revoluce v roce 1989 významně ovlivnila další život města, stejně jako postupné uzavírání dolů. Kvůli různé trestné činnosti typické pro organizovaný zločin je Příbram nazývaná \"Středočeské Palermo\".\n\n\n"}
{"id": "154266", "url": "https://cs.wikipedia.org/wiki?curid=154266", "title": "Uprchlický tábor Traiskirchen", "text": "Uprchlický tábor Traiskirchen\n\nUprchlický tábor Traiskirchen (německy \"Flüchtlingslager Traiskirchen\"; oficiálně „Spolkové opatrující zařízení pro žadatele o azyl“, německy \"Bundesbetreuungsstelle für Asylwerber\", název od roku 1992) je tzv. „uprchlický tábor“ v Traiskirchenu, cca 20 km jižně od Vídně v Dolním Rakousku.\n\nJe umístěn v bývalých císařských kasárnách, které císař Josef II. nechal v roce 1781 zřídit v prostorách zámku Möllersdorf. Od roku 1800 zde pak byl vojenský špitál, od roku 1873 vojenské vězení. V letech 1903 až 1918 dělostřelecká škola kadetů, v letech 1903 až 1918 „spolkový výchovný ústav“, po nacistickém „anšlusu“ 1938 do roku 1945 jeden z tzv. „národně politických výchovných ústavů“ (\"Nationalpolitische Erziehungsanstalt, NAPOLA\"). V letech 1945 až 1955 patřily prostory sovětské okupační mocnosti.\n\nOd podzimu 1956, kdy Maďarské povstání přineslo záplavu přes 200 tisíc uprchlíků, je zde tábor pro uprchlíky. Další větší vlny uprchlíků zaznamenalo Rakousko během mocenských změn v Polsku (1980 až 1989), NDR a Rumunsku (1988/1989) a během rozpadu Jugoslávie začátkem 90. let. Mnoho uprchlíků bylo také z Československa. Po srpnové okupaci emigrovalo 68 tisíc Čechů a Slováků , mnoho z nich strávilo jístý čas právě zde. Traiskirchen kapacitou nestačil a čeští a slovenští uprchlíci byli ubytování i na zimním stadiónu. V letech 1969 až 1989 procházelo dle údajů UNHCR Traiskirchenem 30–40 tisíc československých uprchlíků ročně. \n\nPotenciální emigranti po příchodu do Traiskirchenu strávili asi týden na čtvrtém patře v tzv. izolaci, než došlo k vyřízení základní dokumentace - později byli umístění v tzv. penziónech po celém Rakousku. \nPoznámka: Toto je situace v době před pádem soc. bloku, ale až do 70. let byl Traiskirchen jediným místem pro uprchlíky. Ke změně, tak jak je to popisováno výše, došlo po tom, co v Tr. došlo k násilnostem se smrtelnými následky. Následovalo rozsáhlé šetření, jehož výsledkem bylo zjištění, že tábor je přelidněn a dochází k projevům \"ponorkové nemoci\", což vede ke konfliktům. Následně se rakouské úřady rozhodly v Tr. zadržovat pouze ty, kdo nemají prokázanou totožnost. To se dělo většinou během jednoho týdne, pokud člověk neměl komplikace, (např. utekl bez jediného dokladu a neměl, kdo by se za něj zaručil apod.), po němž byli uprchlíci přestěhováni kamkoli po území Rakouska. V případě potřeby (rozhovory s úřady cílových zemí apod.) byli pak uprchlíci sváženi do Vídně.\n\nV budovách na druhé straně nádvoří Traiskichenu byly umístěny úřady států, do kterých emigranti měli odjet a různé pomocné organizace jako například \"American Fund for Czech Refugees (AFCR)\", který založil velvyslanec Ján Papánek.\n\nV roce 1990 byl, po desetiletí diskuzí, počet uprchlíků omezen na 1000, aby se zmírnily konflikty s místním obyvatelstvem. Další „Spolková opatrující zařízení pro žadatele o azyl“ jsou v Bad Kreuzenu, Mödling-Vorderbrühlu a Thalhamu, jejich posláním je „zabezpečit pomoc pro žadatele o azyl“.\n\n"}
{"id": "154268", "url": "https://cs.wikipedia.org/wiki?curid=154268", "title": "National Basketball Association", "text": "National Basketball Association\n\nNBA (National Basketball Association, česky Národní basketbalová asociace) je plně profesionální nejvyšší basketbalová liga v Severní Americe, považována za nejprestižnější basketbalovou soutěž na světě. Byla založena v New Yorku dne 6. června 1946 jako \"Basketball Association of America (BAA)\", současný název nese od roku 1949.\n\nNBA se dělí na Západní konferenci (Western Conference) a Východní konferenci (Eastern Conference), z nichž každá se aktuálně skládá ze tří divizí po pěti družstvech. Sezóna NBA se skládá z dlouhodobé části (hrané systémem každý s každým) a závěrečného play-off hraného vylučovacím systémem. Play-off se hraje zvlášť v každé konferenci, vítězové východní a západní konference se na závěr utkávají ve Finále NBA.\nKaždé družstvo odehraje celkem 82 zápasů a ze západní a východní konference postoupí vždy 16 týmů do play-off (8 týmů ze západní konference a 8 týmů z východní konference)\n\n\n"}
{"id": "154271", "url": "https://cs.wikipedia.org/wiki?curid=154271", "title": "Mol", "text": "Mol\n\nMol má více významů:\n\n\n\n"}
{"id": "154272", "url": "https://cs.wikipedia.org/wiki?curid=154272", "title": "Saffirova–Simpsonova stupnice", "text": "Saffirova–Simpsonova stupnice\n\nSaffirova-Simpsonova stupnice je stupnice pro klasifikaci tropických cyklón na západní polokouli, které přesáhly intenzitu tropické brázdy nízkého tlaku a tropické bouře, čímž se staly hurikány. Stupnice hurikány rozděluje do pěti kategorií, rozlišovaných podle intenzity jejich trvalých větrů. K tomu, aby byl tropický cyklon označen jako hurikán, musí mít vítr rychlost nejméně 33 m/s (119 km/h). Nejvyšší klasifikace na stupnici (kategorie 5) je vyhrazena pro bouře s větrem přesahujícím 70 m/s (252 km/h). \n\nKlasifikace je primárně určena pro měření možných škod a zátop, které může hurikán způsobit při případných sesuvech půdy, ačkoliv byla kritizována jako příliš jednoduchá. Oficiálně je Saffirova-Simpsonova hurikánová stupnice používána \"jen\" k popisu hurikánů, které se formují v Atlantském oceánu a v severní části Pacifiku, východně od mezinárodní datové linie. Ostatní oblasti používají pro označení těchto bouří jinou klasifikaci a tyto bouře se nazývají cyklóny nebo tajfuny.\n\nStupnice byla sestavena v roce 1971 stavebním inženýrem Herbertem Saffirem a meteorologem Bobem Simpsonem, který byl v té době ředitelem amerického Národního hurikánového centra (NHC). Stupnice byla široké veřejnosti představena v roce 1973 a široce používána od r.1974, kdy byl Simpson nahrazen v čele HNC Neilem Frankem.\n\nPůvodní stupnice byla odvozena Saffirem, konstruktérem, který v roce 1969 pokračoval na zakázce pro Spojené národy, studii o struktuře nízkonákladových domů v hurikánové oblasti. V průběhu studie Saffir zjistil, že neexistuje jednoduchá stupnice pro popis možných efektů hurikánu. Podle pomůcky pro popis zemětřesení, tzv. Richterovy škály, vymyslel 1-5dílnou stupnici založenou na rychlosti větru, která naznačuje dosažená postižení budov. Saffir postoupil stupnici NHC a Simpson přidal efekty prudkosti bouří a záplav. Stupnice nebere v potaz dešťové srážky nebo lokalitu, což znamená, že hurikán stupně 2 při zasažení velkého města přivodí větší škody než hurikán kategorie 5, který zasáhne venkovskou oblast.\n\nStupnice rozděluje hurikány do pěti různých kategorií, založených na síle větru, atmosférickém tlaku a prudkosti bouře. Americké \"Národní hurikánové centrum\" klasifikuje hurikány kategorie 3 a výš jako \"závažné hurikány\". Mnoho agentur zabývajících se počasím používá definici pro vytrvalost větrů doporučenou Světovou meteorologickou organizací (WMO), která specifikuje měření větru ve výšce 10m nad zemí pro dobu 10 minut a určuje průměrnou rychlost. Na rozdíl od toho americká \"Národní služba pro počasí\" (NWS) definuje vytrvalost větrů měřením ve výšce 10 metrů po dobu 1 minuty. Hodnoty atmosférického tlaku jsou průměrné.\nStupnice je rozdělena na 5 následujících stupňů (řazených podle vzrůstající intenzity):\n\nVytváří se kupovité oblaky, vzduch ale v systému ještě nezačal cirkulovat.\nTlaková níže v tropické oblasti.\nSíla tropických bouří ještě není dostačující k působení výrazných škod, mohou ale například polámat větve stromů, poškodit úrodu, nebo mírně zvednout hladinu vody v přístavech.\nBouře kategorie 1 obvykle nezpůsobují podstatné poškození budov; nicméně, mohou převrhnout neukotvené mobilní domy, případně i vyvrácené nebo krátce zasazené stromy. Mohou odfouknout i střešní šindele a tašky, způsobit pobřežní záplavy nebo mírně poškodit přístavní mola a hráze.\n\nNásledující hurikány jsou příkladem kategorie 1: Alice (prosinec 1954), Danny (1985), Jerry (1989), Ismael (1995), Gaston (2004), Humberto (2007) a Boris (2008).\n\nBouře této intenzity poškozuje střešní materiály a způsobuje škody na chatrně postavených dveřích a oknech. Podstatné škody způsobuje i na vegetaci, reklamních tabulích a přístavních zařízeních. Mobilní domy, ukotvené i nezabezpečené, jsou obvykle těžce poškozeny a také mnoho prefabrikovaných domů trpí strukturálními poškozeními. Malým plavidlům na nechráněných kotvištích mohou potrhat kotevní lana.\n\nHurikány, které dosáhly intenzity kategorie 2 a způsobily malé sesuvy půdy: Carol (1954), Diana (1990), Erin (1995), Marty a Juan (2003) a Dolly (2008).\n\nTropické cyklony této a vyšší intenzity dostávají jméno \"významné hurikány\", ale jen pokud jsou lokalizovány v Atlantiku nebo východním Pacifiku. Tyto bouře mohou způsobit strukturální narušení malých domů a účelových budov, zvláště ty s dřevěnými konstrukcemi nebo průmyslových materiálů s malými defekty. Budovy bez pevných základů, například mobilní domy, jsou obvykle zničeny a čelní zdi obyčejných domů jsou strženy. Průmyslově stavěné domy jsou obvykle velmi těžce a nenapravitelně poškozeny. Záplavy na pobřežích ničí malé budovy, zatímco ty velké jsou poškozeny záplavovými troskami. Navíc může být do vnitrozemí naplavována půda.\n\nPříklady bouří této kategorie jsou hurikány Alma (1966), Alicia (1983), Fran (1996), Isidore (2002), Jeanne (2004) či Lane (2006).\n\nHurikán kategorie 4 působí podstatně rozsáhlejší poškození závěsných stěn a hroucení střech u menších sídel. Jsou běžná těžká, nenapravitelná poškození až téměř úplné zničení stropních podhledů čerpacích stanic a jiných dlouhých převislých struktur. Mobilní a prefabrikované domy jsou sraženy. Tyto hurikány působí výraznou erozi pobřežních oblastí a zaplaveny mohou být i oblasti ve vnitrozemí.\n\nHurikány této intenzity jsou velmi nebezpečné pro obydlené oblasti. Galvestonský hurikán z roku 1900, což byla nejsmrtonosnější přírodní katastrofa, jaká kdy zasáhla USA, by byl dnes klasifikován právě kategorií 4. Jiné příklady bouří této intenzity jsou hurikány Hazel (1954), Carmen (1974), Iniki (1992), Luis (1995), Iris (2001), Charley (2004), Irma (2017) a Michael (2018).\n\nKategorie 5 je nejvyšší kategorií tropických bouří v této stupnici. Tyto bouře způsobují naprosté zničení střech na mnoha sídlech a průmyslových budovách a některé menší užitné budovy jsou odfouknuty. Zhroucení mnoha širokých střech a zdí, obzvlášť těch bez vnitřních podpěr je běžné, stejně jako velmi těžká a nenapravitelná poškození mnoha dřevěných struktur a naprosté zničení mobilních/prefabrikovaných domů. Jen pár typů struktur staveb jsou schopné odolat a to jen v případě, že jsou vzdáleny 5 až 8 km od pobřeží. Patří k nim kanceláře, byty a bytové domy a hotely, které jsou z masivního betonu nebo ocelových rámů, veřejná betonová parkoviště a obydlí ze zesílených cihel či z betonových/cementových bloků, která mají valbovou střechu se svažitostí méně než 35 stupňů bez žádných převisů a která mají hurikánu odolné bezpečnostní sklo či jsou bezpečně kryty žaluziemi.\n\nZaplavení bouřkou působí závažné poškození nižších pater všech budov poblíž pobřeží a mnoho příbřežních struktur může být zcela srovnáno se zemí či odplaveno. Poškozené mohou být až čtyři bloky ve vnitrozemí. Masivní evakuace obydlených oblastí může být v případě jejich ohrožení nutná.\n\nBouře této síly může být extrémně ničivá. Historické příklady hurikánů kategorie 5 zahrnují Labor Day z roku 1935, Camille v roce 1969, Gilbert v roce 1988, Andrew v roce 1992, Katrina v roce 2005, Dean a Felix v roce 2007 a další. \n\nPo rekordní hurikánové sezóně v roce 2005 se někteří vědci rozhodli, že navrhnou parametry pro kategorii 6, ta však do stupnice nebyla nikdy oficiálně zařazena.\n\nPodmínky pro tuto kategorii by splňovaly například hurikány Labor Day (1935), Gilbert (1988), Wilma (2005) či Irma (2017). V případě, že stupnici uplatníme na tichomořské bouře, spadaly by sem například tajfuny Tip (1979) a Mangkhut (2017). \n\nNěkteří vědci, včetně Kerryho Emanuela a Lakshmi Kantha, kritizovali rozsah stupnice jako příliš zjednodušující, což naznačuje, že stupnice nebude brát v úvahu fyzickou velikost bouře a množství srážek, které produkuje. Navíc spolu s dalšími poukazují na to, že Saffirova-Simpsonova stupnice na rozdíl od Richterovy stupnice použité k měření zemětřesení má příliš malý rozsah kategorií. Navrhovaná náhradní klasifikace zahrnuje Hurricane Intensity Index, který je založen na dynamickém tlaku způsobené větry vichřice a Hurricane Hazard Index, který je založen na samotné rychlosti větru na povrchu, což je maximální poloměr větrů bouří a její translační rychlost. Obě tyto stupnice jsou kontinuální, podobně jako Richterova stupnice, avšak ani jedna z těchto stupnic nebyla úředně použita.\n\n\n"}
{"id": "154273", "url": "https://cs.wikipedia.org/wiki?curid=154273", "title": "Dobšinská ledová jeskyně", "text": "Dobšinská ledová jeskyně\n\nDobšinská ledová jeskyně (slovensky \"Dobšinská ľadová jaskyňa\", maďarsky \"Dobsinai-jégbarlang\") je největší zaledněná jeskyně na Slovensku.\n\nNachází se v Stratenské hornatině, na severním svahu vápencového vrchu Duča, nedaleko hornického městečka Dobšiná v Národním parku Slovenský ráj.\n\nVchod do jeskyně, který leží ve výšce 968 m n. m. přibližně 130 m nad hladinou řeky Hnilec, byl známý odjakživa jako „Studená díra“. Do spodních částí jeskyně poprvé pronikl královský báňský rada Eugen Ruffínyi se svými přáteli G. Langem a A. Megou 15. června 1870. Veřejnosti byla jeskyně zpřístupněna už rok po jejím objevu a roku 1887 byla jako první jeskyně v Evropě elektricky osvětlena (první elektricky osvětlenou jeskyní v Česku byly o několik let později Sloupsko-šošůvské jeskyně).\n\nZ celkové délky jeskyně 1388 m je veřejnosti zpřístupněný okruh dlouhý 475 m.\n\nPodzemní prostory vznikly mechanickou a chemickou činností vod Hnilce ve světlých vápencích středního triasu (wettersteinské vápence), které leží, tak jako v celém Slovenském ráji, na nepropustných spodnotriasových břidlicích. Výskyt říčních štěrků splavených Hnilcem z Kráľové hole, jako i zachovalé oválné tvary chodeb v krápníkových částech svědčí o tom, že vznikla erozí podzemního toku řeky ve dvou vývojových úrovních s relativním výškovým rozdílem 50 m. Vlastní jeskynní prostor vznikl korozivní činností prosakující vody a jeskyně má v základních znacích normální krasový charakter. Řeka Hnilec svojí erozivní činností, často za pomoci unášených oblázků patřících až ke komplexu Kráľové hole v Nízkých Tatrách, promodelovala podzemní prostory a částečně utvořila příznivé předpoklady pro propadávání stropů a řícení skal. Tyto děje vytvořily i vlastní prostor jeskyně s osobitým mikroklimatickým režimem.\n\nDnešní prostory Dobšinské ledové jeskyně byly původně spojené se Stratenskou jeskyní. Osamostatnily se až po zřícení jeskynního stropu, kdy je zával suti oddělil od ostatních částí systému a částečně uzavřel cirkulaci vzduchu. Jeskyně tak získala tvar kapsové dutiny široké 180 m a hluboké 70 m s jediným otvorem na povrch, co bylo příčinou vzniku osobitých mikroklimatických poměrů a jejího zalednění. V zimním období otvorem vnikal do jeskyně z vnějšku studený vzduch, který zchladil její ovzduší i stěny pod 0 °C. Prosakující voda mrzla a vytvářela ledové stalaktity, stalagmity, ledopády a podlahový led. Tloušťka podlahového ledu dosahuje 25 m, plocha okolo 11 200 m2 a objem se odhaduje na 145 000 m³ ledu. Led je zřetelně vrstevnatý, s tloušťkou vrstviček přibližně 3–5 mm. Průměrná roční teplota jeskyně (Velké síně) je -1 °C, relativní vlhkost 96-99 %. Kromě podlahového ledu jsou pozoruhodné mohutné ledové sloupy a ledopády ve Velké síni (Niagara), ledové záclony, Velká opona a Varhany v Přízemí.\n\nZaledněné jsou jen vstupní části jeskyně, kam má přístup prochlazený vnější vzduch. Zadní a spodní prostory jsou bez ledu se zvětralými krápníkovými útvary. Vstupní prostor představuje 180 m širokou podzemní dutinu, klesající od vchodu 30–40° na jihovýchod do hloubky 70 m. Nahromaděný led v ní vytvořil několik samostatných částí, jako Malou síň, Velkou síň, Zřícený dóm, Ruffínyiho koridor a Přízemí s ledopádem. Největší prostor jeskyně tvoří Velká síň elipsovitého tvaru, která je dlouhá 72 m, široká v středu 42 m a vysoká 7 až 10 m. Největší ledový sloup zvaný Studna měří 9 m.\n\nDobšinská ledová jeskyně je typem staticko-dynamické jeskyně. Vysokou polohou vchodu a kapsovitým charakterem vzniká specifická cirkulace vzduchu: v zimním období vniká studený vzduch z povrchu do podzemí a jako těžší vytlačuje lehčí teplejší vzduch a zároveň ochlazuje stěny jeskyně. V zimním období klesá teplota až na mínus 5 °C. Oteplení nastává jen v letním období, kdy prostory mezi propadáním vrchu Duča a vchodem do jeskyně proudí teplejší vzduch. Tak nastává částečná cirkulace vzduchu, a proto není možné mluvit o čistě statickém typu jeskyně, ale o typu staticko-dynamickém.\n\nOptimální podmínky pro tvorbu ledové výzdoby jsou v jarním období, kdy povrchová voda prochází puklinami, které v prostorách jeskyně namrzají v podobě rozmanitých tvarů. Místy se vlivem sublimace vytváří i povlak jinovatky, což dodává podzemním prostorám specifickou krásu.\n\nPatří mezi nejkrásnější a co do množství ledové výzdoby nejbohatší ledové jeskyně na světě. O její velké slávě v minulosti nás mohou přesvědčit i jména jejích návštěvníků, jako polární badatel a nositel Nobelovy ceny Fridtjof Nansen, stavitel Suezského průplavu Ferdinand Lesseps, maďarský spisovatel Mór Jókai a či slovenský spisovatel Pavol Országh Hviezdoslav.\n\nV roce 1890 se ve Velké síni konal koncert na počest Karla Ludvíka Habsburského. Známé bylo i letní bruslení v jeskyni, které se poprvé uskutečnilo v roce 1893. V roce 1947 J. Mišelnický objevil Kaplovou síň, J. Ogurčák Severní chodbu a L. Šimkovič Bílou síň. V letech 1953–54 byla provedena generální oprava prohlídkové trasy, elektrického osvětlení a ochranářská opatření po objevení nezaledněných částí.\n\nExistence ledové výzdoby v podzemních prostorách patří mezi zřídkavé krásy přírody, což vyžaduje specifické přírodní podmínky. Chráněný přírodní výtvor Dobšinská ledová jeskyně je situovaný v mimořádně hodnotném přírodním území státní přírodní rezervace Dolina Stratená ledová jeskyně (1964, 673,20 ha), kde je kromě tohoto unikátu mnoho dalších hodnotných jevů neživé a živé přírody. Zvláštní ochranou v rámci CHPV se má zdůraznit specifikum ochrany podmínek ledové výzdoby největší slovenské ledové jeskyně.\n\nKromě této jeskyně je ledová výzdoba známá i z jiných jeskyní i když v menším rozsahu. Tou je Demänovská ledová jeskyně, patřící do Demänovských jeskyní, Silická lednice v Národním parku Slovenský kras a některé příklady sezónní ledové výplně na Dreveníku a Pohanském hradě.\n\nV nezaledněných částech jeskyně byly pozorovány tyto druhy netopýrů: netopýr velký (Myotis myotis), netopýr vousatý (Myotis mystacinus), netopýr východní (Myotis blythi), netopýr ušatý (Plecotus auritus) a netopýr severní (Eptesicus nilssoni).\n\nDobšinská ľadová jaskyňa je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Dobšiná v okrese Rožňava v Košickém kraji. Území bylo vyhlášeno v roce 1979. Ochranné pásmo nebylo stanoveno.\n\n"}
{"id": "154281", "url": "https://cs.wikipedia.org/wiki?curid=154281", "title": "Silická lednice", "text": "Silická lednice\n\nSilická lednice (slovensky \"Silická ľadnica\", maďarsky \"Szilicei-jégbarlang\") je propasťovitá jeskyně, patřící mezi nejníže položené ledové jeskyně mírného klimatického pásma. Je vytvořena v druhohorních triasových vápencích Silického příkrovu podzemním tokem Černého potoka a je součástí Silicko-Gombaseckého podzemního hydrologického systému. Významná archeologická lokalita. Národní přírodní památka je též součástí světového kulturního dědictví UNESCO. Nachází se nedaleko obce Silica a je volně přístupná. Vodní tok na dně propasti protéká podzemím do Gombasecké jeskyně, kdy vyvěrá na povrch.\n\nSilická lednice je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Silica v okrese Rožňava v Košickém kraji. Území bylo vyhlášeno v roce 1982 a novelizováno v roce 1996. Ochranné pásmo nebylo stanoveno.\n\n"}
{"id": "154287", "url": "https://cs.wikipedia.org/wiki?curid=154287", "title": "Joint Typhoon Warning Center", "text": "Joint Typhoon Warning Center\n\nJoint Typhoon Warning Center je centrum pro varování před tropickými cyklónami v oblasti západu Tichého oceánu a Indického oceánu. Jeho provozovatelem je Námořnictvo Spojených států (US Navy).\n\nTajfun je oblastní označení tropické cyklóny – odtud slovo \"typhoon\" v názvu.\n\nJTWC má na starosti vydávání varování před cyklónami v severozápadní části Pacifiku, v jižním Pacifiku a v Indickém oceánu pro celé Ministerstvo obrany Spojených států a další vládní agentury. Mají chránit především vojenské loďstvo a letectvo a vojenská zařízení provozovaná spolu s dalšími státy po celém světě.\n\nNa obrázku je tropická deprese Invest 96W ze dne 9. srpna 2018 a předpověď, jakým směrem se bude pravděpodobně v následujících dnech ubírat, jakou sílu bude mít a jaké nebezpečí tedy bude znamenat.\n"}
{"id": "154291", "url": "https://cs.wikipedia.org/wiki?curid=154291", "title": "Hyperfokální tabulka", "text": "Hyperfokální tabulka\n\nHyperfokální tabulky jsou tabulky, které vydávají výrobci fotoaparátů a objektivů a které uvádějí, jak nastavit zaostření fotoaparátu tak, aby bylo možné získat co největší hloubku ostrosti. \n\nTabulky uvádí nejvhodnější vzdálenost zaostření pro různé ohniskové vzdálenosti a clony. Tabulka může například uvádět, že s 24mm objektivem při cloně 11 je optimální vzdálenost zaostření 2,5 m. Tato vzdálenost je nazývá hyperfokální vzdálenost. V tomto případě je dosažena maximální hloubka ostrosti, která leží od poloviny zaostřené vzdálenosti (1,25 m) až do nekonečna. \n\nNásledující tabulka obsahuje hyperfokální vzdálenosti pro nejběžnější ohniskové vzdálenosti a clony.\n"}
{"id": "154302", "url": "https://cs.wikipedia.org/wiki?curid=154302", "title": "Pavel Ludikar", "text": "Pavel Ludikar\n\nPavel Ludikar, vl. jménem Pavel Vyskočil, (3. března 1882, Praha – 20. února 1970, Vídeň) byl český pěvec – basista.\n\nNarodil se v rodině kapelníka Národního divadla a profesora na varhanické škole Augustina Vyskočila (1852–1902) a matky, altistky Františky Ludikarové - Vyskočilové (1857—1927)\n\nZpěv studoval nejdříve u své matky, poté v letech 1903–1904 na pražské konzervatoři u profesorky Leontiny z Dötscherů, v roce 1905 se zdokonaloval u slavného francouzského barytonisty Jeana Lassala.\nPo absolutoriu vystupoval v Národním divadle v Praze, dále ve Dvorní opeře v Drážďanech, Lidové opeře ve Vídni, v Itálii v Teatro alla Scala a v Buenos Aires. Vrchol jeho kariéry byl v letech 1926–1932, kdy působil v Metropolitní opeře v New Yorku.\n\nPavel Ludikar měl vřelý vztah k Vamberku, který byl rodným městem obou jeho rodičů a kam často rád zajížděl.\n\nLudikar byl neobyčejně hudebně všestrannou osobností. Byl vysoce ceněn jak na operních jevištích, kde mistrně ztvárnil basové i barytonové postavy v operách Richarda Wagnera, Scarpii, Mozarta (Figarova svatba), Mefista, Kecala, Borise Godunova aj., Richard Strauss mu v roce 1911 svěřil roli Ochse v italské premiéře Růžového kavalíra.\n\nNa koncertních pódiích přednášel národní písně (písňové cykly v 7 jazycích), byl i úspěšným pedagogem v letech 1941–1943 v Praze, profesorem salzburského Mozartea 1944–1973, ředitelem Opernschule ve Štýrském Hradci. V roce 1949 byl jmenován profesorem vídeňské hudební akademie.\n\nLudikarův průrazný a přesto sametový basbaryton měl krásnou barvu a neobyčejný rozsah od nejhlubších tónů basso-profonda až barytonovému g1.\nV letech 1926–1932 působil v Metropolitní opeře. Poprvé zde vystoupil jako Timur v Pucciniho \"Turandot\", naposledy jako Coppélius v Offenbachových \"Hoffmannových povídkách\".\n\nZtvárnil zde role:\n\n\n"}
{"id": "154305", "url": "https://cs.wikipedia.org/wiki?curid=154305", "title": "Lasvice", "text": "Lasvice\n\nLasvice (německy \"Klemensdorf\") je vesnice ležící v Libereckém kraji, v okrese Česká Lípa při silnici ze Zákup do Nového Boru asi 2 kilometry severně od města Zákupy, pod které spadá od roku 1960. Dnes patří většina stavení chalupářům a rekreantům.\n\nOsada, která původně stávala na severním konci dnešních Lasvic, se připomíná roku 1554 při určování mezi panství lipského a zákupského. Zanikla pravděpodobně během třicetileté války.\n\nV roce 1752 tehdejší vévoda Klement František de Paula ze Zákup (od něj ves získala jméno) povolil desítce mužů postavit si svá obydlí na místě zaniklé původní vsi. Dominikální osada \"Klemmendorf\" byla nazvaná podle majiteli panství Clementu Augustovi von Bayern. Osadníci vesměs německé národnosti jí říkali Hemme, protože tak (hemmen) volali vozkové na koně při sjezdu příkré silnice vyhloubené ve skalním úvoze. Až později se začal používat i český název po původní osadě.\n\nDne 18. září 1779 přes vesnici projížděl císař Josef II. cestou ze Zákup do Svojkova.\n\nV roce 1850 byla vesnička připojena administrativně k Starému Šidlovu a roku 1904 začala používat opět české pojmenování. V roce 1924 se osamostatnila a v letech 1950–1952 byly k ní připojeny obce Starý Šidlov a Nový Šidlov. Všechny tři byly 12. června 1960 připojeny k Zákupům. Katastr obce je 790532.\nZdejší obyvatelstvo se dříve živilo zemědělstvím a sadařením. Při sčítání lidu v roce 1900 zde žilo 321 obyvatel v 77 domech, v roce 1965 jen 147, dnes zhruba 20 stálých obyvatel v 60 staveních. Většina událostí obce byla a je spojena s nedalekým městem Zákupy.\n\nV roce 1797 zde zahájil učitel Kajetán Fridrich vyučování v jednotřídní škole. Celých 34 let to bylo v pronajatých místnostech, až v roce 1831 byla postavena jednotřídní škola nová. Rok poté byla vysvěcena, v roce 1873 rozšířena na dvoutřídní, v roce 1886 jí bylo přistavěno první patro. Po II. světové válce 3. září 1946 v ní bylo znovu zahájeno vyučování už v českém jazyce učitelem Milošem Baštou. Od 1. září 1964 byla škola zrušena, od té doby děti dojíždí do nové školy v Zákupech. V červenci 2010 byla budova zbořena.\n"}
{"id": "154310", "url": "https://cs.wikipedia.org/wiki?curid=154310", "title": "Zelený fluorescenční protein", "text": "Zelený fluorescenční protein\n\nZelený fluorescenční protein (správněji zelený fluorescentní protein) - zkratka GFP (z anglického ) je protein sestávající z 238 aminokyselin (26,9 kDa). Byl izolován z medúzy \"Aequorea victoria\" a jeho zvláštností je, že fluoreskuje zeleně, pokud je vystaven modrému světlu. V biochemii a molekulární biologii se často využívá jako reportérový gen pro vizualizaci exprese proteinů, on-line sledování \"in vivo\" traffickingu či testování lokalizace a kolokalizace různých proteinů.\n\nDivoký gen GFP (wtGFP) z \"A. victoria\" má hlavní excitační maximum na vlnové délce 395 nm a vedlejší na 475 nm. Jeho emisní maximum je na 509 nm, což je linie v zelené části viditelného spektra.\nJeho struktura je dosti jednoduchá - je tvořena 11 beta-vlákny, které se sbalují do velmi kompaktního beta-barelu. Uvnitř tohoto soudku se nachází vlastní chromofor, který je tak chráněn před vnějším prostředím. Chromofor vzniká cyklizací a následnou oxidací postranních zbytků aminokyselin Ser65, Tyr66 a Gly67.\n\nV buněčné biologii se tento protein používá pro studium určitého genového produktu, ke kterému se naváže a později se snadno lokalizuje pomocí fluorescence. Po navázání proteinu k cílové struktuře je třeba ověřit, zda funkce struktury nebyla navázáním GFP změněna či zničena. Jde tak studovat např. dělení rakovinných buněk nebo vývoj neuronů. Poněkud propracovanější metodou využívající GFP jsou např. FRAP nebo PA-GFP.\n\nVedle zeleného fluorescentního proteinu jsou dnes k dispozici mj. také jeho žlutá (YFP) a modrozelená (CFP a BFP) varianta a nepříbuzný červený fluorescentní protein.\n\nV roce 2008 obdrželi za objev a výzkum tohoto proteinu vědci Osamu Šimomura, Martin Chalfie, Roger Y. Tsien Nobelovu cenu za chemii.\n\nOsamu Shimomura izoloval látku z medúzy a objevil její fluorescenční schopnosti, Martin Chalfie zjistil, že GFP lze produkovat v jiných organismech a využít jej k pozorování jiných bílkovin a aktivity genů, a Roger Y. Tsien vysvětlil detaily fluorescenčního působení, vyvinul další barevné varianty tohoto proteinu a rozšířil rozsah jejich využití.\n"}
{"id": "154324", "url": "https://cs.wikipedia.org/wiki?curid=154324", "title": "Mokrá", "text": "Mokrá\n\nNázev Mokrá má více sídel:\n\n\n"}
{"id": "154330", "url": "https://cs.wikipedia.org/wiki?curid=154330", "title": "Ženské domovy", "text": "Ženské domovy\n\nŽenské domovy je název budovy v Praze 5 na Smíchově, postavené ve 30. letech 20. století jako ubytovací zařízení pro svobodné pracující ženy. Od roku 2002 je budova v soukromém vlastnictví a po celkové rekonstrukci slouží jako polyfunkční objekt zahrnující kromě bydlení i kancelářské a obchodní prostory, restauraci a hotel.\n\nSedmipodlažní budova ve tvaru písmene H byla postavena v roce 1933 ve funkcionalistickém stylu podle návrhu architekta Josefa Hlaváčka na místě někdejší smíchovské plynárny. Stavba vznikla z podnětu „\"Kuratoria pro zlepšení bytových poměrů mladých žen\"“ pod záštitou Alice Masarykové, která budovu v roce 1933 slavnostně otevřela. Ženské domovy měly sloužit jako příklad řešení bytové situace mladých, svobodných, zaměstnaných žen, a to především těch mimopražských. V budově se železobetonovým skeletem bylo celkem 900 místností, kromě pokojů také tři velké sály: divadlo, tělocvična a promítací sál s restaurací. Dle původních stanov se byty poskytovaly ženám jen na dva roky.\n\nZa druhé světové války zde Němci zřídili lazaret, který tu fungoval až do roku 1945. Po válce se do Ženských domovů vrátily původní obyvatelky, jichž zde žilo až 1400 v 850 pokojích. Budova podléhala správě obvodního národního výboru a získala statut „ubytovacího zařízení neveřejného typu“. Dekrety na pokoj či lůžko vydával žadatelkám bytový odbor. V letech 1950–1990 byla údržba objektu zanedbávána a budova chátrala. V 70. letech 20. století došlo k částečné změně dispozičního uspořádání původních společenských prostor. V 80. letech proběhla celková oprava vnějšího pláště budovy, která nerespektovala původní barevné a materiálové řešení fasád. Po roce 1989 přešly Ženské domovy postupně do správy městské části Praha 5. Ta budovu v roce 1994 pronajala soukromé firmě, která ji v roce 2002 odkoupila a provedla na etapy celkovou rekonstrukci, jejíž součástí byla i obnova obvodového pláště podle návrhu architekta Miroslava Čecha. V roce 2004 bylo na budově Ženských domovů přistavěno další poschodí podle návrhu architekta Davida Bartouška, které slouží jako hotel Akcent o kapacitě 140 lůžek.\n"}
{"id": "154331", "url": "https://cs.wikipedia.org/wiki?curid=154331", "title": "Ernst Ruska", "text": "Ernst Ruska\n\nErnst August Friedrich Ruska (25. prosince 1906 Heidelberg – 27. května 1988 Berlín) byl německý fyzik. \n\nV roce 1986 spoluobdržel Nobelovu cenu za fyziku za zásadní práci v elektronové optice a za návrh prvního elektronového mikroskopu. V témže roce ji dostali Gerd Binnig a Heinrich Rohrer za objev STM. \n\nV roce 1968 byl oceněn Medailí Rudolfa Diesela.\n"}
{"id": "154335", "url": "https://cs.wikipedia.org/wiki?curid=154335", "title": "Martin Ryle", "text": "Martin Ryle\n\nSir Martin Ryle (27. září 1918 – 14. října 1984) byl britský radioastronom. V roce 1974 obdržel spolu s Antony Hewishem Nobelovu cenu za fyziku za průkopnický výzkum v oblasti rádiové astrofyziky. Zejména za techniku aperturové syntézy.\n\n\n"}
{"id": "154336", "url": "https://cs.wikipedia.org/wiki?curid=154336", "title": "James Chadwick", "text": "James Chadwick\n\nSir James Chadwick (* 20. října 1891 – 24. července 1974) byl britský fyzik. V roce 1935 obdržel Nobelovu cenu za fyziku za objev neutronu.\n\nJames Chadwick se narodil 20. října 1891 v Bollingtonu v hrabství Cheshire v Anglii jako syn Johna Josepha Chadwicka a Anne Mary Knowles. Navštěvoval střední školu v Manchesteru a později studoval na univerzitě v Manchesteru a Cambridge.\nV roce 1913 odešel do Německa, kde pracoval s Hansem Geigerem na Technické univerzitě v Berlíně. V Německu byl až do konce 1. světové války internován.\n\nPo válce se Chadwick vrátil do Cambridge, kde pracoval v Cavendishových laboratořích s Ernestem Rutherfordem na výzkumu vyzařování gama záření z radioaktivních materiálů. Studovali též transmutaci prvků při ostřelování částicemi alfa a podstatu jader atomů.\nV roce 1932 při ostřelování jader berylia alfa částicemi objevil částici v jádře, která byla nazvána neutron, protože neměla elektrický náboj.\nNa rozdíl od heliových jader (alfa částic), které mají kladný náboj a jsou proto odpuzovány elektrickými silami v okolí jádra, tato nová částice procházela touto elektrickou bariérou bez potíží. Chadwick tak připravil cestu pro štěpení jader a vznik atomové bomby.\nZa tento důležitý objev mu byla v roce 1932 udělena Hughes Medal Královské společnosti a následně v roce 1935 Nobelova cena za fyziku. Později vyšlo najevo, že němečtí vědci objevili neutron ve stejnou dobu. Ale objevitel Hans Falkenhagen se obával zveřejnění svých výzkumů. Když se Chadwick dozvěděl o Falkenhagenovu objevu, nabídl mu, že se o Nobelovu cenu podělí. Falkenhagen ale skromně odmítl.\nChadwickův objev umožnil tvorbu prvků těžších než uran. Jeho objev částečně inspiroval Enrica Fermiho k objevu jaderné reakce způsobené pomalými neutrony a přivedl Otto Hahna a Fritze Strassmanna k objevu jaderného štěpení, který spustil vývoj atomové bomby.\n\nV roce 1935 se Chadwick stal profesorem fyziky na Liverpoolské univerzitě. V roce 1940 následkem Frisch-Peiersova memoranda o provedení atomové bomby byl jmenován do komise MAUD, která zkoumala možnosti vytvoření atomové bomby. Jako člen Tizardovy komise navštívil v roce 1940 Severní Ameriku. Po návratu do Anglie v listopadu 1940, došel k závěru, že nic z tohoto výzkumu by nemělo být publikováno před skončením války.\nV prosinci 1940 Franz Simon dokončil svou práci, na žádost komise MAUD, o dělení izotopů se závěrem, že je uskutečnitelná. Jeho práce obsahovala odhad nákladů a technické návody pro uranové obohacovací zařízení. James Chadwick později napsal, že si tehdy „uvědomil, že nukleární bomba není nejen možná, ale nevyhnutelná.“\nKrátce poté se Chadwick zúčastnil projektu Manhattan v USA, který vyvinul atomové bomby svržené na Hirošimu a Nagasaki. Za svoje služby byl Chadwick v roce 1945 pasován na rytíře.\n\nPo skončení války se Chadwick vrátil do Liverpoolu a zúčastnil se budování britského jaderného programu. Mimo to vybudoval synchrotron na tamější univerzitě a měl velkou účast na britském rozhodnutí k účasti při vybudování centra evropského jaderného výzkumu CERNu.\nOd roku 1948 byl Chadwick jmenován ředitelem kolejí Gonville a Caius university v Cambridge. V roce 1958 se stáhl z universitního života a žil několik let v Liverpoolu, než se v roce 1969 v usadil Cambridge, kde 24. června 1974 ve věku 84 let zemřel.\n\n\n"}
{"id": "154338", "url": "https://cs.wikipedia.org/wiki?curid=154338", "title": "Marie Kettnerová", "text": "Marie Kettnerová\n\nMarie Kettnerová (4. dubna 1911 Praha – 28. února 1998 Londýn) byla česká stolní tenistka.\n\nZa svou kariéru získala 23 medailí na mistrovství světa, z toho šest zlatých:\n\nPoslední medaili přivezla ještě v roce 1950 (bronz ze soutěže družstev).\n"}
{"id": "154339", "url": "https://cs.wikipedia.org/wiki?curid=154339", "title": "Rumunská Wikipedie", "text": "Rumunská Wikipedie\n\nRumunská Wikipedie je jazyková verze Wikipedie v rumunštině. Založena byla v červenci 2003. V lednu 2020 obsahovala přes 403 000 článků a pracovalo pro ni 18 správců. Registrováno bylo přes 504 000 uživatelů, z nichž bylo okolo 920 aktivních. V počtu článků byla 28. největší Wikipedie. \n\nRumunská Wikipedie vznikla v červenci 2003, hlavním iniciátorem a překladatelem rozhraní byl Bogdan Stăncescu, vystupující pod přezdívkou Gutza. Rumunská verze spolupracuje s Rumunskou akademií a několika rumunskými univerzitami a má mírně odlišné logo (znak cyrilice Й v glóbusu byl nahrazen rumunským písmenem Ă).\n\nČlánky v rumunské verzi mohou vzhledem ke složitému vývoji rumunského pravopisu ve 20. století obsahovat drobné pravopisné odchylky od normy, zvláště v použití písmen â a î, která mají stejnou hláskovou platnost, ale užívají se v různých kontextech. Rumunská Wikipedie je k těmto odchylkám tolerantní a připouští obě možnosti.\n\nS rumunskou Wikipedií souvisí také dvě další jazykové mutace, jednak arumunská Wikipedie (vznikla v dubnu 2004 a v květnu 2019 měla přes 1 200 článků; arumunština je někdy pokládána za pouhý dialekt rumunštiny) a krom toho Wikipedie v moldavštině, která byla v roce 2006 po dlouhých sporech zrušena.\n\nNejvíce článků, respektive dotazů, z rumunské Wikipedie je zobrazeno v Rumunsku (75,3 %), Moldavsku (8,2 %), Německu (2,9 %) a ve Spojeném království (2 %). Naopak na území Rumunska uživatelé používají nejvíce anglickou verzi (ve 45,1 % dotazů), rumunskou (39,9 %), ruskou (3,5 %) a maďarskou (3 %). Uživatelé v Rumunsku si během měsíce zobrazí asi 53,9 milionů dotazů, což představuje 0,4 % celkového počtu zobrazení v rámci celé Wikipedie. Rumunská Wikipedie je po ruské druhou nejpoužívanější jazykovou verzí v Moldavsku, kde do ní směřuje 28,8 % dotazů.\n\nV roce 2019 bylo zobrazeno okolo 445,5 milionu dotazů. Denní průměr byl 1 220 654 a měsíční 37 128 226 dotazů. Nejvíce dotazů bylo zobrazeno v květnu (44 438 741), nejméně v srpnu (28 731 711). Nejvíce dotazů za den přišlo v neděli 27. října (2 083 858), nejméně v úterý 24. prosince (763 733).\n\n"}
{"id": "154340", "url": "https://cs.wikipedia.org/wiki?curid=154340", "title": "Islandská Wikipedie", "text": "Islandská Wikipedie\n\nIslandská Wikipedie je jazyková verze Wikipedie v islandštině. Založena byla 5. prosince 2003. V lednu 2020 obsahovala přes 48 000 článků a pracovalo pro ni 28 správců. Registrováno bylo přes 70 000 uživatelů, z nichž bylo asi 100 aktivních. V počtu článků byla 95. největší Wikipedie.\n\nV roce 2019 bylo zobrazeno okolo 14,7 milionu dotazů. Denní průměr byl 40 179 a měsíční 1 222 117 dotazů. Nejvíce dotazů bylo zobrazeno v březnu (1 365 275), nejméně v červnu (987 450). Nejvíce dotazů za den přišlo v pondělí 9. prosince (148 964), nejméně v úterý 24. prosince (21 577).\n\n"}
{"id": "154341", "url": "https://cs.wikipedia.org/wiki?curid=154341", "title": "Ivan Andreadis", "text": "Ivan Andreadis\n\nIvan Andreadis (3. dubna 1924 Praha – 27. října 1992 Praha) byl československý stolní tenista, sportovní novinář a agent StB s krycím jménem Racek.\n\nZa svou kariéru získal celkem devět zlatých medailí na mistrovství světa:\nMimo nich získal celou řadu stříbrných a bronzových medailí jak na mistrovství republiky, tak světových šampionátech.\n\nPo ukončení závodní činnosti byl trenérem a žurnalistou.\n\n\n"}
{"id": "154345", "url": "https://cs.wikipedia.org/wiki?curid=154345", "title": "Ladislav Štípek", "text": "Ladislav Štípek\n\nLadislav Štípek (1925, Praha – 13. února 1998, Barcelona) byl český stolní tenista.\n\nZa svou kariéru získal celkem 19 medailí na mistrovství světa, z toho pět zlatých. Proslul především jako vynikající partner pro čtyřhru. Byl známý svou lehkovážnější povahou, která se občas projevila podceněním soupeře nebo bavením diváků na úkor výsledku.\n\nV roce 1960 ukončil pro zranění aktivní sportovní kariéru. V pozdějších letech se stal uznávaným trenérem – postupně trénoval reprezentaci Československa, Peru a Španělska. V roce 1987 mu československé úřady odmítly povolit prodloužení dlouhodobého pobytu ve Španělsku, kde jednal o prodloužení trenérské smlouvy, takže byl donucen k emigraci. Do Čech se pak vrátil až po listopadovém převratu v roce 1989.\n"}
{"id": "154346", "url": "https://cs.wikipedia.org/wiki?curid=154346", "title": "Kurd Lasswitz", "text": "Kurd Lasswitz\n\nCarl Theodor Victor Kurd Lasswitz (20. dubna 1848, Vratislav – 17. října 1910, Gotha) byl německý matematik, filozof, historik a spisovatel, společně s Julese Vernem a H. G. Wellsem jeden z průkopníků vědeckofantastické literatury. Pro publikování svých literárních děl používal pseudonym Velatus. \n\nLasswitz se narodil jako syn továrníka a obchodníka Karla Lasswitze. Roku 1866 začal studovat na univerzitě v Breslau (dnes polská Vratislav) a později v Berlíně matematiku. Po úspěšném ukončení studia začal roku 1876 pracovat jako gymnazijní učitel v durynském městě Gotha a v roce 1884 získal titul profesora. \n\nPro německou literaturu znamená Lasswitz v podstatě totéž, co Jules Verne pro literaturu francouzskou a je také někdy označován jako \"německý Verne\". V Německu jsou proto od roku 1981 (německá Wikipedia uvádí od roku 1980) každoročně udělovány ceny Kurda Lasswitze, které jsou pro Němce něco jako americká cena Hugo.\n\nPrvní Lasswitzovou sci-fi prací je novela \"Bis zum Nullpunkt des Seins\" (1871, \"K nulovému bodu existence\"), jež se odehrává v roce v roce 2371 a vypráví příběh tragického konfliktu dvou milenců – továrníka na počasí Oxygena Warm-Blasiuse a virtuosky na aromatické varhany Aromasie. Roku 1877 následovala další delší povídka \"Gegen das Weltgesetz\" (\"Proti zákonu světa\"), v níž líčí svět roku 3877. Láska v této povídce končí pro změnu happy-endem. Obě tato díla vyšla o rok později společně pod názvem \"Bilder aus der Zukunft\" (\"Obrazy z budoucnosti\"). Pod pseudonymem Velatus vydal příběh \"Schlangennmoos\" (1884, \"Plavuň\"), milostnou trivialitku, v níž hrají roli rozmnožovací problémy plavuní a která se v jeho bibliografii většinou ani neuvádí. Následovala sbírka povídek \"Seifenblasen\" (1890, \"Mýdlové bubliny\"). \n\nNejznámějším jeho dílem je pak vědeckofantastický román \"Auf zwei Planeten\" (1897, \"Na dvou planetách\", česky 1904 jako \"Na Zemi a na Marsu\" a 1913 jako \"Na dvou planetách\"), zobrazující vzájemné vztahy pozemšťanů a humanoidních Marťanů, které od původní idyly (včetně milostných vztahů) přerostou v konflikt, při kterém Marťané vyhlásí protektorát nad větší částí Země. Marťanskou okupační armádu se lidstvu podaří porazit teprve tehdy, když se sjednotí pod vedením dosud neporažených Spojených států amerických. Nakonec je nastolen vzájemně výhodný mír. Lasswitz svou knihu napsal ve zralém věku a po dlouhých úvahách, ale zápletka, založená na politických a ekonomických machinacích, není dnes již tak čtenářsky přitažlivá. \n\nLaswittz byl tak jeden z prvních, kdo uvažoval o science-fiction teoreticky. V předmluvě ke své povídkové sbírce \"Bilder aus der Zukunft\" (1878, \"Obrazy z budoucnosti\") napsal, že \"„mnohé představy o budoucnosti si můžeme udělat z historického vývoje civilizace a současného stavu vědy“\".\n\n"}
{"id": "154350", "url": "https://cs.wikipedia.org/wiki?curid=154350", "title": "Zničení Svazu Z", "text": "Zničení Svazu Z\n\nZničení Svazu Z nebo také bitva u Kuantanu byla jedna z námořních bitev druhé světové války v Pacifiku. Proběhla ve dne 10. prosince 1941 a jednoznačně prokázala efektivitu leteckých útoků proti hladinovým plavidlům, která nejsou chráněna leteckou podporou. Letadla japonského císařského námořního letectva toho dne potopila britskou bitevní loď HMS \"Prince of Wales\" a bitevní křižník \"Repulse\", které se pokusily narušit vyloďování japonských jednotek na Malajském poloostrově.\n\nOd poloviny roku 1941 si britská vláda začala uvědomovat zhoršující se situaci v Asii a nutnost vyslat do oblasti flotilu, která by výrazně posílila její pozice. Po dlouhých tahanicích nad složením flotily bylo 20. října rozhodnuto, že flotilu, jež dostala název Svaz Z, bude tvořit bitevní loď HMS \"Prince of Wales\", bitevní křižník \"Repulse\" a letadlová loď HMS \"Indomitable\". Velením Svazu Z byl pověřen viceadmirál sir Thomas Phillips. Cílem Svazu Z bylo jednak odstrašit Japonce od zahájení vojenských operací a jednak poskytnout záruky spojencům v oblasti – tedy Austrálii a Novému Zélandu. Bojová hodnota této flotily byla velká. Především \"Prince of Wales\" byla jedna z nejmodernějších bitevních lodí. Bitevní ostruhy získala při pronásledování německé bitevní lodi \"Bismarck\", zejména v bitvě v Dánském průlivu, při níž byl potopen britský bitevní křižník HMS \"Hood\".\n\nSíla flotily však byla oslabena hned na počátku. Letadlová loď \"Indomitable\" při cvičné plavbě u Jamajky najela na mělčinu a musela být opravena. Admiralita po váhání, kterou letadlovou loď pošle do Asie místo ní, rozhodla, že žádnou letadlovou loď nemůže postrádat - jediná v té době funkční britská letadlová loď HMS Victorious byla vázána ve vodách Severního moře kvůli hrozbě německé bitevní lodi \"Tirpitz\". A tak 2. prosince připluly do Singapuru jen \"Prince of Wales\" a \"Repulse\". Odpoledne 8. prosince vyplul Phillips, k jehož svazu se připojily torpédoborce HMS \"Electra\", HMS \"Express\", HMAS \"Vampire\" a HMS \"Tenedos\", aby napadl Japonce vyloďující se v Malajsii.\n\nLeteckou podporu japonských operací v Malajsii zajišťovala 22. \"kókú sentai\" (letecká flotila) námořního letectva pod velením kontradmirála Sadaičiho Macunagy. V říjnu byla 22. \"kókú sentai\" přesunuta z letišť na Tchaj-wanu na indočínská letiště u Saigonu. Počátkem prosince měl Macunaga k dispozici \"Mihoro\" a \"Genzan kókútai\" (genzanský a mihorský letecký pluk/skupina), které měly každý 48 bombardérů Micubiši G3M2 „Nell“ a polovinu \"Kanoja kókútai\" s 26 bombardéry Micubiši G4M1 „Betty“.\n\nDne 8. prosince se na severovýchodě Malajského poloostrova začaly vyloďovat japonské jednotky. Odpoledne 8. prosince vyplul Phillips se svazem Z ze Singapuru, aby napadl jednotky vyloďující se u Singory. Odpoledne 9. prosince byl svaz zpozorován ponorkou \"I-58\" a poté ještě hydroplány z japonských křižníků. Jelikož moment překvapení byl ztracen, rozhodl se Phillips ve 20:55 operaci přerušit vrátit se do Singapuru.\n\nMezi 7:35 a 9:30 dne 10. prosince odstartovalo několik vln japonských bombardérů z letišť u Saigonu. Bylo vysláno celkem 34 bombardérů s pumami a 51 bombardérů s torpédy. Japonští piloti zaútočili hlavně na \"Prince of Wales\" a \"Repulse\". O doprovodné torpédoborce nejevili Japonci přílišný zájem. Někdy kolem 11:15 zaútočila skupina 9 strojů na \"Repulse\" z výšky 3000 metrů. Jedna puma zasáhla střed lodě. Další skupina, tentokrát s torpédy, udeřila na bitevní loď i křižník v 11:42. Po skupinách po dvou nebo po třech klesali Japonci z výšky 1000 metrů k hladině. \"Prince of Wales\" se sice začal obracet doleva, ale nestihl to. Dvě torpéda zasáhla levobok. Lodní protiletecká obrana nedokázala zastavit dobře vycvičené Japonce. \"Prince of Wales\" se naklonil o 13 stupňů doleva a zpomalil o 10 uzlů. Navíc bylo ochromeno kormidlo a došlo k poškozením lodních strojů.\n\nVe 12:15, po hlášení od svazu Z, odstartovalo ze Singapuru svazu na pomoc několik stíhaček Brewster „Buffalo“. Na místo zkázy však přiletěly až po bitvě.\n\nNa \"Repulse\" začaly útočit další letouny a loď se stále úspěšně vyhýbala jak pumám, tak i torpédům, ovšem i na \"Repulse\" nakonec došlo. Někdy ve 12.20 zaútočily torpédové bombardéry ve dvou skupinách a ze dvou směrů vypustily torpéda. \"Repulse\" se dokázal vyhnout torpédům jedné skupiny, ovšem těm z druhé skupiny neunikl. Ve 12:23 se objevila další skupina a zasáhla \"Repulse\" čtyřmi torpédy. Protiletadlové baterie střílely, ale palba nedokázala zastavit japonské piloty. Osud bitevního křižníku Repulse se naplnil ve 12:33, kdy se potopil i s 513 námořníky na palubě.\n\nBitevní loď \"Prince of Wales\" se stále držela na hladině. Po zásahu dvěma torpédy na ní ve 12:44 zaútočila ještě skupina 9 bombardérů a zasáhly střed \"Prince of Wales\". Ani teď protiletadlová obrana na \"Prince of Wales\" nedokázala zarazit japonské piloty. Ve 13:20 se bitevní loď potopila a vzala s sebou i admirála Phillipse, který odmítl opustit loď a místo toho chtěl sdílet osud své vlajkové lodi. Spolu s ním zahynulo 326 námořníků.\n\nDoprovodné torpédoborce vzaly na palubu na 1200 mužů z \"Prince of Wales\" a asi 800 mužů z \"Repulse\". Zahynulo celkem 840 námořníků.\n\nZničením Svazu Z přišli Britové o možnost zabránit výsadkům v Thajsku a Malajsii. V konečném důsledku to znamenalo nejenom pád Thajska a Malajsie, ale i ztrátu Singapuru 15. února 1942. Japonci potopením obou obrněnců rovněž dokázali zastáncům bitevních lodí, že letadla dokáží potopit i manévrující bitevní loď na širém moři, která se může bránit.\n\n\n"}
{"id": "154363", "url": "https://cs.wikipedia.org/wiki?curid=154363", "title": "IBM Notes/Domino", "text": "IBM Notes/Domino\n\nIBM Notes/Domino je softwarový produkt společnosti IBM, který se orientuje do oblasti groupware. Spíše než výsledný produkt, by se IBM Notes/Domino dal označit jako platforma pro vývoj groupware aplikací.\n\nIBM Notes/Domino je technologie typu klient server, kde aplikace je obvykle umístěna na serveru a klient komunikuje s touto aplikací. Přístup k aplikaci je nativním protokolem nebo internetovým protokolem.\nNativní komunikační protokol NRPC (Notes Remote Procedure Call) je použit pro komunikaci mezi serverem Domino a klientem Notes a vzájemně mezi Domino servery.\nServerová část se nazývá \"IBM Domino\" a klientská část \"IBM Notes\".\n\nIBM Domino server je robustní aplikační/databázový server. Na tomto serveru jsou umístěny aplikace, jejichž služeb využívají uživatelé prostřednictvím IBM Notes klienta (popř. webového klienta).\nAplikace na IBM Domino serveru jsou aktivními databázemi.\nProstředí IBM Domino je distribuovaným systémem, tzn. že aplikace může být umístěna na více než jednom serveru. Synchronizace mezi servery je zabezpečována službou zvanou replikace.\nDomino je zároveň serverem pro celou řadu dalších internetových služeb, např. POP3, IMAP, LDAP, MAPI, HTTP, NNTP a podporuje mnoho otevřených standardů, např. HTML/XHTML, XML, Java.\n\nPrimární funkcí klienta IBM Notes je e-mail a další odvozené korporátní služby, jako adresář, kalendář, plánovač, rezervace zdrojů apod. Ovšem hlavní výhodou IBM Notes je možnost rozšíření základní množiny databází o další aplikace.\n\nServer IBM Domino se administruje pomocí čtvrtého klienta – \"Administrator\". Zde se dají spravovat uživatelé, skupiny, jednotlivé servery, či serverové clustery, opravovat poškozené databáze, přidávat, či odebírat práva apod. Klient Administrator je plně grafický a zároveň obsahuje příkazovou konzoli. Komplikovanější správa se provádí pomocí takzvaného administračního procesu, kdy se definují kritéria, co se má udělat a tuto definici následně administrační proces, který běží v pravidelných intervalech, provede.\n\nHlavními atributy platformy IBM Notes/Domino jsou vysoká míra zabezpečení dat, replikace, snadná rozšiřitelnost, rychlý vývoj a snadná aplikace business procesů formou workflow.\n\nBezpečnost Notes je založena na existenci tzv. ID souborů. V těchto souborech jsou uloženy certifikáty, digitální podpisy, šifrovací a dešifrovací klíče a další citlivé informace. IBM Notes/Domino používá RSA (Rivest-Shamir-Adleman) šifrování veřejným klíčem k zajištění čtyř základních úrovní bezpečnosti: ověření totožnosti a oprávnění přístupu (X.509 certifikáty), šifrování zpráv a digitální podpisy. Každý uživatel má svůj jedinečný ID soubor. Díky tomuto ID a architektuře se dají data zabezpečit na mnoha úrovních, které připomínají trychtýř, ve kterém je na každé úrovni menší síto, než na úrovni předchozí.\n\nK zašifrování dat se používá privátní klíč, který se připojí k ID uživatele. Šifrování může být násobné, s použitím více klíčů. ID soubor se dá kopírovat a s každou kopií se uživatel dostane k běžným datům. Pokud však k jedné kopii připojí privátní klíč, kterým zašifruje část dat, dostane se k těmto datům pouze s použitím této konkrétní kopie ID souboru.\nHashování pomocí MD5 technologie slouží zejména k uchovávání hesel, či jiných autentizačních údajů.\n\nReplikace dat je datová výměna mezi databázemi a jejich replikami (skupina databází, které mají stejné identifikační číslo databáze, tzv. „Replica ID“). Repliky databází bývají zpravidla rozmístěny na různých serverech. Replikace je realizována manuálním spuštěním nebo stejnojmennou automatickou úlohou serveru. Replikace je realizována buď oboustranně, anebo jen jednostranně, a to buď metodou push, nebo metodou pull. Dále lze realizovat takzvanou výběrovou replikaci, při které se replikují pouze některé části databáze (vybraná data, části designu apod.).\n\nInformační obsah je replikován vždy na základě pravých bezpečnostních rysů technologie IBM Notes/Domino a tedy seznamu přístupových práv a práv čtenářů k jednotlivým datovým záznamům – elektronickým dokumentů. I v tomto případě se každý server chová stejně jako uživatel – tedy může přistupovat k datům pouze pokud k nim má nastavena práva.\n\nCílem replikace je udržovat obsah databází aktuální na všech serverech nebo u klientů (na klientském PC je taky možné mít repliku).\n\nIBM Notes spadají do oblasti RAD – Rapid Application Development (Rychlý vývoj aplikací). Pro vývoj databázových aplikací slouží třetí klient – \"Designer\".\n\nZákladem IBM Notes/Domino je dokumentová databáze, tedy na rozdíl od relačních databází je základní datovou jednotkou databáze takzvaný dokument. Dokument má specifické vlastnosti a variabilní počet polí. Dva dokumenty stejného druhu mohou mít tedy různá pole. Dokumenty se promítají přes formuláře v pohledech.\nKaždý pohled má index a zobrazuje výběr dokumentů definovaný takzvanou výběrovou (SELECT) funkcí. Vývoj je dále podpořen sadou jednoduchých @funkcí, možností skriptování, nebo možností použití jazyka Java, a to jak ve formě vložených appletů, nebo ve formě výkonných agentů.\n\n@Funkce, neboli jednoduchý makro jazyk se dělí na dvě části:\n\nPříklady @Funkcí\n\nOdstranění prázdných míst (whitespaces):\n\nVypsání data vytvoření dokumentu a jména autora:\n\nZapsání výběrové funkce v pohledu pro výběr všech dokumentů:\n\nPříklady @Commands\n\nVytvoření nového dokumentu s názvem \"User\":\n\nTypický příkaz pro akci \"Uložit a Zavřít\":\n\nLotus script je interpretovaný skriptovací jazyk, poprvé implementovaný ve verzi Lotus Notes 4.6. Byl vyvinut pro podporu vývoje složitější aplikační logiky. V omezené míře podporuje objektově orientované programování. IBM Notes obsahují sadu nativních tříd pro obsluhu objektů IBM Notes, které se však nedají dále rozšiřovat. Zápis Lotus Scriptu je podobný zápisu jazyka VBS, ze kterého vychází.\n\nPříklad zápisu – vypsání názvu databáze do stavového řádku\n\nJava pro použití v IBM Notes/Domino v zatím poslední verzi 7 je omezena na verzi 1.4.2 (pro IBM Notes/Domino 6.5 Java verze 1.3.1).\nStejně jako pro Lotus Script má IBM Notes/Domino sadu vlastních tříd i pro jazyk Java. Tyto třídy jsou obsaženy v balíku lotus.domino.*.\n\nPříklad zápisu – vypsání názvu databáze do konzole\n\nWorkflow automatizuje procesy, podporuje tok dokumentů, informací a úkolů od jednoho účastníka ke druhému. Vše, co se týká schvalování, připomínkování, nebo postupování je součástí workflow. Typickou ukázkou workflow je rozdělovník dokumentu, který určuje, komu se dokument má dostat do ruky a co s ním dotyčný má dělat.\nToto všechno IBM Notes díky své architektuře umožňují. Dokumenty mají svá přístupová práva, která se mění, závisle na definici workflow a organizační struktuře, uživate jsou notifikováni pomocí e-mail a díky tomu můžou na dokumentu spolupracovat.\n\n\n"}
{"id": "154368", "url": "https://cs.wikipedia.org/wiki?curid=154368", "title": "Szymon Pawłowski", "text": "Szymon Pawłowski\n\nSzymon Jerzy Pawłowski [šymon ježi pavuovski] (* 5. prosince 1978 Sanok) je polský politik, poslanec Sejmu za Ligu polských rodin.\n\nSzymon Pawłowski vystudoval ekonomii v Krakově a v minulosti byl aktivní ve Všepolské mládeži. Do Sejmu byl zvolen ve volbách v roce 2005 ve varšavském volebním obvodu.\n\nV říjnu a prosinci 2005 zveřejnil největší polský bulvární deník Fakt fotografii, kde poslanci LPR Bogusław Sobczak a Szymon Pawłowski měli zdvižené ruce a podle deníku šlo o nacistický pozdrav. Oba dva poslanci prohlásili, že nejde o nacistický pozdrav, že si ve skutečnosti pouze objednávali pivo a prohlásili, že \"je nepřípustné, aby německý bulvár takto hnusně diskreditoval polské členy parlamentu, kteří pocházejí z formace, která nejrozhodněji brání polské národní zájmy\" (majitelem deníku Fakt je německé vydavatelství Axel Springer). Krakovská prokuratura v březnu 2006 šetření odložila s odůvodněním, že akce nebyla veřejná, byla pro uzavřenou společnost a samotné zdvižení ruky připomínající pozdrav 'Sieg Heil' není propagací fašismu.\n\n"}
{"id": "154370", "url": "https://cs.wikipedia.org/wiki?curid=154370", "title": "Rakousko-uherská armáda", "text": "Rakousko-uherská armáda\n\nRakousko-uherská armáda (německy \"Österreichisch-Ungarische Landstreitkräfte\" (v překladu do češtiny \"Rakousko-uherské pozemní síly\"), chorvatsky \"Austro-ugarska vojska\") bylo označení pozemních vojsk Rakousko-Uherska, součásti ozbrojených sil Rakouska-Uherska. Skládala se ze Společné armády, Císařsko-královské zeměbrany a Královské uherské zeměbrany. Vznikla v roce 1867 spolu se vznikem Rakousko-Uherska v důsledku rakousko-uherského vyrovnání a zanikla v roce 1918 spolu se zánikem Rakouska-Uherska.\n\nZnačnou nevýhodou pro monarchii bylo slabé hospodářství, které nedokázalo potřebně zabezpečit armádu. Rakousko-Uhersko nemělo pevnou průmyslovou základnu (podobně jako Rusko), císař František Josef I. nebyl pokrokový panovník. Jeho vláda se zaměřovala na uchování starých způsobů, než aby šla s dobou. V každé novince císař mylně viděl záminku budoucí revoluce, která by znamenala rozpad říše a to se odráželo i ve schopnostech velitelského sboru. Příprava důstojníků byla nedostatečná a vzhledem k císařově nedůvěře k převratným návrhům, zastávali nejdůležitější vojenské úřady velitelé se sklonem k nečinnosti. Rozhodně nebyli líní, vždy postupovali podle rozkazů a platných řádů, ale nesnažili se vyvodit poučení z průběhu válek ve světě, rozvoje techniky a výzbroje.\n\nAsi největším vnitřním problémem branné moci monarchie však byla její národnostní a etnická rozmanitost. V Rakousko-Uhersku žilo dvanáct národností - Němci, Maďaři, Češi, Poláci, Rusíni, Srbové, Chorvati, Rumuni, Slováci, Slovinci, Italové a Bosňané. Správní úřady se už před rokem 1867 snažily o zavedení jednotného velícího jazyka němčiny, ale neuspěly. Muži z málo vzdělaných vrstev obyvatelstva, kteří sloužili jako prostí pěšáci, většinou ovládali jen svou mateřštinu a výuku německého jazyka braly za čin násilného poněmčování. Pokud v některém pluku dosáhla konkrétní národnost více jak 20 %, stala se její řeč takzvanou plukovní řečí, jejíž znalost byla pro důstojníky a poddůstojníky závazná. Po rakousko-uherském vyrovnání byla druhým velícím jazykem maďarština. Zhruba 1/4 všech odvedenců byla negramotná. Panslavismus byl tehdy již dobře zavedeným hnutím a představitelé italské iredenty stále častěji požadovali odtržení od monarchie a připojení k Itálii. Je proto překvapivé, že všeobecná mobilizace v červenci a v srpnu roku 1914 se v těchto skupinách nesetkala s téměř žádným odporem (např. česká politická reprezentace se v létě 1914 chovala k Vídni loajálně téměř beze zbytku). Problémy se objevily až v polních podmínkách.\n\nV roce 1914 bylo Rakousko-Uhersko schopno postavit na 32 divizí, což představovalo na 1 300 000 důstojníků a vojáků + 1 000 000 příslušníků rakouské i uherské zeměbrany. Mírový stav armády byl 450 000 mužů (z toho 36 000 důstojníků), takže bylo nutno povolat záložníky. Protože monarchie povolávala do zbraně pouze 29 % schopných mužů, byly záložní divize složeny ze starších odvedenců (třicátníci a čtyřicátníci).\n\nTradiční, letité bílé pěchotní uniformy byly v druhé polovině 19. století nahrazeny tmavě modrými tuniky, které byly postupně nahrazeny uniformami v barvě štičí šedi (\"Hechtgrau\"), používané v počátečních fázích první světové války.\n\nOzbrojené síly Rakousko-Uherska patří k nejkomplikovanějším organizacím ve srovnání s ostatními evropskými armádami. Na základě rakousko-uherských branných zákonů byly ozbrojené síly monarchie po roce 1867 tvořeny čtyřmi součástmi, jež odrážely dualistické rozdělení státu:\n\nVojenskou administrativu dále zabezpečovala tři samostatná ministerstva - vídeňské ministerstvo války \"(Kaiserliches und königliches Kriegsministerium)\" odpovídalo za společné pozemní vojsko a válečné námořnictvo, zatímco obě zeměbrany byly řízeny zvláštními ministerstvy ve Vídni a v Budapešti. V případě války tyto tři vojenské organizace spolupracovaly pod souhrnným označením Císařská a královská branná moc \"(Kaiserliches und königliches Wehrmacht)\". I přes jazykovou bariéru však tyto instituce dokázaly mezi sebou úspěšně spolupracovat až do konce války.\n\nStejně jako u všech ostatních armád tvořila srdce rakousko-uherské armády pěchota, která vedla vojenské operace. Císařský a královský voják se oblékal do modro-šedivé uniformy vz. 1908 (štičí šeď) se stojatým límcem s výložkami v plukovní barvě, okovanými botami a polní čapkou s mosaznou kokardou a iniciály FJI - František Josef I. (v listopadu 1916 nahrazen iniciálem K - Karel I.). Výstroj tvořil opasek a řemení z hnědé kůže, ve čtyřech sumkách se nacházelo 40 nábojů. Na zádech voják nesl tlumok z telecí kůže, ve kterém byla: náhradní košile, náhradní sada spodního prádla, souprava stanu (celta, část tyče, kolíky), pár lehké obuvi, šátek, onuce, řemínky na kabát, kapesník, dva výstrojní řemínky, balíček první pomoci a 80 dalších nábojů do pušky. Nahoře na tlumoku byl upevněn stočený kabát, zavěšená polní lopatka a jídelní miska s obalem. Na levém boku se nacházel bodák, zavěšený koženým pouzdrem na opasku a chlebník, ve kterém byla příborová sada, plná polní láhev a souprava na čištění pušky.\n\nV roce 1915 přibyla plynová maska v ocelovém pouzdře. V druhé polovině roku 1916 nahradila tradiční látkovou čapku ocelová přilba. Rakousko-uherská armáda používala dva typy přileb, tuzemské přilby Berndorfer vz. 1916 (400 000 kusů) a německé přilby vz. 1917. Těch bylo z Německa dovezeno mezi lety 1917-1918 na 1 485 000 kusů. Tyto přilby byly vysoce ceněny zvláště na jižní frontě, kde prokázaly svou vysokou účinnost a spolehlivost.\n\nZatímco vojáci a poddůstojníci dostávali uniformy a vybavení na státní útraty, důstojníci si museli vše hradit ze svého.\n\nStandardní zbraní pěchoty byla pětiranná opakovací puška Mannlicher vz. 1895 s přímo taženým závěrem ráže 8 mm, přičemž upravená karabina stejného vzoru se nacházela ve výzbroji jezdectva, horských a technických jednotek. Protože armáda měla z dřívějších let velké zásoby pušek Mannlicher starších typů (vz. 1888/1890 a 1890) byly jimi vyzbrojeny jednotky domobrany a používaly se u náhradních jednotek ke střeleckému výcviku. Kromě toho Rakousko-Uhersko vyrábělo v licenci německé pušky Mauser vz. 1898 ráže 7,92 mm, které byly v létě 1914 zařazeny do výzbroje. Během války bylo také využito velkého množství ukořistěných ruských pušek Mosin-Nagant ráže 7,62 mm.\n\nRuční palné zbraně nosili hlavně důstojníci. Ti mohli před válkou nakupovat jak z armádních skladů, tak na volném trhu. Nejběžnějšími typy byly revolvery Rast-Gasser vz. 1898, samonabíjecí pistole Roth-Krnka vz. 1907 a Steyr vz. 1912 ráže 8 mm. Zvláště velké oblibě se těšila německá pistole Mauser vz. 1896 jejíž dřevěné pouzdro se dalo použít jako ramenní opěrka. Lze obecně uvést, že za války bylo možné u jednotek c. a k. armády objevit téměř jakýkoliv typ ruční palné zbraně, pocházející buď z domácích zdrojů nebo z kořisti.\n\nTěžké pěchotní zbraně byly na počátku války reprezentovány standardním těžkým kulometem Schwarzlose vz. 1907/1912 ráže 8 mm, ovšem během války jej doplnily kořistní těžké kulomety, jimiž byly např. italský Fiat-Revelli vz. 1914 ráže 6,5 mm nebo ruský Maxim vz. 1910 ráže 7,62 mm. Koncem roku 1915 se standardní zákopovou zbraní staly minomety, přičemž jejich ráže sahaly od 9 cm až do 26 cm. Běžně byly používány minové vrhače vz. 1915 a 1916 ráže 9 cm. V roce 1916 přibyly zákopové kanóny Škoda vz. 1915 a 1916 ráže 3,7 cm, které bylo možné přenášet v rozloženém stavu. Ve výzbroji se také objevily ruční granáty. Dva typy ručních granátů se objevily v rakousko-uherských jednotkách už v březnu 1915 a to tzv. vajíčkové granáty a granáty systému Rohr, které byly nakonec nahrazeny německým granátem Stielhandgr. 24 se dřevěnou rukojetí.\n\nZvláštní zbraně, jimiž byly plamenomety a prostředky chemické války, byly zařazeny do výzbroje speciálních ženijních jednotek.\n\nOrganizační struktura pěchoty zahrnovala celkem 110 pluků:\n\nV srpnu 1914 měl pěší pluk na úplných válečných stavech celkem 4 600 vojáků všech hodností. Tvořilo jej: velitelství pluku, zákopnická četa, čtyři pěší prapory po čtyřech rotách (v každé rotě 5 důstojníků, 250 poddůstojníků a vojáků) se čtyřmi četami (v každé četě 1 důstojník, 36 poddůstojníků a vojáků a 2 těžké kulomety). U praporů polních myslivců bylo: velitelství praporu, zákopnická četa, čtyři myslivecké roty po čtyřech četách a jedna kulometná četa.\n\nPěší pluky se administrativně dělily na dvě části - na tzv. německé pluky (včetně haličských, českých, moravských, italských atd.) a tzv. uherské pluky (včetně chorvatských a sedmihradských). Příslušníky uherských pluků bylo možno na začátku války jednoznačně identifikovat podle kalhot s vyšíváním na stehnech. Zajímavý stejnokrojový prvek měli příslušníci bosensko-hercegovských pěší pluků a praporu polních myslivců. Byla jím obvyklá muslimská pokrývka hlavy - fez, která ale nebyla povinná pro křesťanské příslušníky důstojnického sboru, sloužících u těchto útvarů (drtivá většina důstojníků tento fez stejně nosila, aby ukázala svůj kladný poměr k mužstvu).\n\nJezdectvo bylo zbraní rakouskou-uherské branné moci, v níž se v maximální míře udržel tradicionalismus a konzervativismus.\nHistorii několika jezdeckých pluků bylo možno sledovat až do doby třicetileté války (podobnou historii však mělo také několik pluků pěchoty). Reforma z roku 1867 přinesla v organizaci jezdectva několik změn. Tou největší změnou bylo rozpuštění kyrysníků, čímž zmizely rozdíly mezi těžkým a lehkým jezdectvem. Zbývající jednotky dragounů, husarů a hulánů zůstaly zachovány, ale jejich výzbroj byla modernizována, takže původně rozmanitá se redukovala na šavle, pistole, revolvery a karabiny.\n\nV létě 1914 nosily všechny druhy jezdectva své standardní stejnokroje různých jasných barev. Všichni jezdci měli bez výjimky červené kalhoty a vysoké jezdecké boty z černé kůže. Dragouni se od sebe odlišovali barvou límců, manžet a knoflíků, nosili světlemodré kabáty a černou leštěnou přilbu s honosnými mosaznými doplňky. Polovina husarských pluků nosila typické sako (\"Attila\") ve světle modré barvě, polovina v tmavě modré barvě. Na \"attile\" byly tzv. uzly (\"vitez-kötes\") a šňůry s olivkami jako zapínání, k vidění byla i červená polní čapka s mosaznou kokardou - FJI. Huláni nosili tradiční pokrývku hlavy polského jezdectva zvanou \"Czapka\" s žíněným chocholem a tzv. \"pelzulanku\" s límcem z jehněčí kůže (obdoba kabátu u pěchoty). Před vypuknutím války byly všechny jezdecké pluky doplněny kulometnými a telegrafními jednotkami, jejichž příslušníci měli speciální výcvik. Obsluhy těžkých kulometů dragounských a hulánských pluků byly jedinými jednotkami jezdectva, které nosily standardní modrošedivé uniformy.\n\nOrganizační struktura armádního jezdectva zahrnovala celkem 42 pluků:\n\nJezdecký pluk měl šest eskadron s celkovým počtem 900 jezdeckých koní. Pluky byly včleněny po dvou do jezdecké brigády a dvě jezdecké brigády tvořily jezdeckou divizi. Kromě armádního jezdectva bylo k dispozici 6 hulánských pluků zeměbrany, 1 oddíl horských tyrolských jezdeckých střelců a 1 oddíl horských dalmatských jezdeckých střelců. Uherská zeměbrana měla ve stavu 10 husarských pluků, a několik husarských pluků vytvářela i uherská domobrana.\n\nHned v prvních bojích utrpělo jezdectvo těžké ztráty, a to hlavně kvůli demaskujícím účinkům barevných uniforem. Proto byly rychle využity improvizované maskovací prostředky - přilby byly natírány šedou maskovací barvou, lesklé pochvy šavlí byly matověny, bílí koně natíráni na černo. V roce 1915 již nebylo možné nahrazovat ztráty koní na bojištích, takže velké množství jezdeckých pluků bylo přeměněno na pluky pěší, obdržely polní uniformy v barvě štičí šedi a sloužily jako standardní pěchota.\n\nRakousko-uherské dělostřelectvo bylo tradičně považováno za velice schopnou, spolehlivou a loajální zbraň, což se v minulosti mnohokrát prokázalo (např. v bitvě u Hradce Králové, kde se obětovalo několik dělostřeleckých baterií a zachránilo tím velkou část poražené rakouské armády). Dělostřelectvo se dělilo na tři základní druhy:\n\nKrátce před vypuknutím války bylo však dělostřelectvo rakouským generálním štábem (na rozdíl od jezdectva) podceňováno. Z tohoto důvodu byla dělostřelecká podpora rakousko-uherské pěchoty v létě 1914 nedostatečná. Podle standardů měla jedna rakousko-uherská pěší divize pouze 46 děl (oproti tomu ruská 50, německá 60 a francouzská dokonce 72), z čehož 16 děl bylo zastaralých typů, které nebyly schopny plnit požadavky moderní války ani dostřelem, ani mobilností. Teprve po vypuknutí války začalo být dělostřelectvo modernizováno a během velmi krátké doby obdrželo velké množství moderních zbraní.\n\nNavzdory nepříliš vyvinuté průmyslové základně mělo Rakousko-Uhersko velmi dobré kanóny, houfnice a moždíře, vyráběné v plzeňské Škodovce. Mezi mnoho typů děl, které byly užívány , patřily k nejlepším polní kanón Škoda vz. 1914 ráže 7,5 cm, hrubá houfnice Škoda vz. 1914/1916 ráže 15 cm, horský kanón Škoda vz. 1915 ráže 7,5 cm, horská houfnice Škoda vz. 1916 ráže 10 cm nebo horská houfnice Škoda vz. 1916/1919 ráže 10 cm. Horské dělostřelectvo si stále drželo svoji samostatnost a s postupem času si získávalo velkou proslulost na všech válčištích. Horské kanóny a houfnice byly snadno rozložitelné a bylo je tak možné rychle přepravovat soumary do obtížně přístupných lokalit. Svoji efektivitu prokázaly nejen v horském terénu Karpat a Alp, ale i v palestinské poušti, na Balkáně a na řekách Soči a Piava v rámci jižní fronty.\n\nPevnostní dělostřelectvo bylo organizováno do praporů a samostatných rot. Na počátku války se nacházelo v haličských pevnostech Krakow a Přemyšl a také v pohraničních opevněních na hranicích s Itálií - v Korutanech a v oblasti Dolomitů. Vzhledem k tomu, že v průběhu války začala být podpora těžkým dělostřelectvem požadována také při ničení nepřátelských zákopů, byla těžká pevnostní děla motorizována a sdružována do těžkých dělostřeleckých pluků. Pevnostní (později i těžké) dělostřelectvo používalo zvláště těžký moždíř Škoda vz. 1898/1907 ráže 24 cm, který si získal proslulost při obraně Dardanel na Gallipolském poloostrově a v Palestině. Nejznámější a nejpopulárnější dělostřelecké zbraně jsou však těžké moždíře Škoda vz. 1911 a Škoda vz. 1916 ráže 30,5 cm. Dále těžké houfnice Škoda vz. 1916 ráže 38 cm a Škoda vz. 1916 ráže 42 cm.\n\nOrganizační struktura dělostřelectva zahrnovala celkem 72 pluků:\n\nV rámci zeměbrany pak dalších 8 polních kanónových dělostřeleckých oddílů a 8 polních houfnicových dělostřeleckých oddílů. V rámci uherské zeměbrany 8 polních dělostřeleckých pluků a jeden jezdecký dělostřelecký pluk. Pluky polního dělostřelectva byly tvořeny dvěma oddíly po třech bateriích. Baterie polních děl a polních houfnic měly po šesti dělech (baterie jezdeckého, horského a hrubého dělostřelectva měly po čtyřech dělech). Pevnostní dělostřelectvo mělo k dispozici pevnostní dělostřelecké pluky po dvou až třech praporech, případně samostatné pevnostní dělostřelecké prapory, přičemž každý z praporů se dále členil na čtyři dělostřelecké roty po dvou až šesti dělech.\n\nV rámci ženijního vojska byli odlišováni příslušníci zákopnických jednotek (\"Sappeur\") od příslušníků ženijních jednotek (\"Genie\"). Zatímco hlavním úkolem zákopníků bylo budování zákopových linií, ženisté měli na starost výstavbu a opravy pontonových mostů přes vodní toky. Výbava ženistů zahrnovala různé pily, sekery, krumpáče, ženijní rýče, kožené brašny na drobný materiál a jako výzbroj karabiny. Po přechodu k zákopové válce došlo k doplnění organizace každého pěšího pluku o technickou rotu, ve které se nacházela zákopnická četa, později se ve stavu pěších pluků nacházely celé zákopnické roty. Zákopníci byli lehce rozpoznatelní podle vysokých bot, které si ponechali z předválečné doby.\n\nNa počátku války měla branná moc celkem 79 zákopnických rot v rámci 14 zákopnických praporů (\"Sapeurbataillon\") a 43 ženijních rot soustředěných do devíti praporů (\"Pionierbataillon\"). Počty rot do jara 1916 dokonce stouply, u zákopčíků na 100 a u ženistů na 48. V průběhu války se z nich vyčlenily některé speciální útvary.\n\nPlyn byl největším postrachem na všech frontách Velké války. Buď byl do nepřátelských linií vypouštěn z tlakových láhví nebo byly použity plynové dělostřelecké granáty. Úplně první jednotkou zabývající se nasazením chemických zbraní byla Zvláštní jednotka (\"Spezialformation\"), která zabezpečovala obsluhu vrhačů plynových bomb ráže 24 cm. V zimě roku 1915 vybralo armádní velení dva zákopnické prapory - Zákopnický prapor č. 61 a č. 62 (\"Sappeurbattaillon Nr. 61\" a \"Sappeurbattaillon Nr. 62\"), které se staly základem zvláštních zákopových jednotek (\"Spezialformationen der Sappeurtruppe\"). V únoru 1916 byly toto jednotky sloučeny ve Zvláštní zákopnický prapor (\"Sappeur Spezial-Batalion\"), a prováděly cvičné pokusy v zaplynovávání vybraných oblastí.\n\nC. a k. armáda provedla jen velmi málo samostatných plynových útoků, ale existovala jedna akce, kterou lze ukázat jako velice efektivní případ nasazení chemických zbraní. Císař František Josef I. se k možnosti užití otravných plynů stavěl s odporem. Teprve poté, co mu bylo hlášeno, že Italové tuto zbraň používají proti jeho vojákům na řece Soči, udělil císař svolení s požitím plynu, ale pouze v rámci odvety. 29. června 1916 došlo na rovině Doberdo na jižním toku řeky Soči k plynovému útoku. Plyn byl vypuštěn z tlakových láhví a zasáhl italské obránce nepřipravené, takže rakousko-uherská pěchotě, která postupovala těsně za plynovým oblakem se podařilo obsadit dvě linie italských zákopů (tento úspěch byl později ztracen, neboť Italové podnikli silný protiútok a zatlačili nepřítele zpět do výchozích pozic).\n\nNa východní frontě nasadili Němci bojové plyny k podpoře rakousko-uherské pěchoty v oblasti Witonitz na řece Stochod ve dnech 17. a 18. října 1916. Vítr však oblak plynu odvál na rakousko-uherské pozice a tak byl útok úspěšný jen částečně. O pár měsíců později dorazil Zvláštní zákopnický prapor, který úzce spolupracoval s Němci a podílel se na několika menších útočných operacích.\n\nZačátkem léta 1917 byl prapor převelen na jižní frontu a společně s vyčleněnými německými plynovými jednotkami se připravoval na dvanáctou bitvu u Soči, známou jako Průlom u Caporetta. Časně ráno 27. října 1917 nasadily německé a rakousko-uherské plynové jednotky proti italským pozicím chemické zbraně a otevřely pěchotě cestu k prolomení italských obranných linií. Jednalo se o nejefektivnější plynový útok celé války. Podobný plynový útok měl být proveden i na řece Piavě, ale z důvodů špatného počasí byl nejprve 4x odložen a nakonec zrušen.\n\nPrvní plamenomety se objevily už v roce 1915. Jednalo se o neocenitelnou zbraň používanou v boji proti zákopům, kulometným hnízdům a pevnůstkám s cílem vyhnat nepřítele z úkrytu. Plamenomet fungoval tak, že se zápalná kapalina (nafta nebo benzín) vystřelovala tlakem inertního plynu (nejčastěji dusíku). Rakousko-uherské jednotky používaly Plamenomet vz. 1916 s obsahem 15 l hořlaviny. Organizaci a výcvik plamenometných jednotek zabezpečoval Zákopnický prapor č. 61 (\"Sappeurbattaillon Nr. 61\").\n\nÚderné jednotky byly tvořeny od roku 1916 na základě zkušeností německé armády na západní frontě. Od poloviny listopadu 1916 do ledna 1917 proběhly v německém výcvikovém středisku v Beuville tři zvláštní kurzy pro rakousko-uherské důstojníky a poddůstojníky. Absolventi těchto kursů následně vytvořili jádra rakousko-uherských úderných praporů.\n\nHlavní velitelství zvolilo pro tyto elitní jednotky název Úderné hlídky (\"Sturmpatrouillen\") a snažilo se, aby na jaře 1917 měl každý pěší pluk k dispozici aspoň jedno družstvo s jedním poddůstojníkem a osmi vojáky. V průběhu roku 1917 však jednotlivá armádní a sborová velitelství požadovala větší jednotky, a tak vznikl v rámci každého velitelství armádní úderný prapor (\"Armeesturmbataillon\") a nakonec měla každá divize svůj divizní úderný prapor (\"Divisionsturmbataillon\").\n\nVýzbroj a výstroj příslušníků úderných jednotek měla být unifikována na nejvyšší kvality. Každý příslušník jednotky byl vybaven ocelovou přilbou, jeho stejnokroj byl na loktech a kolenou vyztužen koženými záplatami. V batohu měl zásobu konzervovaných potravin na čtyři dny a dvě polní láhve s vodou. Další výstrojí byla plynová maska v ocelovém pouzdře, dva vaky na ruční granáty, elektrická svítilna, kožené rukavice, ženijní rýč, nůžky na střihání ostnatého drátu, kompas, píšťalka a balíček první pomoci. Ve výzbroji měl karabinu Mannlicher vz. 1885 ráže 8 mm s celkem 200 náboji, útočné granáty Stielhandgr. 24 s dřevěnou rukojetí, obranné vejcovité granáty, útočný nůž a bodák. Dodatečně se příslušníci úderných jednotek po domácku zhotovovali zbraně pro boj muže proti muži v zákopech. Šlo o různé druhy řemdihů, bijáků a palcátů.\n\nOd 23. května 1915, kdy Itálie vyhlásila Rakousko-Uhersku válku, si boje ve vysokohorském terénu rychle vynutily nasazení improvizované i nově vyvinuté techniky a vybavení pro vedení bojových akcí v horském terénu. Jednou z významných a ničivých zbraní se stalo navrtávání a podkopávání skalních štítů za účelem vyhození jejich vrcholů do povětří, což umožňovalo zasypat nepřátelské pozice kamennými a sněhovými lavinami. Prostředky pro tuto činnost (\"Gesteinsbohrgerät\") byly různého druhu. Zatímco italská strana se přípravám na takové operace věnovala ještě před válkou, rakousko-uherský výzkum musel většinu odborných prostředků teprve vyvinout.\n\nPneumatická kladiva, poháněná stlačeným vzduchem (\"Einhammer-Gesteinbohranlage\") mohla být použita pouze v nižších horských polohách, a to při budování střeleckých pozic a spojovacích zákopů. Vznikla speciální družstva (\"Gesteinbohranlage\"), ve kterých se pod velením poddůstojníka nacházelo osm minérů. Ti byli vybaveni, kromě výbušnin, také různými druhy důlní techniky, která byla odlehčena, aby mohla být použita ve vysokohorském terénu. Těžší technika, zvláště pak různé druhy pneumatických kladiv a vrtaček, byla motorizována.\n\nMezi další horské jednotky patřily vysokohorské průzkumné roty (\"Hochgebirgskompanien\"), které byly vytvořeny pro provádění průzkumných a bojových operací ve vysokohorských polohách. Každá rota byla tvořena průzkumnou četou, třemi střeleckými četami a kulometnou četou se dvěma těžkými kulomety. Příslušníci těchto jednotek absolvovali výcvik pro vedení boje v horském a vysokohorském terénu a byli vybaveni vysokohorskou výstrojí (\"Alpinausrüstung\"). Ta zahrnovala, kromě běžného pěchotního vybavení, těžké horolezecké boty, horolezecká lana, cepíny nebo lyže a ochranné brýle. Vzhledem k úplné samostatnosti při vedení bojové činnosti měly tyto roty přiděleny místní horské průvodce, dvě telefonní družstva a další technické jednotky, jejichž příslušníci se rekrutovali z místních horalů.\n\nBěhem války došlo také k vytvoření průvodcovských rot (\"Bergführerkompanien\"), což ale byly jen administrativní rámce, neboť jejich příslušníci byli přidělováni podle potřeby jednotlivým plukům praporům, a samostatným rotám. Zabezpečení přesunů vojáků a materiálu všeho druhu převzaly zvláštní lanovkové čety (\"Seilbahnformationen\"), které zabezpečovaly provoz na horských lanovkách a úzkokolejných železnicích. Do pozic přepravovaly vojáky, střelivo, potraviny a vojenský materiál, do týlu pak raněné a nemocné.\n\nPožadavky na moderní válečnictví, které se objevily s počátkem první světové války, si vynutily vznik vojenských jednotek na vysoké technické úrovni. Mezi nejdůležitější patřily světlometné jednotky (\"Scheinwerferformationen\"), které operačně zabezpečovaly široký okruh bojových činností. Každá pěchotní technická rota měla k dispozici po jednom acetylenovém světlometu nebo obloukovém reflektoru o průměru zrcadla 30 a 45 cm. Přes účinnost těchto reflektorů prodělaly v průběhu první světové války rychlý vývoj elektrické reflektory. Zatímco reflektory se zrcadly o průměru 25 a 35 cm dokázaly v noci osvětlit bojiště na vzdálenost až 1 000 m, velké světlomety se zrcadly o průměru 60, 90, 110, 120 a 150 cm svítily až do vzdálenosti 4 000 m. Všechny reflektory a světlomety byly mobilní, unístěné na plošinách nákladních automobilů a vytvářely tak samostatný světlometný systém (\"Autoscheinwerfer\").\n\nZbraní se smrtelnými účinky byly vysokonapěťové zátarasy (\"Hochspannungs-Hindernis\"), které vytvářely a obsluhovaly zvláštní čety. Jednotku tvořili dva důstojníci a 67 vojáků (16 elektrotechniků, 20 střelců a 21 pomocníků). Jednotka dokázala zabezpečit výstavbu a provoz vysokonapěťových zátarasů až 2 000 m dlouhých, byla také využívána pro obsluhu a opravy elektrických zařízení v zákopech - elektrických vodních pump, ventilátorů, pil atd.\n\nTelegrafní vojsko mělo v létě 1914 jen 11 telefonních rot, pět speciálních telegrafických rot a 11 radiostanic. Z počátku válčící strany používaly hlavně telegrafy, ty však byly neskladné, těžké a křehké. Postupem času se začalo čím dál častěji využívat telefonického spojení. Na taktické úrovni hrálo rozhodující roli v řízení dělostřelecké palby. Přenosný polní telefon umožňoval dělostřeleckým pozorovatelům sdělovat výsledky palby obsluhám děl, takže v případě potřeby mohla být palba opravena. Telefony používaly i osádky pozorovacích balónů pro předávání zpráv o pozicích nepřítele. Telefonní drát byl připevněn k poutacímu lanu balónu.\nBezdrátové telegrafy se používaly hlavně na lodích, v letadlech pro mapování situace na bojišti a řízení dělostřelecké palby, pro spojení mezi nejvyššími štáby. Letecký průzkum hrál klíčovou roli při strategickém plánování operací, a proto byly pozorovací letouny vybaveny radiovými stanicemi. Do jara 1916 stoupl počet spojovacích jednotek na 16 telefonních rot, šest telegrafních rot, 30 polních radiostanic a 83 mobilních radiostanic.\n\nV roce 1909 byla vytvořena první automobilová jednotka (\"Autokader\"). O čtyři roky později byla včleněna do zvláštního vojskového tělesa, Automobilního oddílu (\"Automobilabteilung\"), ale teprve po vypuknutí války mu přísluší status speciální jednotky - od roku 1915 nesou označení (\"Kraftfahrtruppe\") a od roku 1917 označení (\"Autotruppe\"). Základem těchto jednotek po vypuknutí války se stali mobilizovaní příslušníci několika zájmových motoristických organizací. Tito dobrovolníci většinou nabídli vojenské správě k využití také svoje soukromé automobily a motocykly. Na začátku války mělo Rakousko-Uhersko pouze 58 automobilových kolon.\n\nNákladní automobily byly zařazovány do stavu a využívány až v průběhu první světové války, díky čemuž rakousko-uherské automobilní jednotky získaly na významu, který zpočátku nikdo nepředpokládal. Koncem roku 1917 již v jejich stavu působilo na 900 důstojníků, 30 techniků a asi 48 000 poddůstojníků a vojáků. V druhé polovině války mělo každé armádní velitelství k dispozici vlastní automobilní jednotku s příslušnými sklady a dílnami. pro koordinaci přidělování pohonných hmot, náhradních dílů a nových automobilů došlo k vytvoření tří Automobilových skupinových velitelství (\"Autogruppenkommandos\"), kterým podléhaly sklady náhradních dílů a pohonných hmot, ústřední automobilní opravny, tři nákladní automobilové kolony, jedna zdravotní automobilní kolona a jedna poštovní automobilní kolona.\n\nNa jaře 1916 již bylo k dispozici 191 nákladních automobilových kolon, 26 zdravotních automobilových kolon a 10 dopravních kolon polní pošty. součástí každé automobilní kolony byl velitelský automobil, pojízdná automobilová dílna a 20 nákladních automobilů. Podle druhu přidělených vozů bylo možné rozlišit lehké automobilní kolony, jejichž celková nosnost činila do 40 t a těžké automobilní kolony, jejichž celková nosnost činila nad 40 t nákladu. Zdravotní automobilní kolonu tvořil velitelský vůz a 10 sanitních vozů. Poštovní automobilní kolona sestávala z velitelského vozu a 20 poštovních vozů s kapacitou až 30 t. Jednotlivých typů nákladních automobilů bylo velké množství a k určité standardizaci došlo až těsně před koncem války.\n\nStejnokroje příslušníků automobilových jednotek byly stejné jako u ostatních armádních těles. Všichni řidiči navíc nosili krátké kožené kabáty, což byl jeden z hlavních rozlišovacích znaků, kromě zvláštního odznaku s okřídleným volantem na límci.\n\nRakousko-Uhersko nemělo tak rozsáhlou a kvalitní železniční síť jako Německo nebo třeba Rusko. Jelikož budování a provozování železnic zajišťovaly soukromé společnosti, nedokázal stát dostatečně sjednotit technické, strojní a provozní předpisy pro zabezpečování provozu. Rakousko-Uhersko mělo také velký nedostatek lokomotiv a vagónů pro rychlý přesun jednotek a materiálu, což se projevilo už v prvních měsících války, kdy byly rakousko-uherské železnice vytíženy na maximum.\n\nŽelezniční vojsko mělo za úkol provádět obnovu železničních tratí a zabezpečovat provoz železnic. Na počátku války disponovalo železniční vojsko celkem 28 provozními rotami. Do jara 1916 jejich počet stoupl na 39. Zvláštní zbraní rakousko-uherské branné moci byly obrněné vlaky (\"Panzerzug\"), jež byly nasazeny na všech válčištích. Za zmínku stojí např. Obrněný vlak č. II (\"Panzerzug Nr. II\"), který na italské frontě provedl úspěšný nájezd na Monfalcone v oblasti dolního toku řeky Soča. Vlak pronikl na místní nádraží, kde způsobil naprostý chaos mezi italskými vojáky, zničil zdejší zásoby zbraní a vojenského materiálu a v pořádku se vrátil zpět k vlastním liniím.\n\nVětšinu obrněných vlaků sestavovaly Uherské státní dráhy (\"MÁV\") a jejich dělostřelecká výzbroj pocházela z námořních skladů v Pule nebo z odzbrojených válečných lodí. Posádky vlaků byly smíšené a tvořili je příslušníci různých zbraní a služeb. Základem byli příslušníci Železničního pluku (\"Eisenbahnregiment\"), doplněný důstojníky a mužstvem pěchoty, dělostřelectva a ženijního vojska; do posádek obrněných vlaků nebyl zařazen žádný příslušník válečného námořnictva. V průběhu války byly všechny obrněné vlaky postupně stahovány do Wagramu v Dolních Rakousích, kde byly modernizovány. Mnohé obrněné vlaky byly po válce zařazeny do výzbroje nově vzniklých států.\n\nZ počátku rakousko-uherské velení nepřistupovalo k nabídkám obrněných kolových nebo pásových vozidel s důvěrou. Již roku 1911 navrhl rakouský ženijní důstojník, nadporučík Günther Burstyn, obrněné vozidlo na podvozku amerického pásového traktoru Holt. Jednalo se o obrněný, pásový podvozek, doplněný věžičkou s rychlopalným kanonem. Vozidlo bylo 3,5 m dlouhé, 1,9 m vysoké a posádku tvořili tři až čtyři muži, návrh ale nebyl přijat.\n\nV prvních dvou letech války se sice objevilo několik projektů obrněných vozidel, ale velení o ně nejevilo velký zájem. Několik tuzemských typů bylo vyrobeno v malých sériích, další byly získány jako kořist, opraveny a zařazeny do výzbroje. Jeden tuzemský typ, nazvaný po svém tvůrci Junovicz, byl postaven v roce 1915 na podvozcích různých nákladních automobilů (Fiat, Büssing, Sauren, Perl a Praga) v počtu sedmi kusů. Osádku tvořilo pět mužů a ve výzbroji měl dva těžké kulomety Schwarzlose vz. 1907/1912 ráže 8 mm.\n\nDalší obrněné automobily nesly označení Romfell podle svých konstruktérů (ing. Románský a nadporučík Fellner) a byly postaveny v Budapešti. První, pod označením \"Samson\" vznikl v roce 1915 na podvozku kolového tahače vz. 1909, druhý v roce 1916, pod označením \"Goliath\". Oba stroje vážily 2 000 kg. Po bitvě u Caporetta by doplněny ještě třetím exemplářem. Výzbroj tvořil jeden těžký kulomet v otočné věži a mohl vést palbu i proti letadlům. Osádku tvořili čtyři muži.\n\nObrněné automobily byly z počátku nasazeny jen na východní a balkánské frontě, později se objevili také na italském bojišti a to zvláště při obraně Terstu. Během dvanácté sočské bitvy byla v oblasti Udine nasazena Četa obrněných automobilů č. 1 (\"Panzerautozug Nr. 1\"), i když výcvik osádek nebyl ještě ukončen. Jednalo se asi o pět vozů Junovicz, dva Romfelly a několik ukořistěných vozů Spojenců (ruský Austin a italská Lancia) - chybějí přesné údaje o počtech nasazených vozidel. Velení sice nesouhlasilo s nasazením automobilů v benátské rovině, která je protkaná vodními toky, kanály a lagunami, ale počítalo s jejich nasazením po prolomení italské obrany na řece Piavě.\n\nKoncem roku 1917 bylo několik rakousko-uherských důstojníků vysláno do Berlína k seznámení se s tankovou technikou. Nikoliv s německými těžkými tanky A7V, ale s ukořistěnými britskými typy (Mark A a Mark I.). Rakousko-uherské ministerstvo války plánovalo zakoupení asi 12 těchto tanků, a jejich následné bojové nasazení na italské frontě, ale rozhodnutí bylo odloženo až na dobu po průlomu na řece Piavě.\n\nV roce 1914 bylo vojenské letectvo, podléhající Vzduchoplaveckému náhradnímu oddílu (\"Luftschiffer Ersatzabteilung\"), stále ještě ve stavu výstavby (od roku 1911 probíhal soustavný výcvik vojenských pilotů). Pro jednotlivá armádní velitelství byly vytvořeny letecké roty a balónové roty. V prvních válečných měsících se tyto jednotky zabývaly hlavně leteckým průzkumem, piloty a veliteli letadel byli poddůstojníci a pozorovateli důstojníci. Během války se však začal počet leteckých jednotek výrazně zvyšovat a došlo k jejich rozdělení podle typů letadel.\n\nOrganizační struktura vojenského letectva:\n\nV době vypuknutí války mělo vojenské letectvo celkem 15 leteckých rot (\"Fliegerkompanien\"), 12 pevnostních balonových oddílů (\"Festungballonabteilung\") a jeden oddíl vzducholodí. Celkem čítala jedna letecká rota 32 letadel, přičemž byla tvořena osmi letkami po čtyřech strojích. Protože letecké jednotky vznikly až těsně před vypuknutím války (1912), nebyl čas na vytvoření zvláštního stejnokroje ani zvláštní barvy límcových výložek. Příslušníci vojenského letectva proto nosili standardní uniformy v barvě štičí šedi a výložky v barvě původního vojenského tělesa, od kterého přešli k letectvu. Piloti si oblékali kombinézy a kalhoty z hnědé nebo černé kůže a kožené kukly s leteckými brýlemi. Nezbytnou součástí pilotního stejnokroje byla vlněná šála.\n\nV okamžiku první italské hrozby válečnému přístavu Terst rozhodl velitel Terstské námořní oblasti (\"Seebezirkkommandant\"), kontradmirál Alfred svobodný pán von Koudelka o vytvoření jednotky námořní pěchoty s názvem Terstský námořní prapor (\"Seebataillon Trieste\"). Prapor se úspěšně zapojil do obranných bojů v oblasti Duina během prvních sočských bitev. Nejprve spadal do stavu 187. pěší brigády. Zpočátku tvořili Terstský námořní prapor jen dvě roty, později se třetí rotou stala \"Trieste Jungschützen\", tvořená dobrovolníky z řad studentů posledního ročníku terstských středních škol, kteří byli vybaveni námořními stejnokroji. Do stavu praporu bylo navíc zařazeno 12 kulometných družstev z pobřežní ochrany přístavu. Jako čtvrtá rota pak byla do praporu zařazena tzv. lagunová flotila (\"Lagunenflottille\"), která operovala s malými motorovými čluny v Terstském zálivu a v ústí řeky Soči. Tato jednotka byla v roce 1916 osamostatněna a v říjnu a listopadu 1917 sehrála důležitou úlohu při osvobození města Grada obojživelnou operací. Následně se podílela na zásobování pozemních jednotek přes laguny a kanály benátské oblasti, přičemž se její základnou stalo italské město Cáorle.\n\nDalší opatření spočívala ve vytvoření pobřežních dělostřeleckých baterií, které měly bránit otevřený Terstský záliv před útoky z moře. Tyto dělostřelecké baterie byly umístěny po celém pobřeží až k Istrijskému poloostrovu a jejich obsluhy byly také začleněny do stavu Terstského námořního praporu. Během dvanácté bitvy na Soči bylo několik pobřežních baterií motorizováno a následně se v rámci armádního dělostřelectva dostaly až k řece Piavě. Poté měly být tyto baterie nasazeny při obléhání Benátek.\n\nI když vládnoucí konfesí bylo v Rakousko-Uhersku římskokatolické náboženství, několik menších národností monarchie vyznávalo jinou víru a armáda byla nucena zabezpečit vojenské duchovní i těchto náboženství. Nejrozsáhlejší skupinou příslušníků duchovní služby byli římskokatoličtí kněží, které následovali řeckokatoličtí duchovní, pravoslavní duchovní, luteránští a kalvínští protestanští duchovní. Židovští rabíni působili ve vojsku jen za války a zabezpečovali duchovní péči pro izraelity (\"Israelitische Militärseelsorge\"), stejně jako muslimští imámové (\"Islamitische Militärseelsorge\") pro vojáky bosensko-hercegovinských jednotek.\n\nStejnokroje duchovních se vyznání od vyznání nijak nelišily, tito duchovní nosili specifické atributy své víry pouze během náboženských obřadů. V poli nosilo mnoho duchovních důstojnické uniformy s černými výložkami bez hodnostního označení. Rabíni při náboženských úkonech zahalovali hlavu a ramena do plátěného přehozu bílé bary s pěti pruhy modré barvy na okrajích. Muslimští duchovní nosili na hlavě tradiční islámské fezy. Hlavním rozlišovacím znakem vojenského duchovního bylo hodnostní označení na rukávech, přičemž nejběžnější byly tři zlaté pásky na černém podkladě, což byla hodnost, která u duchovní služby odpovídala kapitánovi (u katolických duchovních měla označení polní kurát - \"Feldkurat\"). Toto označení nosili v týlových nemocnicích také členové řeholních řádů na rukávech svých řádových oděvů.\n\nV roce 1916 vydalo rakousko-uherské ministerstvo války souhlas se zařazením dobrovolnic na místa v kancelářích a v proviantní službě v hlubokém týlu a pro službu v etapních jednotkách. Během roku 1917 se počet dobrovolnic neustále zvyšoval. V lednu 1918 již v hlubokém týlu působilo 60 000 žen a dalších 27 000 v armádních etapách. Do října 1918 tento počet stoupl na 107 000 žen v týlu a 33 000 žen v armádních etapách. Dále působily v polních a záložních nemocnicích ošetřovatelky Červeného kříže, a také ženy působící přímo ve frontovém pásmu.\n\nPočátkem roku 1918 bylo rozhodnuto o standardizaci oblečení zaměstnaných žen a základnímu služebnímu členění. V rámci kancelářské služby na ministerstvu a v týlových úřadech došlo k vytvoření dvou služebních stupňů - asistentka 1. třídy (plně kvalifikované kancelářská pomocnice) a asistentka 2. třídy (méně kvalifikovaná kancelářská pomocnice). Armádní velení se nechtělo zabývat otázkami ženských stejnokrojů, ale zároveň se snažilo předcházet \"modním výstřelkům\". Vznikly tedy šedozelené kostýmy, jejichž nošení však nebylo závazné a nadřízení museli své asistentky spíše přemlouvat.\n\nStřelecké spolky (\"Standschützen\") měly zvláštní tradici mezi obyvateli horských oblastí Tyrolska a Vorarlbergu. Jejich příslušníci už po staletí prokazovali vysokou loajalitu vůči Habsburkům a panovnickému domu. Podle zvláštních privilegií pro Tyrolsko a Vorarlberg měli zdejší členové střeleckých spolků právo na přechovávání střelných zbraní ve svých domovech. Jednotlivé spolky byly vytvářeny buď ve městech a městečkách nebo v rámci několika vesnic jednotlivých horských údolí. Jelikož bojeschopní muži byli mobilizováni na ostatní fronty, tvořili členstvo spolků starci a nedospělí chlapci. Zvláštností byla skutečnost, že důstojníci a poddůstojníci byli vybíráni hlasováním všech členů spolku.\n\nV roce 1915, když vstup Itálie do války ohrožoval také Tyrolsko, ukázaly střelecké spolky opět svou oddanost monarchii a nabídly vytvoření zvláštních jednotek pro obranu země (např. vlašští Tyroláci jejichž mateřským jazykem byla italština postavili 3 500 dobrovolníků a zůstali naprosto loajální vůči císaři). Návrh byl ochotně přijat, a tak došlo k vytvoření útvarů o síle 20 000 až 24 000 tyrolských zemských střelců, mezi nimž byli jak školáci, tak staří muži, kteří ve vojsku sloužili o několik desetiletí dříve. Z počátku bylo jejich vybavení chudé, ale během několika měsíců došlo k rapidnímu zlepšení, protože jednotky byly postupně vybaveny vojenskými stejnokroji a výstrojními doplňky a došlo ke standardizaci výzbroje. Kromě standardních zimních stejnokrojů se nosily bílé maskovací potahy, které se oblékaly přes standardní zimní kabáty a čepice. Aby se tyto jednotky odlišily od pravidelných vojenských útvarů, nosily na límcích za hodnostním označením zemské znaky (např. tyrolskou orlici).\n\nPro vojenské nasazení tvořily jednotlivé střelecké spolky samostatné roty a prapory, pokud bylo více než 200 mužů ze stejného města či oblasti. Jejich příslušníci prokázali obdivuhodnou vytrvalost a bojové schopnosti při vedení obranných akcí v horském a vysokohorském terénu, ovšem jejich zapojení do útočných operací standardní pěchoty bylo nemyslitelné. Navíc poté, co mladí chlapci dospěli do odvodního věku a nejstarší dobrovolníci byli zproštěni vojenské služby, začaly tyto jednotky ztrácet na síle a do května 1917 klesly jejich početní stavy až na polovinu.\n\nVlastenecké cítění, které se projevilo v rakouských zemích zvláště poté, co Itálie vyhlásila Rakousko-Uhersku válku, umožnilo vznik dobrovolnických střeleckých jednotek na podobném základě jako u tyrolských a vorarlberských střeleckých spolků.\nOrganizační struktura zahrnovala několik střeleckých praporů:\n\nVýzbroj těchto jednotek byla velice rozmanitá (od tuzemských pušek Mannlicher, přeš německé Mausery až po kořistní ruské pušky Mosin-Nagant. Stejnokroje byly doplňovány či nahrazovány v závislosti na množství místních skladů. Stejně jako u zeměbrany měli dobrovolníci výložky trávově zelené barvy.\n\nPolitická situace v okamžiku vypuknutí války, vedla ke vzniku národně-osvobozeneckých institucí, přičemž některé byly tvořeny nejen politickými kluby, ale též organizovaly paramilitariální skupiny. V době míru se převážně věnovali sportovním aktivitám. Navzdory tomu, že mezi rakousko-uherskými úřady a různými tajnými nacionalistickými sdruženími docházelo k dlouhodobé \"ilegální válce\", nebyla vídeňská vláda proti těm skupinám, které mohly ohrozit nepřátele Rakousko-Uherska.\n\nNejprominentnější místo mezi národními dobrovolníky získali Poláci, kteří se snažili o obnovu polského státu. Třetí dělení Polska bylo nakonec ratifikováno vídeňským kongresem v roce 1815, přičemž Rakousku zůstala Halič, Prusku Západní Prusko a Poznaňsko a zbývajících část původního Polska (80% území a 60% obyvatel) se dostala do ruských rukou. V roce 1867 poskytl císař celé Haliči určitou míru kulturní a jazykové autonomie, takže Rakousko-Uhersko se stalo pro všechny Poláky (zvláště pro ruské) atraktivním vzorem.\n\nJózef Piłsudski byl 30. července 1914 postaven do čela polské paramilitariální organizace, která se nazývala \"Strzelcy\". 19. srpna téhož roku souhlasilo rakousko-uherské Hlavní velitelství s výstavbou tzv. Polské legie v západní a východní Haliči, velícím jazykem se stala polština. Józef Piłsudski se stal velitelem 1. pluku polských střelců. Bez ohledu na kritický vývoj situace v Haliči pro Rakousko-Uhersko přitahovala Polská legie takové množství dobrovolníků, že v listopadu 1914 došlo k vytvoření Brigády polských střelců. Tato brigáda byla sice během zimy 1914/1915 značně oslabena, ale nový příliv dobrovolníků obnovil její bojeschopnost.\n\nZároveň došlo k vytvoření 2. brigády polských střelců z východohaličských Poláků. Stavy brigády zahrnovaly dva pěší pluky, dvě jezdecké eskadrony a tři dělostřelecké baterie. Brigáda úspěšně zasahovala do bojů v oblasti Bukoviny po celý rok 1915. Později vznikly také základy 3. brigády. Všechny tři brigády byly nasazeny při zastavení ruské Brusilovovi ofenzívy a v srpnu 1916 byly sloučeny do Polského pomocného sboru (\"Polniches Hilfskorps\"). V roce 1917 ztroskotal pokus Vídně a Berlína o obnovu polského království, což bylo zapříčiněno i ruskou únorovou revolucí. V té době došlo k rozpuštění polských dobrovolnických jednotek (zachována byla pouze 2. brigáda, která zůstala loajální Rakousko-Uhersku až do roku 1918).\n\nPolští dobrovolníci nosili standardní stejnokroje a standardní výzbroj a výstroj. Pokrývku hlavy tvořily polské čapky, buď měkká \"maciejówka\" nebo vyztužená \"rogatywka\". Příslušníci hulánských eskadron nosili vysokou hulánskou čapku, odkazující na tradice polského jezdectva z dob napoleonských válek. Na všech pokrývkách hlavy se nacházela buď červenobílá kokarda nebo kovový odznak s polskou orlicí, doplněný písmenem S (\"strzelcy\") nebo L (\"legion\").\n\nVznik Ukrajinské legie fakticky kopíruje vznik obdobných polských jednotek. Političtí představitelé Ukrajinců (Rusínů) nabídli svoji pomoc s cílem vytvořit samostatný ukrajinský stát. Došlo k vytvoření střeleckého pluku s celkovým počtem 2 500 dobrovolníků. Jednotka vznikla pod označením Ukrajinští dobrovolní střelci (\"freiwillige ukrainnische Schützen\"), později však zdomácněl název Ukrajinská legie a její důstojníci užívali pojem \"legionářský\" před názvem své hodnosti. Kromě mužů sloužili mezi ukrajinskými dobrovolníky také ženy a několik jich bylo vyznamenáno za statečnost v boji.\n\nStejně jako Poláci i Ukrajinci nosili standardní uniformy rakousko-uherské pěchoty. Jejich pokrývky hlavy měl zvláštní specifický tvar. Příslušníci Ukrajinské legie sloužili v rakousko-uherské armádě až do března 1918, kdy se do brestlitevském míru stali základem ozbrojených sil nově vytvořené Ukrajinské lidové republiky.\n\nNa jaře 1916 po obsazení Albánie začalo Rakousko-Uhersko organizovat bezpečnostní službu v týlu. Kromě vojenského četnictva zde začaly vznikat také první domácí četnické jednotky z řad dobrovolníků. Navíc došlo k vytvoření miličního teritoriálního systému, jehož výsledkem bylo devět dobrovolnických praporů, jenž vznikly postupně v průběhu roku 1916 a zůstaly zachovány až do roku 1918.\nJejich důstojníci a poddůstojníci ovšem přišli z c. a k. armády. Několik albánských kmenů se přihlásilo dobrovolně k vojenské službě i se svými náčelníky.\n\nPříslušníci Albánské legie byli často označovaní jako albánští dobrovolníci (\"Albanische Freiwillige\"). Sloužili při ochraně týlu a pobřeží proti diverzním italským, francouzským a řeckým jednotkám až do konce války. Nosili standardní armádní stejnokroje nebo malebný albánský národní kroj. Jako pokrývka hlavy sloužil buď albánský fez bílé barvy, nebo bosensko-hercegovinský fez s červeno-černou albánskou kokardou.\n\nDne 28. července 1914 vypukla první světová válka vyhlášením války ze strany Rakouska-Uherska Srbsku. Jako záminku pro válku si vzali srbskou odpověď na rakouské ultimátum, které následovalo po zabití arcivévody Františka Ferdinanda se ženou v Sarajevu na konci června 1914. Na srbské frontě velel generál Oskar Potiorek, kterému se ke konci roku 1914 podařilo nakrátko dobýt Bělehrad, ale vzápětí byl vytlačen srbskými vojsky a poražen v bitvě na řece Kolubaře. Dne 23. května 1915 vstoupila do války Itálie na straně Dohody. Vstupem Itálie vznikla nová fronta na jihu. V roce 1915 se podařilo Ústředním mocnostem dobýt Srbsko.\n\nPěchota:\nJezdectvo:\nDělostřelectvo:\nOstatní:\nTo vše soustředěno do 16 sborů.\n\n\n\n"}
{"id": "154373", "url": "https://cs.wikipedia.org/wiki?curid=154373", "title": "Milan Orlowski", "text": "Milan Orlowski\n\nMilan Orlowski (* 7. září 1952 Praha) je slavný český stolní tenista a bývalý reprezentant Československa. Vicemistr světa, mistr Evropy, zasloužilý mistr sportu a člen Síně slávy českého stolního tenisu.\n\nJednalo se o ofenzivního hráče s tvrdým a přesným forehandem, atleticky a silově disponovaného, který byl známý svou bojovností. Na rozdíl od většiny útočníků používal na backhandu pálky potah typu „sendvič“, neboť prakticky nehrál backhandový topspin.\n\nV roce 1974 se stal mistrem Evropy ve dvouhře, zároveň dosáhl v tomto roce nejlepšího umístění na žebříčku ITTF – 3. místo celosvětově a 1. místo mezi evropskými hráči. Během celých sedmdesátých let a první poloviny let osmdesátých patřil ke světové špičce (pohyboval se v první desítce světového žebříčku).\n\n"}
{"id": "154379", "url": "https://cs.wikipedia.org/wiki?curid=154379", "title": "Kazeta (architektura)", "text": "Kazeta (architektura)\n\nKazeta (z ital. \"cassetto\", „přihrádka“) je ozdobný architektonický prvek. Jedná se o vpadlý panel, který má tvar čtverce, obdélníku nebo osmiúhelníku a slouží jako výrazný dekorativní prvek. Kazety se obvykle řadí vedle sebe do pásu nebo mřížky a nejčastěji se používají k výzdobě stropu, klenby nebo oblouku. Kazetový strop může vzniknout například ze štuku či betonu, křížením trámů, anebo jako dřevěné obložení.\n\n\n"}
{"id": "154384", "url": "https://cs.wikipedia.org/wiki?curid=154384", "title": "Čepel", "text": "Čepel\n\nČepel je zpravidla deskovitá, podlouhlá, ocelová součást různých nástrojů, která bývá na jednom (jednosečná) či obou bocích (dvousečná) zbroušená do ostří, popřípadě břitu a zakončena často hrotem. Vyskytuje se jako část zbraně (např. meč, šavle, píka, halapartna, kord, rapír, dýka) , nástroje (kupř. nůž, sekera, mačeta, nůžky, pila, kosa, žiletka). Čepele se používají i v mnoha strojních zařízeních a v nejrůznějších oborech lidské činnosti (strojní nůžky, lékařské skalpely, travní sekačky či obráběcí nože pro obráběcí stroje a nástroje apod.). Čepel tak slouží k sekání, krájení, bodání, řezání, třískovému obrábění atp.\n\nČepele jsou obvykle vyrobeny z kovu, nejčastěji z oceli nebo jiné slitiny železa (v historii i z jiných kovů, kupř. bronzu, příp. z jiných materiálů – kamene, kosti aj.). Dnes se vyrábějí také keramické nože.\n\nV botanice je čepel (lamina) plochá lupenitá část listu, která slouží zejména k výměně plynů s okolím („dýchání“), k fotosyntéze a k odpařování vody.<br>\nVe sportovním názvosloví je čepel částí hokejky.\n\n\n"}
{"id": "154388", "url": "https://cs.wikipedia.org/wiki?curid=154388", "title": "Marcos Baghdatis", "text": "Marcos Baghdatis\n\nMarcos Baghdatis (řecky Μάρκος Παγδατής (* 17. červen 1985 Limassol, Kypr) je současný profesionální kyperský tenista.\n\nJeho největším úspěchem je účast ve finále grandslamového turnaje Australian Open v roce 2006 a vítězství v turnaji China Open v témže roce.\n\nMarcos Baghdatis se zúčastnil 31 zápasů v Davisově poháru za tým Kypru s bilancí 36-3 ve dvouhře a 15-10 ve čtyřhře.\n\n\n"}
{"id": "154391", "url": "https://cs.wikipedia.org/wiki?curid=154391", "title": "Seznam městysů v Česku", "text": "Seznam městysů v Česku\n\nV tomto seznamu městysů v Česku je všech 226 obcí, kterým byl od roku 2006 udělen (obnoven) status městyse, včetně měsíce, od kterého nově stanovený status platí.\n\nRozlišování sídel na vsi, města a městečka existuje od 13. století, od 16. století se městečkům říkalo městyse. Po roce 1918 tyto tituly udělovala vláda, od roku 2006 předseda Poslanecké sněmovny PSP ČR, přičemž k novému udělení je třeba vyjádření vlády.\n\nRoku 1762 bylo při sčítání v českých zemích zjištěno 465 městysů, 31. října 1857 již 420 městysů, k 29. září 1938 celkem 535 městysů. Poslední obcí, která získala nově status městyse, byla obec Nový Hrozenkov v roce 1948. Od roku 1954 přestal být status městyse používán.\n\nDosud byly od roku 2006 městysi jmenovány převážně některé z těch obcí, které tento status měly i v minulosti (zjednodušené obnovení statusu bez vyjádření vlády podle § 3 odst. 4 Zákona o obcích).\n\nStatus městyse byl vrácen:\n\nNové stanovení městyse provádí předseda Poslanecké sněmovny PČR podle § 3 odst. 2 Zákona o obcích:\n\n\n"}
{"id": "154394", "url": "https://cs.wikipedia.org/wiki?curid=154394", "title": "Bohdalec (Pražská plošina)", "text": "Bohdalec (Pražská plošina)\n\nBohdalec () je malé pražské návrší, které se rozkládá ve čtvrtích Vršovice a Michle. Rozhraní obou čtvrtí probíhá nedaleko od vrcholu, který se nachází na území Michle. S 273 m. n. m. je nejvyšším místem městské části Praha 10. Do třicátých let 20. století se vrchol jmenoval Sychrov.\n\nKopec je tvořen hřebenem ve východozápadním směru a vyčnívá nad okolní terén o 70–80 metrů. Vrchol má nadmořskou výšku 273 (jiné zdroje uvádějí 272) metrů a nachází se v zastavěné východní části kopce. Na západní straně, poblíž historického centra Michle, se nachází další výrazný vrchol kopce Bohdalce, Tyršův vrch (Tyršovo návrší).\n\nTyršův vrch býval od hlavní části Bohdalce oddělen sedlem. Pod sedlem dříve vedla jednokolejným železničním Bohdaleckým tunelem lokální železnice Nusle – Modřany. V roce 1930 byl v místě sedla a tunelu vybudován široký zářez (Bohdalecký průkop). Zářezem vede železniční vlečka, železniční Trať 210, železniční trať na odstavné nádraží Praha jih a v o pár metrů nižší úrovni ještě ulice Nad Vinným potokem. Průkopem probíhá i hranice městských částí Praha 4 a Praha 10, která dále pokračuje po jižním úbočí a úpatí Bohdalce.\n\nPodél severního úpatí Bohdalce vede železniční trať Praha – České Budějovice. Na jižním okraji je kopec ohraničen ulicí U plynárny, na západní straně Nuselskou ulicí. Kopec je z jihu a západu obtékán potokem Botičem, na východní straně se svažuje ke Slatinskému potoku.\n\nVýchodní část (v okolí vrcholu) a část jižního úbočí je zastavěna vilkami a v nižší poloze na jihovýchodním úbočí čtyřmi výškovými domy. Východně od nich překonává hřeben Bohdalce severojižním směrem (od Spořilova k Vršovicím, k mostu přes seřaďovací nádraží a budějovickou trať) Bohdalecká ulice. V jejím nejvyšším místě na ni navazuje ulice U vršovického hřbitova, která před lety převzala dopravní zátěž severní části Bohdalecké ulice a po níž vedl II. okruh.\n\nVýchodně od Bohdalecké ulice má (na území Michle) Dopravní podnik hl. m. Prahy a. s. autobusové Garáže Vršovice, původně zbudované jako vozovna pro trolejbusy v polovině 50. let 20. století. Blízko nich je rozvodna vysokého napětí a několik bloků obytných domů postavených původně pro zaměstnance rozvodny. V okolí ulic Bohdalecké a U vršovického hřbitova a na rozsáhlém území východně od nich bývaly od 20. let 20. století rozsáhlé nouzové kolonie Pod Bohdalcem a Slatiny, zasahující až do Strašnic a jednou ulicí do Záběhlic. Některé z kvalitnějších domků (např. tzv. Sedmidomky) slouží dodnes obytným účelům, části kolonií ustoupily novým objektům, zachovalé části nouzových kolonií jsou dnes oficiálně zahrádkářskou kolonií.\n\nČást návrší na severní a východní straně hlavní části kopce je pokryta bukovým lesem, místy smrčinou. V zalesněných částech kopce vedou parkové cestičky, jsou zde rozmístěny lavičky, koše a altány (dnes převážně chátrající).\n\nNa vrcholu Tyršova vrchu je lukostřelecké centrum, k němuž vede od Nuselské ulice serpentinami úzká komunikace (silnička). Podél ní stojí řada malých domků typu nouzových kolonií. Blízká řada domků podél ulice U plynárny poblíž průkopu před lety ustoupila rozšíření ulice a byla nahrazena zpevňující betonovou zdí. Tyršův vrch je téměř celý zalesněn.\n\nZ některých míst na kopci je výhled na město. Na jižní straně je výhled na vysílač Cukrák, Jižní Město a celé údolí Botiče. Ze severní strany je výhled zastíněn stromy, ale přesto je tam pár míst, odkud je možno spatřit Vršovice, Vinohrady, Žižkov, Petřín a Strahov.\n\n"}
{"id": "154397", "url": "https://cs.wikipedia.org/wiki?curid=154397", "title": "James Blake", "text": "James Blake\n\nJames Riley Blake (* 28. prosince 1979) je bývalý profesionální americký tenista.\n\nZa svou kariéru vyhrál na okruhu ATP deset turnajů ve dvouhře a pět ve čtyřhře.\nJeho největším úspěchem na grandslamových turnajích je postup do čtvrtfinále. Dvakrát na US Open (2005-2006), jednou na Australian Open (2008).\n\nJames Blake se zúčastnil 17 zápasů v Davisově poháru za tým USA s bilancí 18-11 ve dvouhře a 3-1 ve čtyřhře.\n\n\n"}
{"id": "154400", "url": "https://cs.wikipedia.org/wiki?curid=154400", "title": "Executable and Linkable Format", "text": "Executable and Linkable Format\n\nExecutable and Linkable Format (zkratka ELF) je v informatice standardní souborový formát pro uložení spustitelných souborů, linkovatelných objektů, dynamických (sdílených) knihoven a ladících výpisů (\"core dumps\"). ELF formát je poměrně rozšířený, v současnosti ho využívají operační systémy jako Linux, Solaris, IRIX, FreeBSD, NetBSD, OpenBSD a další. ELF formát se také objevuje u konzolí (PlayStation 2, PlayStation Portable a PlayStation 3). Formát byl původně vyvinut v Unix System Laboratories pro operační systém UNIX System V.\n\nELF nahradil formáty spustitelných souborů jako jsou a.out, COFF, PE, Mach-O nebo COM. Podle mnohých uživatelů ELF překonává ostatní formáty proto, že jsou buď závislé na platformě nebo jsou méně rozšiřitelné. Mimo unixové systémy je ELF použit v operačním systému OpenVMS ve verzi pro Itanium procesor nebo v systému BeOS Revision 4, kde nahrazuje PE formát (Portable Executable) na starších x86 počítačích (PPC verze zůstala při formátu Preferred Executable Format a nikdy nepoužívala PE).\n\nSoubor ELF vždy obsahuje hlavičku, která může být následována segmenty a sekcemi. Segmenty obsahují informace nutné pro běh programového kódu. Jsou mapovány operačním systémem UN*X do virtuálního adresového prostoru pomocí systémového volání \"mmap(2)\". Sekce obsahují informace pro linker (spojování) a relokaci (přepočet adresy) objektů, které jsou umístěny v operační paměti počítače.\n\n\n\nV případě unixového spustitelného souboru obsahuje každý segment několik sekcí. Platí, že každý bajt souboru je součástí nejvýše jedné sekce.\n\n\nFormát ELF nahradil některé starší spustitelné soubory v různých aplikačních prostředích. Je využíván v těchto operačních systémech:\n\n\nKromě již zmíněných herních konzolí je používán také v některých operačních systémech pro mobilní zařízení:\n\n\nFatELF je rozšířením binárního formátu ELF, který umožňuje, aby spustitelný soubor obsahoval kód pro různé počítačové platformy. Kromě oddělení architektury procesoru (pořadí bajtů, velikost slova (32/64bit), instrukční sady atd.) je potenciální výhodou oddělení softwarových platforem (např. soubory, které podporují několik verzí ABI jádra pro stejnou platformu).\n\n"}
{"id": "154402", "url": "https://cs.wikipedia.org/wiki?curid=154402", "title": "Juan Carlos Ferrero", "text": "Juan Carlos Ferrero\n\nJuan Carlos Ferrero Donat (* 12. února 1980) je bývalý profesionální španělský tenista.\n\nJeho největším úspěchem je vítězství v grandslamovém turnaji French Open v roce 2003. V tomtéž roce se také dostal do finále US Open a na 1. místo žebříčku ATP.\n\nNarodil se 12. února 1980 ve městě Onteniente ve Španělsku, nyní žije ve Villeně. V tomto městě má svou tenisovou akademii Equelite- Juan Carlos Ferrero. Ve městě Bocairente otevřel v červenci roku 2007 Hotel Ferrero, čímž naznačil, že by se po skončení profesionální kariéry chtěl věnovat podnikání. Otec se jmenuje Eduardo, matka Rosario zemřela, když bylo Ferrerovi 17 let. Juan má 2 sestry, Anu a Lauru. V roce 1998 byl ve finále juniorského French Open, aby se zde v roce 2003 vrátil a turnaj, tentokrát už mezi dospělými, vyhrál. V tomto roce se dostal i do finále US OPEN a stal se světovou jedničkou. V roce 1999 vyhrál turnaj na Mallorce, v Portugalsku, ve městě Maia a v Neapoli. V roce 2000 pomohl Španělsku vyhrát týmovou soutěž Davis Cup, podíval se do semifinále a zahrál si 2x finále. Roku 2001 vyhrál turnaj v Dubaji, Estorilu, Barceloně, Římě, zahrál si ještě 2x finále a úspěšný rok zakončil turnajem Mistrů. Rok 2002 byl taktéž úspěšný, odvezl si titul z Monte Carla a Hong Kongu, hrál finále French Open a podniku v Kitzbuhelu a závěrečného turnaje Mistrů. Rok 2003 byl prozatím bezesporu nejlepší v celé jeho kariéře: hned na 1. turnaji roku, v Sydney hrál finále, ve kterém se rozhodovalo až v tiebreaku 3. setu, následovalo čtvrtfinále Australian Open, opět titul z Monte Carla, semifinále v Barceloně, titul z oblíbené Valencie, semifinále v Římě, které ale musel skrečovat, poté přišel titul z French Open, finále US Open, finále v Bangkoku, vítězství v Madridu, zahrál si na turnaji mistrů a taky finále Davis Cupu, proti Austrálii. Do úspěchů roku 2004 nesmíme zapomenout připočítat semifinále Australian Open, finále v Rotterdamu, semifinále ve Valencii. Rok 2005 a semifinále v Monte Carlu, finále v Barceloně, semifinále v Pekingu a finále ve Vídni. Roku 2006 začal nadějně semifinále v Buenos Aires, pak přišlo až finále v Cincinnati. Rok 2007 přinesl finále v Costa do Sauípe, semifinále v Acapulcu, semifinále v Monte Carlu, čtvrtfinále Wimbledonu a semifinále ve Vídni. Rok 2008 začal fantastickým finále v Aucklandu, porazil Rafaela Nadala na antuce v Monte Carlu. Skrečoval na Roland Garros, ve Wimbledonu i US Open, což se podepsalo na jeho umístění v žebříčku. Ferrero rád sbírá motorky a auta (jeho nejoblíbenější je Renault Spider). Je fanouškem Realu Madrid.\n\nJuan Carlos Ferrero se zúčastnil 16 zápasů v Davisově poháru za tým Španělska s bilancí 17-6 ve dvouhře a 0-1 ve čtyřhře.\n\n\n"}
{"id": "154404", "url": "https://cs.wikipedia.org/wiki?curid=154404", "title": "Tommy Haas", "text": "Tommy Haas\n\nTommy Haas (* 3. dubna 1978 v Hamburku, Německo) je současný profesionální německý tenista. Během své dosavadní kariéry na okruhu ATP World Tour vyhrál patnáct turnajů ve dvouhře a jeden turnaj ve čtyřhře.\n\nNa žebříčku ATP pro dvouhru byl nejvýše klasifikován v květnu 2002 na 2. místě a pro čtyřhru pak v lednu 2014 na 82. místě. Trénují ho bývalí němečtí tenisté Ulf Fischer a Christian Groh.\n\nJeho největším úspěchem na grandslamové úrovni jsou pětinásobné semifinálové účasti na Australian Open 1999, 2002, 2007, Wimbledonu 2009 a French Open 2013.\n\nNa Letních olympijských hrách 2000 v Sydney vybojoval stříbrnou medaili ve dvouhře.\n\nTommy Haas se zúčastnil 31 soutěžních zápasů v Davisově poháru za tým Německa s bilancí 19-7 ve dvouhře a 3-2 ve čtyřhře.\n\n"}
{"id": "154409", "url": "https://cs.wikipedia.org/wiki?curid=154409", "title": "Masaaki Hacumi", "text": "Masaaki Hacumi\n\nMasaaki Hacumi (初見 良昭, \"Hacumi Masaaki\") (* 2. prosince 1931, Noda, Japonsko) je zakladatel japonských bojových umění nindžucu a budžinkan budó taidžucu.\n\nSe studiem bojových umění začal již v dětském věku o svého otce. V průběhu několika let trénoval více bojových umění až do doby kdy se setkal s mužem jménem Tošicugu Takamacu. Od této doby studuje bojová umění pouze pod ním. Před jeho smrtí dědí titul velmistra. Po nějakém čase zakládá mezinárodní organizaci Bujinkan Dójó a rozšiřuje toto umění po celém světě.\n\nOd svého učitele zdědil titul sóke (velmistr) v těchto devíti školách bojových uměních:\n\n\nJeden z citátů Masaaki Hacumiho o bojovém umění nindžucu.\n\n\"„Věřím, že ninpó, nejvyšší stupeň nindžucu, by mělo být nabízeno světu jako základní myšlenka všech bojových umění. Fyzické a duchovní techniky přežití zvěčněné japonským nindžou byly vlastně jedním ze zdrojů japonských bojových umění. Bez úplného tréninku se všemi aspekty bojového umění, by dnešní bojová umění nemohly doufat, že se dostanou dále než pouhé dovednosti omezeného souboru svalových cvičení, které tvoří jejich trénink. Osobní osvícení lze vyvinout pouze pomocí úplného ponoření se do bojové tradice, přijetí ho jako způsobu života. Zkušeností konfrontace s nebezpečím, překonáním strachu ze zranění nebo smrti a získáním znalostí o osobních schopnostech a omezeních pak ten, kdo trénuje nindžucu, může získat sílu a nepřemožitelnost povolující požitek květiny kývající se ve větru, uznání lásky druhých a uspokojení z míru ve společnosti. Dosažení tohoto osvícení je charakteristické vyvinutím džihi no kokoro neboli ‚laskavého srdce‘. Je silnější než samotná láska, laskavé srdce je schopno obsáhnout nekonečnou spravedlnost a vše co je vyjádřeno v neuspořádaném ději vesmíru. Zrození jasnozřivosti dosažené opakovaným vystavením se blízkosti rozhraní života a smrti, laskavé srdce ninpo je klíčem k nalezení harmonie a porozumění v říši duchovního a materiálního světa. Po mnoha generacích ve stínu historie, je nyní životní filosofie ninji znovu nezbytná, protože je tu opět okamžik v lidském osudu, kdy je potřeba ninpo. Umožní zvítězit míru tak, aby lidstvo mohlo pokračovat, rozrůstat se a vyvíjet se dále.“\"\n"}
{"id": "154411", "url": "https://cs.wikipedia.org/wiki?curid=154411", "title": "Limp Bizkit", "text": "Limp Bizkit\n\nLimp Bizkit je americká nu metalová kapela založená v roce 1994. Skupinu tvoří frontman Fred Durst, kytarista Wes Borland, basák Sam Rivers, bubeník John Otto a DJ Lethal.\n\nLimp Bizkit prodali celosvětově 33 milionů desek a vydali čtyři kompletní studiová alba (\"The Unquestionable Truth (Part 1)\" je EP). Od skupiny se v roce 2001 oddělil Wes Borland, kterého nahradil Mike Smith na \"Results May Vary\". Poté se ke kapele znovu připojil při tvorbě \"The Unquestionable Truth (Part 1)\", načež Limp Bizkit opět opustil. Nakonec se v roce 2009 skupina sjednotila a plánuje vydání nového CD s názvem \"Gold Cobra\".\n\nSkupina Limp Bizkit byla založena roku 1994 na Floridě, ve městě Jacksonville. Zakládající členové byli Fred Durst a Sam Rivers, později se přidal Samův bratranec John Otto a jako poslední skupinu doplnil Wes Borland. Skupina se ve svých počátcích jmenovala \"Limp Bizcut\". Když roku 1995 hráli v Jacksonville Korn, nechal se jejich basák Fieldy od Freda tetovat. Když se na Floridě objevili podruhé vzali si od LB jejich demo a dali ho svému producentovi Rossu Robinsovi. Díky těmto kontaktům vyjeli LB na turné se skupinami Deftones a House of Pain. Během turné se seznámili s DJem skupiny House of Pain a ten se po jejich rozpadu k LB přidal.\n\nPo tomto turné, tedy roku 1997, vydávají své debutové album \"Three Dollar Bill, Yall$\". Obsahuje songy jako „Faith“ nebo „Counterfeit“. V letech 1997/1998 se tahle partička stává velice známá, koncertují se skupinami Faith No More a Primus. Začínají se také objevovat na MTV.\n\nDalší album se jmenuje \"Significant Other\" (1999). Po jeho vydáni se stávají světoznámou skupinou. Obdrželi také spoustu cen, mj. například MTV Video Music Awards za nejlepší rockové video („Break Stuff“) a nejlepší hip-hopové video („N2gether now“). Album obsahuje také spoustu dalších skvělých skladeb, např. živou verzi „Show Me What You Got“, „Nookie“ a pomalejší „Re-arranged“ a dokonce roku se jej prodalo více jak 4 miliony kopií. V této době jsou sice LB velice oblíbení ale začínaji se objevovat i jejich odpůrci. Vznikají tak dvě skupiny lidí okolo skupiny, ti co ji milují a ti co ji nenávidí.\n\nV roce 2000 skupina vydává album \"Chocolate Starfish and the Hotdog Flavored Water\". Album bylo ihned na prvních příčkách světových žebříčků. Skupina také byla jedinou která měla v britském žebříčku nejprodávanějších alb hned dvě alba současně - \"Chocolate Starfish\" a \"Significant Other\". V té době byli na vrcholu své nu-metalové působnosti. Obdrželi spoustu cen, od MTV hned čtyři - v Music Awards za nejlepší webovou stránku, nejlepší skupinu a nejlepší skupinu, ve Video Awards za nejlepší rockové video - „Rollin'“. Fred tehdy řekl:„Prosím vás poslouchejte tohle album s otevřenou myslí. Tyhle písničky jsou bránou k našim duším.“ Poté následovala Anger Management Tour na které se objevil i Eminem, Papa Roach, Xzibit a Zen Master. Když koncertovali 19. ledna 2001 v Austrálii v rámci festivalu Big Day Out, stala se tragédie. Přímo při koncertu zemřela patnáctiletá Jessica na následky infarktu a ušlapání davem. Se skupinou to tehdy hodně zakývalo. Zrušili koncert v Madridu kvůli nevyhovujícím zábranám - nebezpečí pro fanoušky. Evropské turné pokračovalo velice úspěšně. Fred se ale musel vrátit domů do USA kvůli problémům se zády a zbytek turné byl zrušen.\n\nV říjnu roku 2001 přišla šokující zpráva - Wes Borland odchází z kapely. Tehdy Fred napsal: „Vím, že se snažíte zjistit, co teď bude. Jako první hodláme prohledat celou zeměkouli a najít nejzkaženějšího kytaristu. Potom s tím nejzkaženějším kytaristou dokončíme to nejohavnější album Limp Bizkit, jaký byste si jen mohli představit. Wes byl velkou částí Limp Bizkit, jste na něj zvyklí, ale jeho rozhodnutí odejít nás postavilo do pozice, kdy víme, že to nej z Limp Bizkit teprve přijde. Lethal, John, Sam a já to bereme jako příležitost změnit naši hudbu.“ Ještě před Wesovým odchodem stihli vydat remixové album \"New Old Songs\". Dokončovali jej však už bez Wese. Datum vydáni 4. oficiálního alba LB byl tedy prosinec 2001. Společně s kapelou na albu spolupracovali velké hvězdy hip-hopu jako například Timbaland, Puff Diddy, Xzibit, Neptunes, William Orbit, Butch Vig, Bubba Sparxxx, Everlast, a další.\n\nPoté začalo období konkurzů a pohovorů, při kterých se snažili najít náhradu na post kytaristy. Trvalo až do konce roku. Fred také žádal Wese, aby o tom znovu popřemýšlel. V létě roku 2002 se začali proslýchat zprávy o novém albu skupiny. Jméno alba bylo neustále měněno od \"Less is More\" až po \"Surrender\". Nakonec se po roce a půl svět dozvěděl jméno nového kytaristy, kterým se stal Mike Smith, chlapík, který začínal s punkovou kapelou Snot. Skupina tedy začala okamžitě nahrávat. 20 songů z doby mezi odchodem Wese a příchodem Mika, které nahráli s hostujícími kytaristy, hlavně tedy s Headem a Munkym z Korn, byli shrnuty ze stolu a začalo se nanovo.\n\nRoku 2003 tedy vydávají nové album \"Results May Vary\". Ještě před vydáním alba ale přišlo překvapení - Limp Bizkit společně s Metallicou a Linkin Park na jednom turné po USA - \"Summer Sanitarium Tour 2003\". Rockoví giganti na jednom pódiu a jako předskokani The Deftones a Mudwayne, skupiny se ukázali s tím nejlepším. Na turné se však stalo na co čekali všichni odpůrci Limp Bizkit. V Chicagu byla skupina napadena a zavalena odpadky za řevu:„Fred Durst fuck off“. Fred si to nenechal líbit, zanadával si a vyzval publikum k boji a poté odehráli 7 písniček. Zbytek turné však skončil pro LB úspěchem. \"Results May Very\" je pomalejší, pochmurné album plné balad. Fanoušci byli nejprve šokováni, poté docela zklamáni. Obsahuje písně jako „Gime the Mic“, hit „Eat You Alive“, song proti Britney „Let Me Down“ a také cover „Behind Blue Eyes“, původně od The Who.\n\nV roce 2004 se skupina vydává na turné po snad všech evrpoských zemích včetně České republiky. Turné dopadlo úspěšně. Když se LB vrátili do USA začaly se proslýchat zprávy o možném návratu Borlanda a když se na limpbizkit.com objevily fotky celé skupiny i s Wesem bylo jasno. Wes je zpátky! Fanoušci očekávají nové album, ale plánovaný přelom roku 2004-2005 s novým albem se nekoná. Lidi okolo LB jsou zmateni. Nevědí co si myslet. Okamžitě po návratu Wese odešel ze skupiny jeho „záskok“ Mike Smith. Nakonec album vyšlo bez nějakých velkých boomů v květnu roku 2005. Fred prohlásíl že vyšlo v podstatě v tajnosti kvůli tomu, že chtějí dělat hudbu především pro sebe. Album dostalo název \"The Unquestionable Truth (Part 1)\" (což naznačuje, že by měla být i druhá část - part 1 má také jen 7 písniček) a Fred řekl, že je hodně ovlivněno hudbou Rage Against the Machine. Konkrétně tento styl pojmenoval:„Aggression without screaming“ (agrese bez řvaní). Album je úplně o něčem jiném než všechny předchozí. Fredův hlas už není tak výrazný a kytary také nezní stejně, je hodně pesimistické. Moc práce neměl ani DJ Lethal.\n\nV roce 2005 vydali také album svých největších hitů \"Greatest Hitz\". Krom toho nejlepšího obsahuje také pár nových songů - všechny z éry bez Wese. Přichází další rána. Wes znovu odchazí a sebou bere i několik soundů co po svém návratu nahráli. Wes se také hodně o LB rozpovídal a to ne zrovna v dobrém. Byl hodně znechucen situací v LB.\n\nLimp Bizkit připravují \"The Unquestionable Truth part 2\", Fred natáčí svůj vlastní film, Sam Rivers dělá ze skupinou The Embraced na jejich první full-length nahrávce a John Otto si založil svůj projekt kapelu Stereochemix. Je to hip-hopový projekt několika lidí, kteří se budou snažit o svou vlastní cestu v tomto žánru. Předpokládané datum vydání TUT2 bylo někdy v roce 2006. Oficiální stránka limpbizkit.com zeje prázdnotou a většina novinek se objevuje na jejich myspace - nové songy, videa a Fredova prohlášení.\n\nKe konci roku 2008 oznámil člen skupiny Sam Rivers, že Limp Bizkit pracují na novém studiovém album. Fanoušky skupiny tato zpráva velmi potěšila a ke kapele se dokonce znovu vrátil Wes Borland.\n\n24. srpna 2009 proběhl oficiální začátek tvoření nového CD a o měsíc později uvedl zpěvák Fred Durst, že se již pracuje pouze na vokálech. Nová deska ponese název \"Gold Cobra\" a do prodeje se dostane v roce 2011.\n\nLimp Bizkit v rámci svého comebackového turné se zastaví na mnoho místech, jmenujme třeba uznávaný německý festival \"Rock Am Ring\", dále se kapela chystá do Slovenska na \"Top Fest\" a ochuzeno by nemělo být ani Rusko. Celé turné proběhlo na jaře roku 2009.\n\n\n\n\n\n\n\n"}
{"id": "154416", "url": "https://cs.wikipedia.org/wiki?curid=154416", "title": "Lleyton Hewitt", "text": "Lleyton Hewitt\n\nLleyton Hewitt (* 24. února 1981, Adelaide, Austrálie) je bývalý profesionální australský tenista.\n\nNa 1. místě žebříčku ATP byl nepřetržitě od listopadu 2001 do června 2003. Do současnosti je nejmladší světovou jedničkou historie, když se jí stal ve 20 letech a 9 měsících. Do té doby také spadají jeho největší úspěchy: dvě vítězství v grandslamových turnajích – US Open v roce 2001 a Wimbledon v roce 2002. Celkově dokázal za svoji kariéru vyhrát 30 turnajů série ATP ve dvouhře. Kariéru ukončil na domácím grandslamu Australian Open v roce 2016, kde v posledním profesionálním zápase prohrál s Davidem Ferrerem 2:6, 4:6, 4:6.\n\nStal se prvním mužským hráčem v otevřené éře Wimbledonu, který jako obhájce vítězství z roku 2002 v následujícím ročníku vypadl ihned v prvním kole. Zápas s Chorvatem Ivem Karlovićem prohrál 6–1, 6–7, 3–6, 4–6. Jediným dalším tenistou ve stejné roli se před ním stal v roce 1967 Manuel Santana, který jako obhájce podlehl na úvod Charliemu Pasarellovi.\n\nLleyton Hewitt se zúčastnil 40 zápasů v Davisově poháru za tým Austrálie s bilancí 42–14 ve dvouhře a 16–5 ve čtyřhře.\n\n\n"}
{"id": "154417", "url": "https://cs.wikipedia.org/wiki?curid=154417", "title": "Hugo Haas", "text": "Hugo Haas\n\nHugo Haas (19. února 1901 Brno – 1. prosince 1968 Vídeň) byl československý režisér a herec.\n\nNarodil se v domě č. 5 v Bezručově ulici v Brně v rodině židovského majitele obchodu s obuví \"U Zajíce\" Lipmanna (Zikmunda) Haase a jeho manželky Elky (Olgy), rozené Epsteinové, která emigrovala z Oděsy. Strýc z matčiny strany byl hercem ve Vídni. Hugův o dva roky starší bratr Pavel Haas se stal hudebním skladatelem. Rodina se brzy přestěhovala do nově postaveného bytového domu na Biskupské 8, který byl v secesním slohu postaven v letech 1907–1909 architektem Maximem Johannem Monterem. Židovská rodina se proti tehdejším zvykům hlásila k českému prostředí. Spolu s bratrem studoval zpěv na brněnské konzervatoři (mj. také fonetiku u Leoše Janáčka). \n\nPo absolvování v roce 1920 mu ředitel brněnského Národního divadla Václav Štech nabídl místo a zde působil dva roky. Následovalo angažmá v Národním divadle Ostravě a v divadle v Olomouci (sezóna 1923/1924). V roce 1924 odešel do pražského Divadla komedie. Odtud jej angažoval Jaroslav Kvapil v roce 1924 do Divadla na Vinohradech. Zde působil až do roku 1929. V roce 1930 jej Karel Hugo Hilar přijal do souboru činohry Národního divadla v Praze, kde působil až do roku 1939. V Národním divadle hrál např. v inscenacích Karla Hugo Hilara, J. Frejky a K. Dostala (Sokrates v Nezvalových \"Milencích z kiosku\"). Mezi nejvýznamnější role patřil doktor Galén v Bílé nemoci, kterou pro něj napsal přítel Karel Čapek. Jeho poslední rolí v Národním divadle byla v roce 1939 postava ředitele Busmana v Čapkově \"R.U.R.\" \n\nV němém filmu si poprvé zahrál roli notáře Voborského v adaptaci divadelní veselohry Františka Ferdinanda Šamberka \"Jedenácté přikázání\" v roce 1923. (O dvanáct let později si roli zahrál znovu v již zvukovém stejnojmenném filmu režírovaném Martinem Fričem.) S příchodem zvukového filmu mohl uplatnit svůj komediální talent hned v roce 1931 ve filmu Muži v offsidu, který natočil Svatopluk Innemann. Do roku 1938 si zahrál asi ve třiceti filmech. V roce 1936 poprvé režíroval spolu s Otakarem Vávrou film Velbloud uchem jehly. Později ještě režíroval filmy \"Kvočna\" (hudbu pro film složil bratra Pavel Haas), \"Děvčata, nedejte se!\", \"Bílá nemoc\" a \"Co se šeptá\". Naposled hrál v komedii Miroslava Cikána \"Andula vyhrála\", která byla do kin uvedena 2. prosince 1938. Film byl natočen podle povídky Olgy Scheinpflugové. \n\nNa začátku roku 1939 dostal z Národního divadla výpověď kvůli židovskému původu a v dubnu uprchl s manželkou Bibi přes Paříž, Španělsko a Lisabon do USA. Jejich syna Ivana se ujal bratr Pavel Haas s manželkou. Otec Lipmann (Zikmund) i bratr Pavel zahynuli během II. světové války v koncentračním táboře.\n\nDo roku 1942 hrál divadlo v anglickém jazyce (spolupráce s Erwinem Piscatorem a Bertoltem Brechtem, např. role Galilea), vyučoval v herecké škole Actor's Laboratory. Prosadil se v i v Hollywoodu nejen jako herec, ale i jako scenárista, režisér a producent. Koncem padesátých let se vrátil do Evropy. Po krátkém pobytu v Itálii se roku 1961 usadil ve Vídni, kde občas účinkoval v televizi. S výjimkou krátké návštěvy při oslavách výročí Národního divadla v roce 1963 už se do vlasti nevrátil.\n\nZemřel ve Vídni 1. prosince 1968 a jeho urna byla uložena do rodinného hrobu na Židovském hřbitově v Brně vedle jeho matky Olgy, syna Ivana Michaela a Sofie (Soni) (manželky bratra Pavla).\n\nS mnoha umělci jej spojovalo dlouholeté přátelství, společní známí i podobný způsob nazírání na divadelní tvorbu. Díky podobnému smýšlení mu nechal Karel Čapek velký prostor při ztvárnění doktora Galéna, hlavního hrdiny hry \"Bílá nemoc\" a dokonce ani nezasahoval do zfilmování dramatu, kterého se Hugo ujal jako režisér. Haase se hluboce dotkla smrt Karla Čapka, stejně jako jejich společného přítele Karla Poláčka. Mezi důvěrné přátelé, se kterými udržoval písemnou korespondenci i po svém nuceném odchodu do exilu, patřila i Čapkova manželka, herečka Olga Scheinpflugová.\n\nJeho nejčastějšími partnerkami byly na pražských scénách Vinohradského a Národního divadla herečky Andula Sedláčková, Jiřina Šejbalová a Olga Scheinpflugová.\n\nJako režisér a hlavní herec si mohl své partnerky ve filmu vybírat, ale samozřejmě tomu tak nebylo vždy. Mnohokrát se mu stala filmovou partnerkou Adina Mandlová (\"Ať žije nebožtík\", \"Děvčata nedejte se!\", \"Mazlíček\", \"Život je pes\"). Po jeho boku se objevila rovněž i Věra Ferbasová (jako jeho nemanželská dcera ve snímku \"Mravnost nade vše\" a nevěsta v komedii \"Andula vyhrála\"). Ve filmech \"Velbloud uchem jehly\" a \"Okénko\" si zahrál manžela Antonie Nedošinské. Jako Haasovy partnerky se představily také Suzanne Marwille (\"Sestra Angelika\"), Lída Baarová (\"Madla z cihelny\", \"Okénko\") a Jiřina Štěpničková (\"Jedenácté přikázání\", \"Velbloud uchem jehly\" – role dcery).\n\n\n\n\n"}
{"id": "154422", "url": "https://cs.wikipedia.org/wiki?curid=154422", "title": "Klášter Sinaia", "text": "Klášter Sinaia\n\nKlášter Sinaia je klášter v horském údolí řeky Prahova (Rumunsko), který v roce 1695 založil princ Mihail Cantacuzino. Klášter je pojmenován podle biblické hory Sinaj, na jejímž úpatí se nachází jeho vzor, Klášter svaté Kateřiny. V roce 2005 obývalo klášter třináct pravoslavných mnichů.\n\nKlášter je situován v horském údolí, kterým dnes prochází hlavní železniční trať spojující Brašov a Bukurešť. Klášter dal své jméno i blízké osadě, která se postupně rozrostla ve stejnojmenné město.\n\nKlášter se skládá ze dvou traktů se dvěma dvory a jedno- až dvoupatrovými budovami. Uprostřed obou nádvoří stojí kostel v byzantském slohu. Starší z nich – „Biserica Veche“ (starý kostel) stojí na základech z roku 1695, zatímco mladší „Biserica Mare“ (velký kostel) byl založen z roku 1846.\n\nNa místě kláštera stávaly od 15. století dvě dřevěné poustevny. První křídlo kláštera založil princ (Spătarul) Mihail Cantacuzino po návratu ze své pouti na horu Sinaj a do Jeruzaléma. Výstavba kamenné budovy a hradebního valu trvala od roku 1690 do roku 1695. Klášter sloužil zároveň jako pevnost na cestě mezi Brašovem a Bukureští. Podle původních plánů mělo klášter obývat 12 mnichů podle dvanácti apoštolů, kteří sem přišli roku 1695 pod vedením prvního igumena. V první třetině 18. století jejich počet vzrostl. Během první Rusko-turecké války (1735–39) mniši klášter opustili, předtím cenné chrámové artefakty a klenoty ukryli do zvonu a zakopali do země. Během války Turci porazili posádku ukrývající se za zdmi kláštera, klášter vypálili a na dvou místech prorazili hradby.\nKolem roku 1860 Sinaiu tvořil klášter a klášterní vesnice s několika domky jeho hospodářství. V roce 1864 byly klášterní budovy předány Výboru pro civilní nemocnice (\"Eforia Spitalelor Civile\"), který zde přistavěl nemocniční budovy, několik lázní a zavedl komerční využívání zdejších minerálních pramenů.\nK první rekonstrukci došlo již v 18. století po rusko-turecké válce. Král Karel I. si nedaleko kláštera v letech 1883-1914 zbudoval letní rezidenci Zámek Peleș i s vlastní vodní elektrárnou a dal elektrické vedení zavést i do Velkého kostela, který se tak stal prvním elektricky osvětleným kostelem v Rumunsku.\nV roce 1948 přešel klášter pod správu bukurešťské arcidiecéze. Rumunský patriarcha dal v letech 1951–57 budovy obnovit a zároveň zavést do celého kláštera vodu, elektřinu a plyn. V letech 2005 – 2010 byl klášter a Velký kostel restaurován.\nStarý kostel je trojlodní bazilika na půdorysu kříže s kupolí nad křížením a dvěma věžemi v průčelí nad předsíní. Byl založen v roce 1695, poškozen při první Rusko-turecké válce ai později. Původní malby pocházejí od \"Pârvu Mutu\", poprvé byly restaurovány v roce 1795, podruhé v letech 2006-2010.\n\nVelký kostel, tj. chrám Nejsvětější Trojice byl vybudován v letech 1842–1846 pod vedením igumena Ioasafa. Stavba byla financována klášterem. Igumen Paisie s výborem pro civilní nemocnice již v letech 1897–1903 dali kostel zčásti přestavět a rozšířit do dnešní podoby. Autorem projektu přestavby byl architekt George Mandrea. Kkombinoval přitom moldavský styl se silnými zdmi s valašským \"brâncovenesckým stylem\". Zelený pás z glazovaných keramických dlaždic na fasádě kostela je na třech místech přerušen. Tvrdí se, že je to symbol jednoty Nejsvětější Trojice a zároveň jednoty tří rumunských království.\nV kamenné tumbě jsou pohřbeni \n\nObrazy jsou v předsíni (nartexu) kostela a byly provedeny technikou pestrobarevné skleněné mozaiky s využitím zlaté fólie, typickou pro novobyzantský sloh. Obrazy vytvořil dánský malíř Aage Exner. Pět velkých portrétů zachycuje představitele rumunské církve a státu:\nChrámový nábytek z javorového a dubového dřeva zhotovila Constantin Babić a jeho žáci na Bukurešťské umělecké škole (\"Scoala de Arte si Meserii\"). Trůny krále Karla I. a jeho manželky, královny Alžběty z Wiedu jsou pozlacené. Královský trůn nese královský erb a nápis \"Nihil sine Deo\" (Nic bez Boha). Královnin trůn má vyřezané iniciály E.D.\n\nPři příležitosti 200. výročí starého kostela v roce 1895 bylo otevřeno klášterní muzeum. Budovu v letech 1893-1895 dal postavit rumunský král Karel I. a stavěl ji (stejně jako nedaleký královský zámek Peleş) český architekt Karel Liman. Jde o nejstarší stálou expozici církevních předmětů v Rumunsku.\nKlášter od svého založení vlastní knihovnu, která je nyní součástí muzea. Uchovává mimo jiné vzácné staré tisky z někdejšího daru Cantacuzinovy rodiny, například nejstarší rumunský překlad Bible z roku 1668.\n\nZa působení igumena Nifona Popescu (1888–1909) byla přistavěna zvonice. Byla dokončena roku 1892. Zvon váží 1700 kg a pochází z věže Colțea z Bukurešti.\n"}
{"id": "154424", "url": "https://cs.wikipedia.org/wiki?curid=154424", "title": "Noční hlídka (Terry Pratchett)", "text": "Noční hlídka (Terry Pratchett)\n\nNoční hlídka (Night Watch) je humoristický fantasy román britského spisovatele Terry Pratchetta, 29. z cyklu (Úžasná) Zeměplocha. Jde o další z knih o Ankh-Morporské Městské hlídce.\n\nObálku vytvořil malíř Paul Kidby podle Rembrandtova obrazu \"Noční hlídka\" (ten je zobrazen na zadní obálce).\nTato kniha je první ze série \"Zeměplocha\", pro kterou obálku nevytvořil Josh Kirby (zemřel rok před jejím vydáním).\n\nKniha se zabývá návratem velitele Samuela Elánia do minulosti zprostředkovaným pomocí magické nehody. Na začátku děje se setkáváme s oslavou Dne šeříku v Ankh-Morporku a pronásledováním zločince Karcera. Právě při zákroku na tohoto šíleného vraha se Elánius propadne do minulosti, do doby, která byla příčinou oslavy Dne šeříku. Karcer se však ocitl ve stejné době a bylo jej třeba dopadnout. Elánius ví, že se ve městě vyskytuje jeho mladší já a Karcer to ví také. Když Karcer zabije Elániova starého učitele Jana Kýlu, Elánius převezme Kýlovu identitu a učí své mladé já, které je čerstvě ve službách policie, přežít v ulicích, jako starší seržant Kýla. V těch se zatím připravuje revoluce a ta se připravuje i u Ankh-Morporkské šlechty. Jako šedá eminence zde vystupuje Madam Roberta Gilette a připravuje smrt místního patricije lorda Skřipce Sebevraždy. Tu pak uskuteční rukou svého synovce Havelocka Vetinariho. Než se však tak stane, lid se bouří proti hrůzovládě tohoto patricije v naději, že kandidát na příštítho patricije, lord Picbudka bude lepší a mírnější ke svým poddaným.\n\n25. května se odehrává poslední boj, kde proti sobě bojuje Noční hlídka, na jejíž straně je Elánius, a Nepojmenovaní (postrach lidu) do jejichž čela se dostává Karcer. Elánius opouští bojiště a pomocí mnicha historie Lu-Tze zametá za sebou stopy a vrací se s Karcerem zpět do budoucnosti. Karcer je zatčen a Elánius se na úplném konci příběhu stává otcem.\n"}
{"id": "154427", "url": "https://cs.wikipedia.org/wiki?curid=154427", "title": "Dominik Hrbatý", "text": "Dominik Hrbatý\n\nDominik Hrbatý (* 4. ledna 1978) je bývalý slovenský profesionální tenista.\n\nZa svou kariéru vyhrál šest turnajů ATP Tours:\n\nProfesionální kariéru ukončil v listopadu 2010.\n\n\n"}
{"id": "154429", "url": "https://cs.wikipedia.org/wiki?curid=154429", "title": "Cukudani", "text": "Cukudani\n\nCukudani (佃煮) je starý japonský pokrm složený z kousků masa, mořských řas nebo mořských plodů uvařených v sójové omáčce a mirinu. Sójová omáčka tu slouží jako přirozený konzervační prostředek. Jméno je odvozeno od ostrova Cukudašima, kde se toto jídlo začalo během období Edo vyrábět. Dají se koupit různé druhy cukadani. Cukadani je možné uchovávat dlouhou dobu a v období Edo patřilo v japonské kuchyni mezi oblíbené přílohy.\n"}
{"id": "154432", "url": "https://cs.wikipedia.org/wiki?curid=154432", "title": "Svět (rybník)", "text": "Svět (rybník)\n\nSvět je desátý největší rybník v Jihočeském kraji a čtrnáctý v celé České republice. Je šestý největší v okrese Jindřichův Hradec. Nachází se na jižním okraji Třeboně, přesně na 49. rovnoběžce, pouhý 1 km od třeboňského centrálního Masarykova náměstí. Dvakrát lomená hráz je dlouhá 1400 m, vysoká 7,5 m. Vodní plocha má rozlohu 201,5 ha. Celkový objem zadržené vody činí 3,325 mil. m³. Dosahuje hloubky 3 m. Leží v nadmořské výšce 436 m.\n\nRybník byl vybudován na Spolském potoce, který je přítokem Lužnice (přes Zlatou stoku) a přitéká do rybníka Svět přes rašeliniště ze západu. Rybník je dále napájen potokem, který přitéká od Církvičného rybníka z jihozápadu a dvěma drobnými potůčky na severním břehu. Rybník má dvě výpusti. Východní se používá pro odtok Spolského potoka, severní při vypouštění rybníka nebo povodních (například roku 2002). Postavena byla po velké povodni z roku 1890. Ze severní výpusti vede kanál zámeckým parkem v Třeboni. Obě výpusti ústí do Zlaté stoky. Na severní hrázi, vedle limnigrafu, je tribunka vodních sportů s pamětní deskou na Zlaté olympijské medaile Třeboňské čtyřky s kormidelníkem z roku 1952, a také tam vede státní silnice (východní obchvat Třeboně je v jednání). Bezpečnostní přeliv byl vybudován během povodní v srpnu 2002 poblíž Třeboňského menhiru a přítoku rybníka Svět z rybníka Opatovického nedaleko božích muk (Sv. Vojtěcha) u \"Kiosku u Hrobky\".\n\nJe vyhledávaným místem rekreace. Kolem rybníka vede naučná stezka Cesta kolem Světa. Po hladině se konají vyhlídkové jízdy motorovou lodí. Z jeho hráze vede naučná stezka Rožmberk a cyklostezka Okolo Třeboně. Na místním koupališti se nachází dvě pláže - větší s tobogánem na severním břehu (Hliník) a na jižním menší Ostende. Na ostrově se nalézá studna z roku 1379, pochází z doby, kdy rybník ještě neexistoval.\n\nRybník je také využíván pro veslování, jde o sportoviště, kde se konají mistrovské závody pořádané Českým veslařským svazem.předměstí\n\nRybníkem také prochází 49. rovnoběžka severní šířky.\nPodle rybníku je též pojmenován jeden pár vlaků jezdící mezi Prahou a Českými Budějovicemi (R 634/635 \"Svět\").\n\nByl vybudován Jakubem Krčínem z Jelčan v 70. letech 16. století pod názvem \"Nevděk\", kvůli výstavbě bylo zbouráno Svinenské předměstí města Třeboň. Stála zde dokonce kaple a špitál, ale přesto se o stavbě rozhodlo a obyvatelé byli přestěhováni na budějovické předměstí a Hliník (dnešní ulice U Světa). Na ostrově se nalézá studna, která stála poblíž starého kostela Sv. Alžběty ještě před stavbou rybníka. Původně zaujímal větší rozlohu (360 ha), po povodni začátkem 17. století však byl rozdělen na dnešní rybníky Svět a Opatovický. Zakladatele připomíná Krčínova socha na hrázi, s připomenutím jeho předchůdců, Štěpánka Netolického a Mikuláše Rutharda z Malešova, na zadní straně podstavce pomníku. Po stranách podstavce jsou vytvořeny plastické mapy rybníků Svět a Rožmberk. Přední deska je věnována rožmberskému regentu Krčínovi a jeho životním datům (1535–1604). Nedaleko v koniferách nalezneme i skromnější pomníček, obklopený stromy a pěnišníky rojovníkolistými, odkazující na skvělého rybáře a rybníkáře Josefa Šustu, otce známého profesora historie stejného jména. Život profesora Šusty, který se v Třeboni narodil, skončil 27. května 1945 skokem z Karlova mostu v Praze.\n\nRybník se protrhl při povodni roku 1890. Katastrofa začala, když při prokopání hráze rybníka Výskok došlo k nekontrolovanému vzedmutí hladiny Spolského potoka, který zničil hráz Spolského rybníka a povodňová vlna šla na Svět. Rybník se naplnil vodou o dva metry nad normální hladinu. Hráz by zřejmě vydržela, ale naproti Svinenské a Novohradské bráně byla poškozována jedoucími formany. V tomto místě se protrhla, voda zničila most k Novohradské bráně i se sochou Sv. Jana Nepomuckého stojící na východní straně původně gotického mostu (nepoškozen zůstal jen velký kamenný kříž proti soše na západní straně mostu, stojící na jeho pilíři) a skrze příkop a zámecký park prošla mohutná vlna vody do Rožmberka, kde se teprve zastavila. Socha byla nalezena a znovu postavena, most však byl nahrazen sypaným náspem.\n\nPoblíž jihovýchodního břehu se nalézá Schwarzenberská hrobka a hřbitovní kostel Sv. Jiljí.\n\n\n"}
{"id": "154434", "url": "https://cs.wikipedia.org/wiki?curid=154434", "title": "Fieseler Fi 156", "text": "Fieseler Fi 156\n\nFieseler Fi 156 Storch (\"čáp\") byl německým jednomotorovým spojovacím a průzkumným letounem, který se vyráběl před i během druhé světové války. Zůstává slavný díky svým schopnostem STOL (krátký vzlet i přistání); pozdější varianty stavěné po válce ve Francii jsou běžně k vidění na leteckých přehlídkách.\n\nVývoj typu začal v roce 1934 z iniciativy hlavního konstruktéra letounu Rheinholda Mewese, přičemž letoun se stal i reakcí firmy Fieseler na výzvu Říšského ministerstva letectví na vývoj nového spojovacího letounu. První prototyp Fi 156 V1 (D-IKVN) vzlétl 10. května 1936 pilotován Gerhardtem Fieselerem a byl poháněn vidlicovým 8válcem Argus As 10C o výkonu 240 k (180 kW). Letoun tak mohl letět maximální rychlostí pouhých 175 km/h. Mohl však letět i rychlostí 50 km/h, a tak při mírném větru dokázal vzlétnout méně než na 45 metrech a přistát na 18 metrech. První prototyp následoval ještě druhý prototyp Fi 156 V2 (D-IDVS) s kovovou vrtulí a třetí prototyp s plnou vojenskou výbavou Fi 156 V3 (D-IGLI).\nPočátkem roku 1937 byl zkoušen další prototyp Fi 156 V4 (D-IFMR), který byl opatřen lyžovým podvozkem a prošel testy v zimních podmínkách.\n\nPrototyp Fieseleru zvítězil ve zkouškách s konkurenčními typy Bf 163, Siebel Si 201 a vírníkem Focke-Wulf Fw 186. Luftwaffe nejprve objednala 10 předsériových kusů Fi 156 A-0 vyráběných podle vzoru Fi 156 V5 (D-IYZQ), které do služby vstoupily roku 1937, přičemž byly pozitivně přijaty. Na ně navázala sériová výroba. První sériové kusy Fi 156 A-1 jednotky převzaly na přelomu let 1937–1938.\n\nKoncem roku 1938 započala výroba verze Fi 156 C-0 s obrannou střeleckou výzbrojí a několika malými úpravami, naopak následující varianta Fi 156 C-1 určená k dopravě vyšších štábních důstojníků a jako spojovací nenesla výzbroj žádnou.\nDvoumístný typ Fi 156 C-2 byl opět vybaven kulometem MG 15 a mohl nést fotografický přístroj. Byl sériově vyráběn od roku 1939 a používán letkami frontového taktického průzkumu.\n\nVíceúčelová varianta Fi 156 C-3 z roku 1940 byla určená zejména pro taktický průzkum, spojovací, záchranné a sanitní lety. Fi 156 C-5 podobné konstrukce poháněly motory Argus As 10P, pod trup mohl být zavěšen kontejner s fotografickým přístrojem, nebo odhazovatelná přídavná palivová nádrž prodlužující dolet na 1 000 km. Obě tyto verze se v Africe používaly pod označením Fi 156 C-3/Trop a C-5/Trop. Byly vybaveny protiprachovými filtry a výbavou umožňující přežití v poušti při nouzovém přistání.\n\nNa podzim 1941 byla zahájena produkce předsériových Fi 156 D-0, krátce nato následovala verze D-1. \"Déčka\" byla charakteristická zvětšeným zavazadlovým prostorem za pilotní kabinou a zvětšenými nákladovými dveřmi. Koncem roku 1941 byla rovněž vyrobena desetikusová série Fi 156 E-0 se dvěma páry kol, které byly spojeny pružnými gumovými pásy. Tento nekonvenční podvozek umožňoval start i přistání ve velmi těžkém terénu.\n\nLetoun je jednomotorový, dvou až třímístný vzpěrový hornoplošník smíšené konstrukce s dvoukolým, velmi vysokým záďovým podvozkem klasického typu. Dvoudílné křídlo bylo před náběžnou hranou opatřeno pevným slotem a vzadu velkými štěrbinovými vztlakovými klapkami; při jejich sklápění se úměrně vychylovala i křidélka. Při transportu se daly poloviny křídla sklopit podél trupu.\n\nMezi lety 1937 a 1945 se vyrobilo okolo 2900 ks; když hlavní z továren Fieseler v roce 1943 přeměnila výrobu na typ Bf 109, byla výroba přesunuta do továrny Beneš-Mráz v Chocni. Mnoho letadel se také od roku 1942 vyrobilo v obsazené továrně Morane-Saulnier v Puteaux ve Francii, po válce jako MS.500 Criquet s původním německým motorem Argus, MS-501 s francouzským řadovým motorem Renault, MS-502, MS-504 a MS-505 s hvězdicovými motory Salmson 9ABb o výkonu 172 kW a Jacobs R-775-A2 o výkonu 227 kW. Také továrna v Chocni po válce pokračovala ve výrobě (v Československu jako K-65 Čáp; do roku 1949 bylo vyrobeno okolo 138 ks).\n\nŠest kusů první sériové verze Fi-156 A-1 bylo v roce 1938 odesláno k německé Legii Condor pro vyzkoušení v bojových podmínkách občanské války ve Španělsku.\n\nŠiroce byl typ Německem používán během druhé světové války.\n\nK nejznámějším nasazením patří vysvobození Benita Mussoliniho z hotelu na Gran Sasso, kde byl vězněn (operace Eiche). Stroj nesl označení SJ+LL.\n\nK vlastní potřebě měl Storcha k dispozici i Erwin Rommel.\n\n\n\n\n\n"}
{"id": "154439", "url": "https://cs.wikipedia.org/wiki?curid=154439", "title": "Resource Interchange File Format", "text": "Resource Interchange File Format\n\nResource Interchange File Format (zkratka RIFF) je souborový formát firmy Microsoft pro ukládání multimediálních zvukových a obrazových předloh. Formát RIFF definuje strukturu uložení dat do souboru pro různé typy a formáty dat (multimediální kontejner).\n\nRIFF se skládá z datových struktur zvaných shluky (angl. chunk), každý shluk má svoji čtyřznakovou signaturu (ID) definovanou v hlavičce shluku. Za hlavičkou shluku následují data o velikosti dané v hlavičce shluku. Shluk může obsahovat tzv. podshluk (subchunk). Každý soubor RIFF začíná shlukem se signaturou \"RIFF\", dále soubor může obsahovat jeden nebo několik shluků se signaturou \"LIST\", které obsahují dodatečný identifikátor formátu dat následujících v souboru. Existuje ještě shluk se signaturou \"JUNK\" používaný jako výplň dat, pro zarovnání dat na velikost čteného bloku dat (např. CD-ROM má velikost bloku 2048 bajtů).\n\nData jsou v souborech uložená v pořadí malý endian. Existuje i varianta RIFF v pořadí velkého endianu s příponou souboru RIFX.\n\n"}
{"id": "154446", "url": "https://cs.wikipedia.org/wiki?curid=154446", "title": "Féničané", "text": "Féničané\n\nFoiníčané (řec. \"Φοίνικες\" Foiníkes) nebo Féničané (lat. \"Phoenices\") byli starověký semitský národ, který osídlil Fénicii, krajinu u východního pobřeží Středozemního moře. Jedním z nejdůležitějších fénických měst bylo libanonské město Týros , také zvané Syr.\n\nFéničané byli zdatnými obchodníky a kvůli obchodu podnikali dlouhé plavby po moři. Byli rovněž vynikajícími řemeslníky, obchodovali s výrobky z hlíny, skla, kovu a vyráběli látky barvené nachovým barvivem (\"foiníkis\" = purpurová barva).\n\nFéničané byli původem kanaánské obyvatelstvo, jež další semitské kmeny vytlačily na pobřeží. Na začátku 1. tisíciletí př. n. l. začala fénická kolonizace západního Středomoří (obchodní dostupnost). V roce 814 před n. l. Féničané založili město a přístav Kartágo, které se později stalo významnou námořní mocností. V 7. století př. n. l. se Féničané dostali i do Španělska a severní Afriky. Podle Hérodota údajně obepluli i Afriku (kolem roku 600 př. n. l.).\n\nVelká kolonie Féničanů bylo Kartágo, které časem ovládlo západ Středozemního moře, ale podlehlo \nŘímu v sérií punských válek a nakonec bylo zničeno. Již v roce 122 př. n. l. na troskách města vzniklo římské město, rovněž s názvem Kartágo.\n\nFéničanům je připisován vynález hláskového písma (22 hlásek). Nešlo o vynález v pravém slova smyslu - šlo spíše o završení nejméně několikasetletého vývoje písma v celé semitské oblasti, jak dokládají nálezy v oblasti i na Sinajském poloostrově (protosinajské písmo).\n\nFénická kultura byla na poměrně vysoké úrovni. Byla svébytná, jen nepatrně ovlivněna mezopotámskými a egyptskými vlivy. Byla tu vyspělá architektura, kvetlo tu umění a především řemeslná dovednost: výrobky jejich uměleckých řemesel nacházely cestu do celého tehdejšího světa.\n\nSvérázné bylo také jejich náboženství, založené na uctívání mnoha bohů. Nejvyšším bohem jejich panteonu byl strašný a obávaný El, stvořitel, uctívaný někdy též jako Dagon. Dále jeho syn Jaw, někdy ztotožňovaný s bohem úrody Baalem, Baalova dcera bohyně deště Tapie, Baalova manželka a bohyně lásky Astarté a mnoho dalších. V Týru byl hlavním bohem Melkart, jehož kult se rozšířil do Kartága i dalších oblastí Středomoří. Byla také nalezena spousta příběhů a mýtů, které se dochovaly na hliněných tabulkách. Poměrně důkladnou zprávu o fénickém náboženství podal fénický spisovatel Sanchuniathon, jehož spis se však zachoval jen ve zlomcích u fénického historika Filóna z Byblu a u biskupa Eusebia († 340)..\n\nFénické náboženství bylo díky častým svátkům a jisté tolerantnosti velkým lákadlem pro Izraelity. V \"Knize soudců\" (Sd 10,6) se můžeme dočíst, že Izraelité \"sloužili Bálům a Astarté, to jest bohům syrským, takže opustili Hospodina a nesloužili jemu\". Za Šalomounovy vlády měli Baal i Astarté svůj oltář přímo v Šalomounově chrámu. Vzájemná rivalita těchto náboženství způsobila nevraživost, až nenávist hebrejských kněží. Bohyně Astarté je v Bibli odsuzována, protože v jejím kultu hrál hlavní roli sex a chrámová prostituce.\n\nFéničané byli proslaveni těžbou a zpracováním cedrového dřeva. Vyváželo se zlato, stříbro, měď, železo, cín, ledek, síra, mramor, purpur, dřevo, sklo, tkaniny, aj. Na svých lodích křižovali rozsáhlým prostorem mezi Španělskem a Levantou, zboží převáželi mezi Baleárami, Sicílií a Egyptem. Féničané vynikali ve stavbě lodí, v tkalcovství, v barvení látek (nachovcem), v leštění drahokamů.\nZavedli také řadu novinek při stavbě lodí: jejich první lodi se zprvu podobaly egyptským se zvednutou přídí i zádí a kolmými boky, měly však důmyslnější vazbu lanoví mezi přídí a zádí. Všechna fénická plavidla kombinovala pohon vesly a čtvercovou příčnou plachtou o ploše 300 m. Výtlak takových plavidel při délce 30–40 metrů s ponorem 2,5 metru činil 300–400 tun. Posádku tvořilo asi 30 mužů – veslařů, námořníků a vojáků. Féničané však disponovali i velmi rychlými a obratnými válečnými plavidly. Taková plavidla byla delší a užší než obchodní lodě a měla zesílenou příď. Průměrná rychlost lodi byla 8 km/hod a válečné 15 km/hod.\n\nHlavní loděnice se nacházely v Sidonu, Ugaritu, Auvadu, Byblu, Týru a některých další městech.\nS orientací na moři byly potíže a proto pluly lodě tak, aby bylo vždy vidět pobřeží. V noci se Féničané řídili podle hvězd na nebi. \n\nV letech 1500 – 1209 př. n. l. se do čela foinických měst propracoval Sídon (Libanon). Na území Fénicie jako na území celého Předního východu docházelo k četným velmocenským bojům mezi Asyřany, Chetity a Egypťany, Féničané však kupodivu tohoto pohybu dovedli využít ve svůj prospěch. Jejich lodě brázdily Egejské moře tak jako celé východní Středomoří. Posléze je bylo možno vidět na ostrovech Kypru, Rhodu, Krétě, Théře, Sicílii, Korsice, Sardínii, Elbě a mnoha dalších. Většinou vzhlíželi ke své mateřské zemi s pietou, dodržovali její zvyky, náboženství a způsoby. Některé osady však byly drženy v přísné podřízenosti. V roce 1209 př. n. l. se většina vznešených rodin přestěhovala do Týru, které se tak stalo nejsilnějším městem Fénicie. V roce 1050 př. n. l. dobyl celou Fénicii král Abibaal a stal se králem Fénicie. Jeho syn Chíram byl současníkem Šalamounovým. Za jeho vlády došlo k velkému rozkvětu Fénicie.\n\nPo Chíramově smrti došlo ve Fénicii k nepokojům, a mnozí obyvatelé Týru se vystěhovali do zámořských osad. Poté se stal králem Ithobal, který zmatky ve Fénicii ukončil. Avšak po jeho smrti docházelo ke zmatkům a mnoho králů bylo svrženo. Po období zmatků se stal králem Pygmalion, za jehož vlády se Féničané stali největší obchodní mocností. V době jeho panování založila podle legendy jeho sestra Elisser město Kartágo. Fénické obchodní stanice, roztroušené až po Hispánii, byly základnami mořeplavby a překladišti zboží pro vnitrozemí. Měly svou infrastrukturu, svůj soud, divadlo a chrámy.\nFéničané ale přitom neusilovali o osídlování (kolonizaci) cizích území ani o soužití s místním obyvatelstvem: žili jen mezi sebou a nepřijímali cizí zvyky nebo náboženství. Jejich exportním artiklem v té době bylo sklo, kovové předměty včetně klenotů a purpurové látky (barva se na ně dovážela až z Kanárských ostrovů). Významný byl i trh s otroky: féničtí kupci chodili za armádami a skupovali zajatce jako otroky. Proti nebezpečným konkurentům neváhali použít zbraně jako v případě hispánského Tartessonu, který zničili, aby nepřekážel rozvoji jejich vlastního střediska Gades (dnešní Cádiz).\n\nPo roce 850 př. n. l. byla moc v Týru oslabena jednak založením Kartága, jednak odlivem obyvatelstva do nových osad. Celá Fénicie pak byla často obsazována jinými říšemi. V roce 605 př. n. l. po bitvě u Karchemiše se stala Fénicie babylonskou provincii - až na Týros, který kapituloval teprve roku 573 př. n l. po třináctiletém obléhání! V roce 538 př. n. l. se Fénicie dostala pod nadvládu Perské říše a v té době se stala hlavním zdrojem perské námořní moci. Roku 332 př. n. l. dobyl Fénicii Alexandr Veliký a Fénicie tak natrvalo ztratila samostatnost.\nJádrem jejího území je dnešní Libanon.\n\n\n\n"}
{"id": "154452", "url": "https://cs.wikipedia.org/wiki?curid=154452", "title": "Rotor", "text": "Rotor\n\nRotor (z lat. \"rotare\", otáčet se) je otáčivá část různých točivých strojů (elektrický motor, dynamo, alternátor, čerpadlo, turbina). Rotor, zejména při vysokých otáčkách, musí být dobře vyvážen. Pevná část točivého stroje se nazývá stator.\n\n\nObvykle se jedná o mechanicky velmi namáhanou část stroje, což klade zvýšené požadavky na jeho přesnou a pečlivou výrobu, montáž, provoz a údržbu. Toto mechanické namáhání vzrůstá úměrně s rostoucí hmotností rotoru, přenášeným výkonem či příkonem, jeho obvodovou rychlostí a teplotou uvnitř stroje (tepelné namáhání, provozní teploty).\n\nSe vzrůstající hmotností a rychlostí otáčení (úhlovou rychlostí), se přirozeně zvyšuje i moment setrvačnosti a rotor stroje se pak chová jako velký setrvačník. Mechanická energie rotoru stroje se může měnit na jiné formy energie, například při mechanickém brzdění rotace se mechanická energie přeměňuje na teplo resp. tepelnou energii.\n\n\n"}
{"id": "154453", "url": "https://cs.wikipedia.org/wiki?curid=154453", "title": "Elektromagnet", "text": "Elektromagnet\n\nElektromagnet je cívka s jádrem z magneticky měkké oceli, používaná k vytváření dočasného magnetického pole. Princip spočívá v přeměně energie elektromagnetického pole na energii mechanickou. Magnetická síla zde vzniká při průchodu elektrického proudu vinutím cívky na ocelovém jádře, které přitahuje pohyblivou část - kotvu. Magnetický tok elektromagnetu a přitažlivá síla elektromagnetu přímo závisí na velikosti elektrického proudu protékajícího cívkou, počtu závitů cívky a nepřímo na délce vzduchové mezery mezi jádrem a kotvou. V praxi je přitažlivá síla omezena celkovou magnetickou vodivostí jádra elektromagnetu a rozptylem magnetického toku. Relativní magnetická vodivost feromagnetik je poměrně malá.\n\nElektromagnet je používán např. v elektrickém zvonku, v jističích, stykačích, v hutním průmyslu, ve sběrnách kovového šrotu nebo v elektromagnetických relé. Elektromagnet se používá, mimo jiné, také v automobilovém průmyslu například jako snímač otáček klikového hřídele, nebo pro brzdění tramvajových vozů, obráběcích strojů a ve zdravotnictví.\n\nformula_1 – mechanická energie\n\nformula_2 – energie magnetického pole\n\nformula_3 – vznik magnetické síly\n"}
{"id": "154455", "url": "https://cs.wikipedia.org/wiki?curid=154455", "title": "Čipová sada", "text": "Čipová sada\n\nČipová sada (anglicky chipset) je jeden nebo více integrovaných obvodů (čipů), které jsou navrženy ke vzájemné spolupráci a jsou obvykle prodávány jako jediný produkt. V oblasti počítačů je termín obvykle používán k označení specializovaných čipů na základní desce nebo na rozšiřujících kartách. U počítačů třídy PC tento termín obvykle označuje dva čipy na základní desce – tzv. northbridge ( ) a tzv. southbridge ( ). V dnešní době northbridge a southbridge výrobce někdy implementuje do jednoho čipu – funkci obou zastupuje jeden celistvý čip; výrobci takovýchto čipových sad jsou často nezávislí na výrobcích základních desek. \n\nČipová sada se dnes (2009) stará o komunikaci mezi procesorem, sběrnicemi, sloty, řadiči a dalšími součástmi na základní desce.\n\nMezi nejznámější producenty čipů patří společnostem jako NVIDIA, AMD, VIA Technologies, SiS a Intel.\n\nDříve vyvíjené ATI. AMD vždy vyvíjela čipsetové sady pouze pro své platformy. ATI vyvíjela pro Intel i AMD platformy.\n\n\n\n\nIntel vždy vyvíjel čipsetové sady pouze pro své platformy.\n\n\nNVIDIA vyvíjela pro Intel i AMD platformy.\n\n\n\n"}
{"id": "154458", "url": "https://cs.wikipedia.org/wiki?curid=154458", "title": "Eduard Fiker", "text": "Eduard Fiker\n\nEduard Fiker (21. listopadu 1902, Praha — 3. března 1961 tamtéž) byl český prozaik, dramatik, překladatel a scenárista, společně s Emilem Vachkem zakladatel české detektivky.\n\nNarodil se roku 1902 v Praze jako syn bývaleho učitele, Eduarda Fikera, po ztrátě sluchu úředníka zemědělské rady a matky Anežky, rozené Vokáčové. Oba rodiče pocházeli ze Strakonic. Po ukončení vinohradského reálného gymnázia roku 1920 absolvoval osm semestrů strojního a elektrotechnického inženýrství na pražském Českém vysokém učení technickém, ale po smrti otce musel studií zanechat. Při studiu se věnoval též studiu jazyků a hudby. Odešel na rok do Anglie, po návratu absolvoval základní vojenskou službu a po jejím skončení se uchytil jako houslista v orchestru divadla Rokoko a pak v tehdejší Velké operetě. V roce 1936 se oženil s herečkou Lolou Innemannovou. V letech 1937 až 1945 redigoval knižnici Knihy nové generace a v letech 1938–1942 byl šéfredaktorem edice dobrodružných sešitových románů Rozruch vydávaných nakladatelstvím Melantrich.\n\nSvou první detektivku  \"Její hra\" nabídl nakladatelům v roce 1932. Hned v tomto románu dokázal, že má vedle velkých vypravěčských schopností i smysl pro dramatičnost, logické řešení a vtipnost dialogu. Ještě v témže roce dokončil další dvě detektivky z domácího prostředí: \"Zděšenci\" a \"Malíř srdcí\". U nakladatelů však neuspěl. Aby si získal jméno a popularitu, napsal na jejich doporučení řadu konvenčních detektivek v mnohém poplatných svým vzorům Wallaceovi či Leblancovi. Vymyslil si Ted Brenta a T.B.Corna, hlavní postavy svých snad dvaceti románů, a poslal je do Anglie, aby svými vskutku neuvěřitelnými příhodami pobavili čtenáře (\"Ochránce nebohých,\" \"Světlo z pekla\" a další). Do konce druhé světové války vydal více než čtyřicet románů. Vedle detektivek napsal Fiker i několik knih z prostředí českého, knih dobrodružných, odehrávajících se v severoamerickém prostředí i humoristických a detektivku se sci-fi námětem.\n\nPo válce pracoval jako scenárista státního filmu a spisovatel na volné noze. V psaní knih však polevil, do konce života napsal románů \"jen\" sedm. Překládal z angličtiny, napsal čtyři divadelní hry a několik filmových scénářů. Jeho celé dílo čítá na devadesát titulů a mnohé jeho knihy byly úspěšně zfilmovány. Jeho význam je především v tom, že společně s Karlem Čapkem a Emilem Vachkem položil základy české detektivní školy, na kterou dodnes navazuje celá řada pozdějších autorů.\n\nJe pohřben na pražském Vinohradském hřbitově, oddělení PA-I, hrob 269a.\n\nTam, kde není u knihy bližší vysvětlení, jde o detektivní román.\n\n\nPo Eduardu Fikerovi byla pojmenována ulice v Praze 12.\n\n"}
{"id": "154465", "url": "https://cs.wikipedia.org/wiki?curid=154465", "title": "Rubl", "text": "Rubl\n\nRubl (rusky \"рубль\") je současná měnová jednotka v:\nNázev rubl nesly i měny, které dnes už neexistují. Jsou to:\n\nJeden rubl se dělí na 100 kopejek.\n\n"}
{"id": "154470", "url": "https://cs.wikipedia.org/wiki?curid=154470", "title": "Lukáš Nachtman", "text": "Lukáš Nachtman\n\nLukáš Nachtman je český fotbalový obránce, momentálně působící v týmu Sokol Nespeky. Začínal v pěti letech v Tempu Praha. Nejvyšší žákovskou soutěž hrál za Junior Praha. Od čtrnácti let patřil pražské Slavii. Do ligového kádru byl zařazen v červenci 2003, ale byl jen náhradníkem a většinu sezóny strávil v B-týmu. Od ledna 2005 do ledna 2006 byl na hostování v Blšanech. V červenci 2006 se sice dostal do ligového kádru. V roce 2007 přestoupil a sezónu odehrál v týmu 2. slovenské ligy Rimavská Sobota. V roce 2008 přestoupil do Slovanu Bratislava, ale brzo si opět poranil koleno. Aktuálně hraje v týmu Sokola Nespeky a je majitelem pokrové aplikace PokerList. \n\n"}
{"id": "154471", "url": "https://cs.wikipedia.org/wiki?curid=154471", "title": "Králický Sněžník (pohoří)", "text": "Králický Sněžník (pohoří)\n\nKrálický Sněžník, nebo také masiv Králického Sněžníku, je geomorfologický celek a vysoká, členitá hornatina na rozhraní Čech, Moravy a Kladska. Větší část hornatiny leží v polském Kladsku, kde je nazývána Masyw Śnieżnika, německy se pohoří jmenuje Glatzer Schneegebirge. Nejvyšší horou je Králický Sněžník (polsky \"Śnieżnik Kłodzki\", německy \"Glatzer Schneeberg\" nebo \"Grulicher Schneeberg\"). Údaje o nadmořské výšce vrcholu se ve zdrojích rozcházejí, polské prameny uvádějí 1425 m n. m., české nejčastěji 1424 m n. m.\n\nÚzemí je zajímavé i po stránce geologické. Je tvořeno přeměněnými horninami (rulami a svory), v menší míře se zde vyskytují krystalické vápence a dolomity, amfibolity, amfibolické břidlice, kvarcity a kvarcitické břidlice.\n\nKrálický Sněžník patří do Jesenické podsoustavy (Jesenické oblasti). Od Rychlebských hor je na východě oddělen Kladským sedlem. Na západě a severu spadá do Kladské kotliny. Z jihu odděluje Králický Sněžník od Hanušovické vrchoviny údolí řeky Moravy. Na východě pohoří Králický Sněžník strmě spadá do Staroměstské kotliny, která ho odděluje od Hrubého Jeseníku.\n\nVyskytují se zde četné periglaciální jevy, jako mrazové sruby nebo kamenná moře. V oblastech s výskytem krystalických vápenců jsou vyvinuty krasové jevy, příkladem jsou např. jeskyně Tvarožné díry, Patzeltova jeskyně a na polské straně Jaskinia Niedźwiedzia (Medvědí jeskyně); najdeme zde také ponory a vyvěračky.\n\nKompletní geomorfologické členění české části hor uvádí následující tabulka:\n\nV masivu Králického Sněžníku se nachází 15 tisícovek, tj. hor vyšších než 1000 m a s prominencí (převýšením od sedla) alespoň 5 metrů. Tři z nich mají prominenci vyšší než 100 m - Králický Sněžník, Sušina a Malý Sněžník.\n\nKrálickým Sněžníkem prochází tři hlavní evropská rozvodí a na hoře Klepý (1145 m) se stýkají. Králický Sněžník tvoří významný hydrografický uzel, jeho území náleží do tří úmoří – Černého, Severního a Baltského moře. Do Černého moře odvádí své vody řeka Morava, pramenící pod vrcholem Králického Sněžníku. Do Severního moře odtéká Lipkovský potok s přítoky (povodí řeky Tichá Orlice). Do Baltského moře odtékají vody Kladské Nisy a další do ní se vlévající toky, např. Wilczka.\n\n\nPři vrcholu Králického Sněžníku je zhruba od nadmořské výšky 1350 m (v lavinové dráze i níže) vyvinuto primární alpínské bezlesí. Na exponovaných místech s mělkou půdou, kde se v zimě udrží jen nízká sněhová pokrývka, najdeme vyfoukávané alpínské trávníky (\"sv. Juncion trifidi\") a alpínská vřesoviště (\"subas. Cetrario-Festucetum supinae callunetosum\"). V mírných depresích vrcholové plošiny se vyskytují maloplošně zapojené alpínské trávníky (\"sv. Nardion\"). Na závětrných svazích s hlubší půdou s vysokou sněhovou pokrývkou (včetně lavinové dráhy) jsou často rozsáhlé plochy vysokostébelných alpínských trávníků (hlavně \"sv. Calamagrostion villosae\"), na vlhčích místech s dominancí metlice trsnaté (\"Deschampsia cespitosa\"), na sušších živinami chudších místech dominuje třtina chloupkatá (\"Calamagrostis villosa\") a na sušších místech živinami bohatších potom třtina rákosovitá (\"Calamagorstis arundinacea\"). Při horní hranici lesa roste také subalpínská brusnicová vegetace s dominantní brusnicí borůvkou (\"as. Festuco supinae-Vaccinietum myrtilli\"). Zvláště při Moravě v lavinové dráze je vyvinuta subalpínská kapradinová niva (\"sv. Dryopterido-Athyrion\") s dominancí papratky alpínské (\"Athyrium distentifolium\"). Jsou zde také četná kamenná moře a skály, oboje najdeme i v pásmu lesa.\n\nV nadmořských výškách asi 1100–1350 m se rozkládají rozsáhlé horské smrčiny, často i pralesovitého charakteru. Jedná se hlavně o horské třtinové smrčiny (\"sv. Piceion exelsae\"). Na vlhkých úživnějších místech jsou nahrazeny papratkovými smrčinami (\"sv. Athyrio alpestris-Piceion\"). Na východním hřbetu je několik otevřených vrchovišť (\"sv. Oxycocco-Empetrion hermafroditi\"), která jsou obklopena rašelinnými smrčinami (\"as. Sphagno-Piceetum\").\n\nV nižších nadmořských výškách (pod 1100 m) jsou potenciální přirozenou vegetací (až na výjimky) bučiny. Původně to byly smíšené lesy s dominancí buku lesního, jedle bělokoré, smrku ztepilého a místy byl přítomen i javor klen. V minulosti byly však z větší části přeměněny člověkem na smrkové monokultury, které často nyní trpí imisemi. Většinou se jedná o acidofilní bučiny čili kyselé bučiny (\"sv. Luzulo-Fagion\"). Jen málo na krystalických vápencích (a na hlubších půdách i jinde) se jedná o květnaté bučiny (\"sv. Fagion\"). Výjimečně a maloplošně jsou zastoupeny vápnomilné bučiny (\"as. Cephalanthero-Fagetum\"). Velmi maloplošně v roklích při potocích a na prameništích najdeme horské klenové bučiny (\"podsv. Acerenion\"). Při potocích v nejnižších polohách najdeme také luhy (hlavně \"podsv. Alnenion glutinoso-incanae\").\n\nPo obvodě pohoří najdeme rozsáhlá luční společenstva. Většinou se jedná o horský typ mezofilních ovsíkových luk (\"as. Trifolio-Festucetum rubrae\"), místy s přechodem k horským trojštětovým loukám. Horské trojštětové louky (\"sv. Polygono-Trisetion\") však zde nejsou typicky vyvinuty, jako třeba v Krkonoších. Na sušších místech na mělké půdě jsou nahrazeny smilkovými trávníky (\"sv. Violion caninae\"). Naopak na vlhčích místech to jsou vlhké pcháčové louky (\"podsv. Calthenion\") nebo popř. vlhká tužebníková lada (\"podsv. Filipendulenion\").\nVíce o vegetaci Králického Sněžníku viz a \n\nNa území Králického Sněžníku roste mnoho druhů vzácných i běžných horských rostlin. Cenný je výskyt vysokohorských jestřábníků z okruhu jestřábníku alpského i jiných. Mezi nimi je i endemit Králického Sněžníku jestřábník sněžnický (\"Hieracium nivimontis\"). V subalpínském stupni dominuje několik druhů trav (v závislosti na podmínkách mikrolokality), např. metlice trsnatá (\"Deschampsia cespitosa\"), metlička křivolaká (\"Avenella flexuosa\"), třtina chloupkatá (\"Calamagrostis villosa\"), smilka tuhá (\"Nardus stricta\"), kostřava nízká (\"Festuca supina\"), lipnice širolistá (\"Poa chaixii\"), bojínek švýcarský (\"Phleum rhaeticum\") aj. Z dalších rostlin zde běžně rostou např. brusnice borůvka (\"Vaccinium myrtillus\"), brusnice brusinka (\"Vaccinium vitis-idaea\"), vřes obecný (\"Calluna vulgaris\"), ostřice Bigelowova (\"Carex bigelowii\"), bika hajní měděná (\"Luzula luzuloides subsp. rubella\") atd. Relativně běžná je také violka žlutá sudetská (\"Viola lutea subsp. sudetica\") a mochna zlatá (\"Potentilla aurea\"), naopak velice vzácný je dnes prasetník jednoúborný (\"Hypochaeris uniflora\") a kokrhel sličný (\"Rhinathus pulcher). Sasanka narcisokvětá (Anemone narcisiflora\"), stejně jako šabřina tatarská (\"Conioselinum tataricum\") už asi zcela na Králickém Sněžníku vymizely.\n\nV posledních desetiletích také výrazně ubyl zvonek vousatý (\"Campanula barbata\"), který v ČR roste jen v Hrubém Jeseníku a na Králickém Sněžníku. Podobné rozšíření má také vzácná tráva ovsíř dvouřízný (\"Helictotrichon planiculmis\"). Sítina trojklaná (\"Juncus trifidus\") roste na Králickém Sněžníku pouze na Vlaštovčích kamenech. V přirozených smrčinách roste hojně několik málo druhů, např. brusnice borůvka, třtina chloupkatá nebo metlička křivolaká, relativně častá je na vlhčích místech i bika lesní (\"Luzula sylvatica\"), s nižší pokryvností zde uvidíme sedmikvítek evropský (\"Trientalis europaea\"), čípek objímavý (\"Streptopus amplexifolius\"), podbělici alpskou (\"Homogyne alpina\").\n\nZejména na vlhčích místech jsou hojné kapradiny, např. kapraď samec (\"Dryopteris filix-mas\"), kapraď širolistá (\"Dryopteris dilatata\"), papratka samice (\"Athyrium filix-femina\"), žebrovice různolistá (\"Blechnum spirant\"), zvláště ve vysokohorských nivách papratka alpinská (\"Athyrium distentifolium\"), v bučinách je častý i bukovník kapraďovitý (\"Gymnocarpium dryopteris\") nebo bukovinec osladičovitý (\"Phegopteris connectilis\"). V kapradinových nivách roste také mléčivec alpský (\"Cicerbita alpina\"), kamzičník rakouský (\"Doronicum austriacum\"), mnohem vzácnější je stračka vyvýšená (\"Delphinium elatum\"). Na vlhkých místech zde můžeme vidět dva druhy modrokvětých omějů, oměj šalamounek (\"Aconitum plicatum\") a oměj pestrý (\"Aconitum variegatum\"). Na horských prameništích roste violka dvoukvětá (\"Viola biflora\"), mokrýš střídavolistý (\"Chrysosplenium alternifolium\"), ptačinec hajní (\"Stellaria nemorum\"), velmi vzácná je řeřišnice hořká Opicova (\"Cardamine amara subsp. opizii\").\n\nV kyselých bučinách je bylinné patro chudé a rostou tam často některé druhy, vyjmenované u kyselých smrčin. V květnatých bučinách je častá kyčelnice devítilistá (\"Dentaria enneaphyllos\"), bažanka vytrvalá (\"Mercurialis perennis\"), svízel vonný čili mařinka vonná (\"Galium odoratum\"), v nižších polohách i lilie zlatohlávek (\"Lilium martagon\"). Na rašeliništích východního hřbetu roste hojně suchopýr pochvatý (\"Eriophorum vaginatum\"), brusnice vlochyně (\"Vaccinium uliginosum\"), klikva bahenní (\"Oxycoccus palustris\"), mnohem vzácnější je bradáček srdčitý (\"Listera ovata\") nebo kyhanka sivolistá (\"Andromeda polifolia\").\n\nPouze na mramorové skále na polské straně roste tráva pěchava tatranská (\"Sesleria tatrae\"), jedná se o jediný výskyt mimo Karpaty. Na mramorech polské strany najdeme i hlaváč lesklý (\"Scabiosa lucida\"), kapradinu Braunovu (\"Polystichum braunii\"), kruštík tmavočervený (\"Epipactis atrorubens\"), okrotici bílou (\"Cephalanthera damasonium\") a další. V pohoří Králický Sněžník roste ještě mnoho dalších, výše nevyjmenovaných druhů rostlin.\n\nV oblasti Králického Sněžníku žije mnoho druhů živočichů. Z větších býložravců to je např. jelen lesní nebo srnec obecný. Můžeme zde spatřit i nepůvodní druh kamzíka horského, který sem přešel ze sousedních Jeseníků, kde byl vysazen. Z šelem je hojná liška obecná, vzácnější je jezevec lesní. Větší šelmy, jako medvěd hnědý, vlk nebo rys ostrovid, byly v minulosti silně pronásledovány člověkem (a jsou pronásledovány i v současnosti), proto byly na Králickém Sněžníku zcela vyhubeny. V posledních letech však byl potvrzen výskyt zatoulaných jedinců, původem asi z Karpat. Žije zde ale mnoho menších savců. Několik druhů netopýrů vyhledává místní jeskyně. Vzácný chladnomilný hlodavec je myšivka horská.\n\nMůžeme zde potkat i mnoho druhů ptáků. V dnešní době je relativně častý krkavec velký nebo datel černý, ze vzácných šplhavců byl zaznamenán i datlík tříprstý. Svou bílou náprsenku je nápadný kos horský, v subalpínském stupni hnízdí pěvuška podhorní. Z drobných pěvců je běžná sýkora uhelníček nebo králíček obecný, u vodních toků můžeme spatřit skorce vodního. Žije zde i vzácný lesní kur jeřábek lesní a snad i tetřívek obecný. Tetřev hlušec už zcela vymizel, ale v posledních letech probíhá na Králickém Sněžníku pokus o jeho reintrodukci. Ze sov zde žije např. kulíšek nejmenší nebo sýc rousný, puštík obecný a výr velký. Běžná je sojka obecná, ale hnízdí zde i ořešník kropenatý. Na loukách v nižších polohách žije početná populace chřástala polního, kvůli kterému zde byly vyhlášena i Ptačí oblast Králický Sněžník.\n\nŽije zde i mnoho druhů bezobratlých živočichů a dalších skupin obratlovců.\n\nNa území Králického Sněžníku se rozprostírají četná chráněná území, v české části je to Národní přírodní rezervace Králický Sněžník (vyhlášená roku 1990). NPR Králický Sněžník se v podstatě překrývá s Evropsky významnou lokalitou Králických Sněžník systému Natura 2000. Naopak Ptačí oblast Králický Sněžník je navržena téměř zcela mimo NPR, zahrnuje hlavně nižší polohy pohoří s rozsáhlým přesahem do nižších poloh Hanušovické vrchoviny a Bukovohorské hornatiny, která je součástí Orlických hor. Na polské straně je území chráněno v rámci \"Śnieżnickego Parku Krajobrazowego\" a je zde vyhlášeno také několik rezervací, např. rezerwat przyrody Śnieżnik Kłodzki, rezerwat przyrody Jaskinia Niedźwiedzia, rezerwat przyrody Wodospad Wilczki. Na polské straně je také navržena evropsky významná lokalita.\n\n"}
{"id": "154473", "url": "https://cs.wikipedia.org/wiki?curid=154473", "title": "Nové Mesto nad Váhom", "text": "Nové Mesto nad Váhom\n\nNové Mesto nad Váhom je město na Slovensku ležící v Trenčínském kraji, asi 23 km od města Trenčín. Žije zde  obyvatel.\n\nMěsto leží v severní části výběžku Podunajské nížiny na úpatí Malých Karpat na pravém břehu Váhu, 195 m n. m.\nMnešice, Izbice, Hájovky, Rajková, Záhumenice, Horné Samoty, Dolné Samoty, Lúka I., Lúka II.,Centrum I., Centrum II., Centrum III., sídliště Javorinská.\nVáh, Klanečnica, Kamečnica a Biskupický kanál.\nZelená Voda.\nV místní části Mnešice bylo objeveno pravěké sídliště a naleziště z paleolitu, eneolitu, popelnicové sídliště z mladší doby bronzové a velkomoravské hroby. Ze slovanské osady se později vyvinula tržní osada díky výhodné poloze na křižovatce cest Povážím a na Moravu s brodem přes Váh. První písemná zmínka pochází z roku 1253, kdy Béla IV. udělil svobody měšťanům za věrnost při vpádu Tatarů. V letech 1388 – 1550 patřila k panstvu obec Beckov. Roku 1440 napadli město husité, v letech 1530 a 1559 Turci a v období stavovských povstání roku 1705 císařská vojska. V 16. a 17. století byly postaveny hradby.\nPodjavorinské muzeum na \"Námestí slobody\"\n\nSlováci – 95,07 %\n\nČeši – 1,73 %\n\nRomové – 0,56 %\n\nMaďaři – 0,18 %\n\nNěmci – 0,16 %\n\na jiní\n\n\n"}
{"id": "154474", "url": "https://cs.wikipedia.org/wiki?curid=154474", "title": "Splašený kůň", "text": "Splašený kůň\n\nSplašený kůň (Šílený kůň, příp. Bláznivý kůň), anglicky \"Crazy Horse\", lakotsky \"Tȟašúŋke Witkó\" (asi 1845, Bear Butte, Jižní Dakota – 5. září 1877, Fort Robinson, Nebraska), byl válečný náčelník indiánského kmene Lakotů (Siouxů), skupiny Oglala. Je považován za jednoho z nejvýznamnějších náčelníků, který se v druhé polovině 19. století proslavil především vítězstvím nad armádou USA v bitvách u Rosebudu a Little Bighornu.\n\nO přesném datu a místu, kde se Splašený kůň narodil, se vedou spory. Podle vzpomínek jeho vrstevníků se usuzuje, že se narodil mezi roky 1840 a 1845. Nejčastěji se jako jeho rodné místo uvádí okolí Bear Butte anebo Rapid Creek, obojí v Jižní Dakotě. Jeho otec, původně stejného jména, Tȟašúŋke Witkó (později se přejmenoval na Waglúla – Červ), byl medicinmanem Oglalů, jeho matka, Žena s chrastící dekou (\"Rattling Blanket Woman\") pocházela z kmene Brulé. Když se Splašený kůň narodil, dostal dětské jméno Kudrnatý (\"Curly\"), tedy jméno, které odkazovalo na jeho světlejší a vlnitější vlasy, které byly spolu s jeho světlou pletí mezi Lakoty poněkud neobvyklé. Jeho matka brzy zemřela a tak se na výchově malého chlapce podílela sestra jeho matky, Pěkná žena (\"Good Looking Woman\").\n\nMezi první kontakty malého Splašeného koně s bílými lidmi patřil útok poručíka Grattana a jeho vojáků na tábor Lakotů (tzv. Grattanův masakr, 19. srpna 1854), během něhož byl zabit náčelník Porážející medvěda (\"Conquering Bear\"). Splašený kůň krátce poté získal svou vizi, která podle lakotské tradice předurčila jeho další budoucnost. Během konce 50. a počátku 60. let 19. století si Splašený kůň v nejrůznějších šarvátkách a potyčkách s nepřátelskými kmeny získává uznání svých soukmenovců coby výjimečně statečný bojovník.\n\nPo masakru Čejenů u Sand Creeku v Coloradu v roce 1864 se Lakotové spojili s Čejeny, aby společně čelili přívalu Američanů na své území. Pod vedením náčelníka Lakotů Rudého oblaka se mladý Splašený kůň účastní lednových nájezdů Indiánů na město Julesburg v Coloradu (7. ledna 1865) a na oblast kolem řeky South Platte (v lednu téhož roku).\nV červnu roku 1865 Splašený kůň spolu s dalšími napadá vojáky u potoka Horse Creek a později, 25. – 26. července se vyznamenává jako návnada při pasti na vojáky u Platte Bridge. Statečnost a obrovská odvaha přinesla Splašenému koni své ovoce: stává se válečným náčelníkem (lakotsky \"Ógle Tĥáŋka Un\").\n\nV letech 1866–1868 pokračovala válka Rudého oblaka se Spojenými státy. Lakotové a Šajeni napadají vojenské pevnosti podél celé tzv. Bozemanovy cesty, po níž putovaly stovky osadníků dál na západ. Splašený kůň vede své bojovníky v mnoha šarvátkách s vojáky a znovu slaví úspěch coby návnada při vylákání osmdesáti vojáků z pevnosti Fort Phil Kearney, aby je následně Indiáni do jednoho v prérii pobili (tzv. Fettermanův masakr, 21. prosince 1866). Tato taktika se Indiánům vyplatila, protože Spojené státy ustoupily a 6. listopadu 1868 byla v pevnosti Fort Laramie podepsána mírová smlouva mezi generálem Williamem T. Shermanem a náčelníkem Rudým oblakem. Tato smlouva zaručovala Indiánům právo na nerušený lov bizonů na jejich území, stažení amerických vojáků z pevností v tomto území a uzavření tzv. Bozemanovy cesty.\n\nRadost z vítězství Indiánů nad armádou USA kalila (v té době již proslavenému) Splašenému koni událost, která proti sobě popudila některé klany mezi Lakoty. Splašený kůň odjel na výpravu s Černou bizoní ženou (\"Black Buffalo Woman\"), která byla do té doby manželkou Žádné vody (\"No Water\"). Žádná voda oba milence dohnal a nečekaně na Splašeného koně vystřelil. Kulka však prošla Splašenému koni horní čelistí na pravé tváři a Splašený kůň přežil. Spor ale rozdělil Lakoty na dva tábory, a Splašený kůň následně ustoupil: Černá bizoní žena se vrátila ke svému původnímu manželovi. Kvůli vzniklým problémům byl Splašenému koni odebrán titul válečného náčelníka. Ještě v témž roce (1868) se Splašený kůň oženil s Černou šálou (\"Black Shawl\"), která mu porodila dceru pojmenovanou Oni se jí bojí (\"They Are Afraid Of Her\").\n\nPočátkem 70. let 19. století se na Splašeného koně valí jedna rána osudu za druhou. V Černých horách (lakotsky \"Paha Sápa\"), které byly pro Lakoty posvátné, bylo Američany objeveno zlato. Navzdory podepsané mírové smlouvě z roku 1868 se do těchto míst začaly vydávat první expedice zlatokopů a stavět nové osady. V roce 1871 zlatokopové zabili Malého jestřába, mladšího bratra Splašeného koně. V témž roce zemřela jeho tříletá dcera na nemoc přivlečenou bělochy: choleru. I přes protesty Rudého oblaka se zvětšoval příval nových osadníků na území Lakotů a Čejenů, docházelo k mnoha menším šarvátkám mezi oběma stranami.\n\nV srpnu roku 1872 se Splašený kůň se svými muži přidává k výpravě náčelníka lakotských Hunkpapů Sedícího býka (anglicky \"Sitting Bull\", lakotsky \"Tĥatĥáŋka Íyotake\") proti vojákům, kteří v rozporu s mírovou smlouvou doprovázeli stavbaře Severní pacifické dráhy. Bitva u potoka Arrow Creek byla prvním střetnutím mezi Lakoty a americkými vojáky od smlouvy z Laramie. Další drobnější střety pak pokračovaly. Americká vláda nedokázala čelit tlaku zlatokopů, železnice a nových osadníků a vytvořila několik menších rezervací, do nichž se měli Lakotové a Šajeni stáhnout z prérií. Splašený kůň, stejně jako Sedící býk, to odmítl a zůstával se svými lidmi dál na původním území Lakotů.\n\nV roce 1876 byly vyslány tři vojenské oddíly pod vedením generála George Crooka, plukovníka Johna Gibbona a generála Alfreda Terryho (včetně 7. kavalerie s podplukovníkem Custerem), aby přiměly vzpurné Indiány ke stažení do rezervací. Dne 17. června 1876 se spojené síly Splašeného koně a Sedícího býka střetly s vojáky generála Crooka v bitvě u Rosebudu a zahnaly jeho 1 000 vojáků a 300 indiánských stopařů na ústup. Jen o několik dní později, 25. června 1876 zaútočil na obrovský tábor Lakotů a Šajenů ambiciózní podplukovník Custer se svou Sedmou kavalerií, viz bitva u Little Big Hornu.\n\nCuster, aniž by znal velikost a bojeschopnost tábora Lakotů a severních Šajenů (která ve skutečnosti mnohonásobně přesahovala jeho možnosti), rozdělil své síly a zaútočil ze tří směrů na indiánské ležení. Indiáni nejprve odrazili útoky majora Rena z jihu (Reno ustoupil a zakopal se na strmých březích říčky Little Bighorn), aby poté donutili k ústupu i samotného Custera (třetí oddíl kapitána Benteena moudře ustoupil sám poté, co zjistil, proti jak velké přesile stojí). Výsledkem protiútoku Lakotů a Šajenů pod vedením Splašeného koně a náčelníka Žluče (lakotsky \"Phizí\") bylo vyhlazení Custerova oddílu včetně velitele samotného. Jednalo se o nejdrtivější porážku armády USA do té doby.\n\nI přes porážku v bitvě u Little Bighornu pokračovali vojáci v pronásledování těch Indiánů, kteří se nestáhli do rezervací. Dne 9. září 1876 se znovu utkal Splašený kůň se svými asi 800 bojovníky s vojáky generála Crooka poté, co přispěchali na pomoc napadenému táboru náčelníka Mnikonžuů Amerického koně u Slim Buttes. Sedící býk se svými lidmi opustil území Spojených států, aby našel azyl v Kanadě, mnozí další náčelníci se vzdali v rezervacích, jen Splašený kůň odmítl jak opustit rodnou půdu, tak žít v rezervacích.\n\nV lednu 1877, během třeskuté zimy, se Splašený kůň společně s šajenským náčelníkem Dva měsíce pokusil domluvit s generálem Milesem na příměří, avšak došlo k vzájemné přestřelce (tzv. bitva u Wolf Mountain). Lakotové, kteří ještě stále zůstávali se Splašeným koněm, byli armádou nuceni k neustálému pohybu v mrazivých teplotách, lidé začínali hladovět. Během zimy a jara 1877 se mnoho Indiánů vzdalo v rezervacích.\n\nV březnu téhož roku se za Splašeným koněm z rezervace vydal jeho strýc, náčelník Skvrnitý ohon, aby ho přemluvil k stažení se do rezervace. Neuspěl, a tak byl 27. dubna vyslán náčelník Rudý oblak s týmž úkolem. Splašený kůň, s ohledem na své vyhladovělé a vyčerpané nejvěrnější, slíbil, že se vzdá. Dne 6. května 1877 se Splašený kůň se svými několika sty Lakoty vzdal v rezervaci Rudého oblaka v pevnosti Fort Robinson.\n\nProtože ke Splašenému koni v té době vzhlíželo mnoho Indiánů, snažili se mu Američané předcházet a víc ho připoutat k životu v rezervaci. Byl jmenován důstojníkem indiánských zvědů v armádě a pozván do Washingtonu, D.C. Splašený kůň cestu na východ stále odříkal a v srpnu 1877 odmítl jít bojovat proti Indiánům Nez Percé, kteří utekli z rezervace v Idahu. Úcta, kterou Splašený kůň požíval mezi ostatními Indiány, a pozornost, které se mu dostávalo od vlády USA, vzbuzovaly stále větší žárlivost mezi ostatními (zejména Skvrnitým ohonem a Rudým oblakem), a znovu se otevřely staré spory mezi jednotlivými klany. O Splašeném koni se začaly šířit nepravdivé informace, že se chystá utéct z rezervace či dokonce zavraždit generála Crooka.\n\nKdyž odvezl svou ženu, která onemocněla cholerou, k jejím rodičům v rezervaci Skvrnitého ohona, Američané skutečně uvěřili, že se pokouší o útěk. Pod záminkou, že musí vše objasnit, ho 5. září 1877 přiměli se vrátit se do Fort Robinson, kde se ho vojáci za pomoci indiánské policie pokusili zatknout. Splašený kůň vzdoroval a během potyčky byl probodnut bajonetem vojáka Williama Gentilese, zatímco mu držel ruce jeho bývalý spolubojovník (nyní člen Indiánské policie) Malý velký muž. Splašený kůň, ve věku okolo 30–35 let, ještě téže noci zemřel. Jeho rodiče pohřbili tělo kdesi v Badlands.\n\nSplašený kůň se zapsal do historie i tím, že se údajně nikdy nenechal vyfotografovat. Bylo to vysvětlováno jeho vírou v tradice Lakotů, kteří fotografování mnohdy odmítali z obavy ze ztráty duše. Když byl učiněn pokus vyfotografovat Splašeného koně poté, co umírající ležel ve vojenském baráku ve Fort Robinson, Splašený kůň to odmítl.\n\nV roce 2003 zakoupilo Muzeum Custerova bojiště v Montaně fotografii pořízenou fotografem Jamesem Hamiltonem, o níž se začalo mluvit jako o fotografii Splašeného koně (viz fotografie výše). Fotografie byla zkoumána mnoha odborníky, avšak ani poté nebylo možné s jistotou říct, že se skutečně jedná o Splašeného koně. Muž na fotografii má skutečně některé shodné charakteristiky se slavným náčelníkem Lakotů (např. účes, světlejší barva vlasů a pleti oproti jiným Indiánům), kritici však upozorňují na to, že není vidět jizva, kterou Splašený kůň měl na levé tváři od incidentu s Žádnou vodou. Zarážející je také fakt, že se fotografie objevila až nyní, po tolika letech.\n\n\n\n"}
{"id": "154476", "url": "https://cs.wikipedia.org/wiki?curid=154476", "title": "Wuppertal", "text": "Wuppertal\n\nWuppertal je město v Německu v Severním Porýní-Vestfálsku. Leží na řece Wupper na jihu Porúří. Žije zde obyvatel.\n\nV městě působí mnoho továren různých průmyslových odvětví; textilní, metalurgický, chemický, zdravotnický, elektronický, gumárenský, automobilový a průmysl na výrobu tiskařských strojů. Jeden z nejznámějších léků – Aspirin, byl objeven právě ve Wuppertalu.\n\nMěsto bylo založeno až v roce 1929 spojením obcí Barmen, Elberfeld, Vohwinkel, Ronsdorf, Cronenberg, Langerfeld a Beyenburg. Zpočátku se jmenovalo Barmen-Elberfeld, ale v roce 1930 bylo přejmenováno na Wuppertal, což odkazuje na složení dvou slov \"Wupper\" (název řeky protékající městem) a \"Tal\" (německy údolí).\n\nBěhem druhé světové války bylo zničeno téměř 40 % města, tak jako v jiných průmyslových centrech Třetí říše. I přesto se mnoho historických památek dochovalo až do současnosti.\n\nPo osvobození od nacistické nadvlády se Wuppertal stal částí Britské okupační zóny, později se stal součástí Severního Porýní-Vestfálska a Západního Německa.\n\nVe Wuppertalu se nachází celkem přes 4500 památek označených jako \"národní památky\", nejvíc z období klasicismu, secese a Bauhaus.\n\nMezi nejznámější patří:\n\nVisutá dráha (Schwebebahn) je jednou z největších atrakcí města. Byla postavena v roce 1900 a od roku 1901 je v provozu. Kolejnice vedou 8 metrů nad ulicemi a 12 metrů nad říčkou Wupper.\n\n\n\n"}
{"id": "154480", "url": "https://cs.wikipedia.org/wiki?curid=154480", "title": "Něžná je noc", "text": "Něžná je noc\n\nNěžná je noc (v originále \"Tender is the Night\") je román amerického spisovatele F. S. Fitzgeralda, poprvé publikovaný v roce 1934. Jeho titul je odvozen z básně Johna Keatse „\"Óda na slavíky\"“ (text: Jen \"s tebou kéž jsem! Něžná je noc tvá...leč tady všude tma - do zvlhlých mechů, šeré zeleně, jen matné přísvity svál vítr shůry.\")\n\nPodle knihy byl v roce 1962 natočen film „Něžná je noc“. Hlavní roli získali Jason Robards a Jennifer Jonesová. Titulní song „Tender Is The Night“ byla ve stejném roce nominována na Oscara za nejlepší píseň.\n\nTelevizní minisérie knihy, v hlavních rolích s Mary Steenburgerovou jako Nicole a Peterem Straussem jako Dickem, byla vytvořena stanicí BBC a vysílána v roce 1985 na stejné stanicí ve Velké Británii, na CBC v Kanadě a na stanici Showtime v USA.\n\nV románu je mnoho autobiografických prvků - autor sám sebe vidí jako Dicka a jeho žena Zelda, trpící schizofrenií, byla inspirací pro postavu Nicole.\n\nPsychiatr Dick Diver přijíždí do švýcarského sanatoria, kde se setkává s pacientkou Nicole Warrenovou. Jejich časté procházky přerostou v pevné přátelství. Protože Nicolina léčba dospěla ke konci, byla propuštěna.\n\nS Dickem se opět setkává na horské chatě a tam se Dick do Nicole zamiluje. Vezmou se, mají spolu dvě děti, žijí na francouzské Riviéře uprostřed přepychu. Do jejich klidného harmonického života vstoupí mladá nadějná herečka Rosemary…\n\nRosemary je Dickem okouzlena. Svěří se své matce a ta jí poradí, „ať do toho skočí rovnýma nohama“. Diverovi pak odjíždí do Paříže a Rosemary pozvou taky. Rosemary si uvědomuje, že má ráda nejen Dicka, ale i Nicole. A Dicka, přestože je o šestnáct let starší a moudřejší než Rosemary, tahle dívka silně přitahuje.\n\nV Paříži se Nicolina nemoc vrátila a Dick s ní narychlo odjíždí do Švýcarska. Tam mu jeho přítel Franz nabídne, že může obnovit svoji lékařskou praxi. Dicka tahle myšlenka zlákala a z opuštěné budovy udělali vynikající sanatorium.\n\nDick odjíždí do Německa a tam ho zastihne zpráva, že jeho otec zemřel. Okamžitě odjíždí do Ameriky. Po pohřbu se zastavuje v Itálii a zde se setkává s Rosemary. Za ty čtyři roky, kdy se neviděli, se změnila k nepoznání a Dick si uvědomuje, že jeho cit se k ní nezměnil. Oba ale ví, že se nemilují. Brzy poté odjíždí Dick zpátky do sanatoria.\n\nDick začíná pít a jednoho dne se rozhodne, že ze sanatoria odejde. Všechno nechává na Franzovi a s Nicole se vracejí na Riviéru.\n\nNa Riviéře se Nicolin a Dickův vztah vyhrocuje. Nicole zjišťuje, že její láska k Dickovi ochabla, že jí vadí vše, co Dick dělá. Její nelibost dosáhla vrcholu, když se za ním přijela podívat Rosemary. Po tomhle setkání Dicka opouští a provdává se za svou první lásku.\n\n"}
{"id": "154482", "url": "https://cs.wikipedia.org/wiki?curid=154482", "title": "Kent", "text": "Kent\n\nKent je nemetropolitní, ceremoniální a tradiční hrabství, rozkládající se na jihovýchodě Anglie na pravém břehu řeky Temže na malém poloostrově při pobřeží Severního moře a kanálu La Manche. Moderní nemetropolitní hrabství Kent sousedí na jihozápadě s Východní Sussexem, na západě se Surrey a Velkým Londýnem, na severu s Thurrockem (součást tradičního a ceremoniálního hrabství Essexu), a Medwayem. Ve středu průlivu La Manche má hrabství také mořskou hranici s Francií.\nMetropolí hrabství, jehož název pochází z názvu středověkého Království Kentu, je město Maidstone.\n\nCeremoniální hrabství zahrnuje vedle nemetropolitního hrabství Kentu také unitary authority Medway.\n\nTradiční hrabství Kent zahrnuje celé území ceremoniálního hrabství a Londýnské městské obvody Bexley, Bromley, Greenwich, Lewisham, a část obvodu Newham (Severní Woolwich).\n\nPodle folklóru, muži který žijí Kentovi západ řeky Medwayu jsou „Kentské Muži“, a muži který žijí Kentovi východ řeky Medwayu jsou „Muži Kentu“.\n\n"}
{"id": "154484", "url": "https://cs.wikipedia.org/wiki?curid=154484", "title": "Králický Sněžník", "text": "Králický Sněžník\n\nKrálický Sněžník může být: \n\n(Název Králický Sněžník s krátkým \"a\" je nesprávný, protože název je odvozen od nedalekého města Králíky).\n"}
{"id": "154485", "url": "https://cs.wikipedia.org/wiki?curid=154485", "title": ".ie", "text": ".ie\n\n.ie je internetová národní doména nejvyššího řádu pro Irskou republiku.\n\n"}
{"id": "154487", "url": "https://cs.wikipedia.org/wiki?curid=154487", "title": ".il", "text": ".il\n\n.il je internetová národní doména nejvyššího řádu pro Izrael.\n\nByla zavedena 24. října 1985, je to tedy třetí nejstarší národní TLD po .uk a .us.\n\nIzrael je v procesu získání domény .ישראל\n\n\n"}
{"id": "154489", "url": "https://cs.wikipedia.org/wiki?curid=154489", "title": ".im", "text": ".im\n\n.im je internetová národní doména nejvyššího řádu pro Ostrov Man.\n\n"}
{"id": "154492", "url": "https://cs.wikipedia.org/wiki?curid=154492", "title": ".in", "text": ".in\n\n.in je internetová národní doména nejvyššího řádu pro Indii.\n\n\n\n"}
{"id": "154494", "url": "https://cs.wikipedia.org/wiki?curid=154494", "title": "Kladské sedlo", "text": "Kladské sedlo\n\nKladské sedlo (815,4 m; [\"pšeuenč puoščyna\"]) je horské sedlo oddělující Králický Sněžník a Rychlebské hory. Kladské sedlo leží severoseverozápadně od vsi Kunčice na hranici mezi Českou republikou a Polskem.\n\nKladským sedlem procházela cesta z Moravy do Kladska. Ze Starého Města pod Sněžníkem vede do sedla silnice č. 446, která probíhá údolím Krupé. Z polské strany vedou do sedla cesty \"Droga Staromorawska\" a \"Droga Morawska\", obě vycházejí z údolí Morawky.\n\nDne 4. června 2007 byl v Kladském sedle otevřen hraniční přechod Staré Město − Nowa Morawa s pohraničním odbavením pěších, cyklistů, motocyklů, osobních aut a nákladní dopravy do 3,5 t největší povolené hmotnosti. Přechod zanikl s rozšířením Schengenského prostoru na Česko i Polsko koncem roku 2007.\n\nPo hřebeni přes Kladské sedlo prochází zelená pohraniční turistická značka.\n"}
{"id": "154495", "url": "https://cs.wikipedia.org/wiki?curid=154495", "title": "Csongor Kassai", "text": "Csongor Kassai\n\nCsongor Kassai (* 24. srpna 1972 Kráľovský Chlmec) je slovenský herec maďarského původu, člen Radošinského naivného divadla. V České republice je známý především díky filmové roli žida Davida Wienera ve filmu Jana Hřebejka \"Musíme si pomáhat\", postavu Lucifera ztvárnil v českém pohádkovém filmu \"Čert ví proč\".\n\nVystudoval elektrotechnickou průmyslovku. Začínal v košickém divadle Thália, po skončení VŠMU v roce 1997 se stal kmenovým členem souboru Radošinského naivného divadla. V roce 1995 ho angažovalo Slovenské národní divadlo do hry \"Sen noci svatojánské\" a do dětské inscenace \"Jazmínko v krajine klamárov\". O rok později hrál v komedii \"Ako sa vám páči\". V bratislavském divadle Nová scéna účinkoval v inscenaci \"Kráľ Ján\", v muzikálech \"Kráľ Dávid\", \"Krysař\" a \"Klietka bláznov\". Účinkuje i v jiných divadlech – v divadle Aréna a v Divadle Andreja Bagara v Nitře.\nHraje také v pražských muzikálech: \"Lucrezia Borgia\" (César Borgia), \"Quasimodo\" (Quasimodo) a \"Mauglí\" (Opičí král).\nByl také obsazen v projektu M. Horáčka a P. Hapky \"Kudykam\"; role: Kudykam (uváděný ve Státní Opeře; později také v Národním divadle Brno).\n\n\n\n"}
{"id": "154496", "url": "https://cs.wikipedia.org/wiki?curid=154496", "title": "Šimabara", "text": "Šimabara\n\nŠimabara (島原) byla první zábavní čtvrť v Kjótu. \n\nO souhlas pro zřízení nevěstince požádal Saburoemon Hara. Bylo mu vyhověno a tak postavil menší komplex obehnaný zdí s jedinou vstupní bránou v blízkosti císařského paláce. Toto místo bylo nazváno Janagimači (Vrbové město). Vrbové město se nacházelo blíže císařského paláce než by se slušelo, proto muselo být v roce 1602 přesunuto o kus jižněji. Až v roce 1641 zábavní čtvrť konečně zakotvila v diskrétní vzdálenosti od středu města. Dostala jméno Šimabara podle křesťanského povstání, které vypuklo v roce 1638. Vzkvétala až do roku 1854 kdy lehla popelem. Největší slávu zažila v sedmnáctém a na počátku osmnáctého století.\n"}
{"id": "154497", "url": "https://cs.wikipedia.org/wiki?curid=154497", "title": ".io", "text": ".io\n\n.io je internetová národní doména nejvyššího řádu pro Britské indickooceánské území.\n\nJe možné registrovat některé znaky IDN, viz dokumentace.\n\nOblibu si doména .io získala u technologických a softwarových projektů a startupů, bez spojitosti s příslušným geografickým územím. Důvodem je větší dostupnost a menší délka v porovnání s tradičními doménami, zároveň se jedná o zkratku spojení input/output.\n\n"}
{"id": "154501", "url": "https://cs.wikipedia.org/wiki?curid=154501", "title": ".ir", "text": ".ir\n\n.ir je internetová národní doména nejvyššího řádu pro Írán.\n\n"}
{"id": "154502", "url": "https://cs.wikipedia.org/wiki?curid=154502", "title": "Konec starých časů", "text": "Konec starých časů\n\nKonec starých časů je román Vladislava Vančury poprvé vydaný roku 1934 nakladatelstvím Melantrich. Jeho děj se odehrává krátce po roce 1918 na jihočeském zámku Kratochvíle. Hlavní postavou je kníže a plukovník Alexandr Megalrogov.\n\nKonec starých časů vznikl původně jako scénář k připravovanému filmu, který nebyl realizován. Vladislav Vančura jej proto přepracoval do románu.\nÚryvky románu byly před knižním vydáním publikovány v \"Měsíci\", \"Národním osvobození\", \"Českém slově\", \"Právu lidu\" a \"Almanachu Kmene\". Dosud vyšel v osmi vydáních, naposled v roce 2006. V roce 1989 jej zfilmoval režisér Jiří Menzel. Film natočil na zámku Krásný Dvůr. Jako audioknihu román načetl Ladislav Mrkvička.\n\n"}
{"id": "154503", "url": "https://cs.wikipedia.org/wiki?curid=154503", "title": ".hk", "text": ".hk\n\n.hk je internetová národní doména nejvyššího řádu pro Hongkong.\n\n\n\n\n"}
{"id": "154504", "url": "https://cs.wikipedia.org/wiki?curid=154504", "title": "Rafael Nadal", "text": "Rafael Nadal\n\nRafael „Rafa“ Nadal Parera (* 3. června 1986 Manacor, Mallorca) je španělský profesionální tenista, nejlepší antukář historie tenisu a jediný hráč s dvanácti tituly z dvouhry konkrétního grandslamu, které vybojoval na Roland-Garros. Na Pekingských olympijských hrách 2008 vyhrál dvouhru a na Hrách XXXI. olympiády v Riu de Janeiru ovládl s Marcem Lópezem mužskou čtyřhru. S devatenácti grandslamy je v mužských historických statistikách druhý za Federerem, když vyjma French Open triumfoval čtyřikrát na US Open, dvakrát ve Wimbledonu a jednou na Australian Open.\n\nV letech 2008–2020 byl opakovaně světovou jedničkou ve dvouhře, kterou se poprvé stal jako historicky 24. v pořadí. V osmi obdobích na čele strávil 209 týdnů a pětkrát sezónu zakončil na prvním místě, v roce 2019 jako nejstarší konečná jednička vůbec.\n\nNejvyšší počet 35 singlových titulů vybojoval v sérii Masters a s 20 trofejemi zůstává druhý za Federerem v kategorii ATP 500. Pro své výkony na antuce získal přezdívku „antukový král“. Vítězstvím na Barcelona Open 2016 vyrovnal rekord 49 antukových trofejí Argentince Guillerma Vilase, který překonal triumfem na Monte-Carlo Masters 2017. Celkově vyhrál rekordních 59 antukových turnajů. Stal se také prvním hráčem otevřené éry s dvanácti tituly z jediného turnaje, když rekordní počet drží na French Open. Jedenáctkrát ovládl Monte-Carlo Masters a Barcelona Open.\n\nVýhrou na US Open 2010 se stal po Laverovi, Agassim a Federerovi čtvrtým hráčem v otevřené éře tenisu a celkově sedmým v historii, kterému se podařilo zkompletovat všechny čtyři grandslamové turnaje ve dvouhře. Spolu s Andre Agassim je držitelem tzv. Zlatého Slamu, všech čtyř grandslamových titulů a olympijského zlata. \n\nV letech 2010 a 2013 odešel jako poražený finalista ze závěrečné události Turnaje mistrů, když v prvním případě nestačil na Federera a ve druhém na Djokoviće. Jedná se o jedinou trofej z velkých turnajů, kterou nevyhrál.\n\nV monackém finále 2010 porazil Verdasca 6–0 a 6–1 v nejkratším finálovém duelu série Masters, založené roku 1990. Titulem na Monte-Carlo Masters 2011 vyhrál jako první tenista v otevřené éře stejný turnaj sedmkrát v řadě a odpoutal se od Vilasových šesti triumfů na ATP Buenos Aires.\n\nV letech 2008, 2010, 2013, 2017 a 2019 zakončil sezónu na 1. místě dvouhry žebříčku ATP. Tím se stal prvním takovým hráčem v pěti nenavazujících sezónách. Mezi roky 1990–2017 působil v úloze hlavního trenéra strýc Toni Nadal. Od sezóny 2017 jej nahradil bývalý tenista Carlos Moyà. Od sezóny 2005 je také členem trenérského týmu Francisco Roig.\n\nS rodiči a mladší sestrou Mariou Isabel Nadalovou vyrůstal v pětipodlažním činžovním domě v rodném Manacoru na Mallorce. V červnu 2009 přinesl španělský deník \"La Vanguardia\" zprávu, jíž poté vydal také \"The New York Times\", že se rodiče Ana Maria a Sebastian Nadalovi odloučili.\n\nV rozhovoru pro časopis \"Sports Illustrated\" z roku 2010 se označil za agnostika. Ve školním věku sledoval příběhy Gokiho v japonském anime \"Dragon Ball\" (Dračí koule). Pozdější článek CNN, věnující se jeho dětským inspiracím, jej v narážce na anime označil za „dračí kouli v tenisu /dračí tenisák/“ (Dragon Ball of tennis), pro neortodoxní herní styl „z jiné planety“.\n\nVyjma tenisu se věnuje také fotbalu, golfu a pokeru. Během dubna 2014 hrál v Monaku poker s ženskou světovou jedničku Vanessou Selbstovou. Knižní životopis \"Rafa\" (), napsaný s novinářem Johnem Carlinem, vydal v roce 2011. V roce 2005 navázal partnerský vztah s Maríou Franciscou (Xisca) Perellóovou. V lednu 2019 následovalo zasnoubení a sňatek proběhl v říjnu téhož roku v mallorské pevnosti La Fortaleza, za přítomnosti bývalého španělského krále Juana Carlose I.\n\nDne 18. srpna 2008 byl poprvé klasifikován na žebříčku ATP ve dvouhře na 1. místě. Na pozici světové jedničky vydržel nepřetržitě 46 týdnů, než jej 6. července 2009 vystřídal Roger Federer.\n\nV tenise je považován za nejlepšího hráče na antukovém povrchu. Mezi dubnem 2005 až květnem 2007 na antuce zaznamenal sérii 81zápasové neporazitelnosti, která skončila finálovou prohrou v Hamburku s Federerem. Během této šňůry získal třináct antukových titulů, což představuje historický rekord mezi muži. Stejně tak jako jediný vybojoval padesát devět antukových titulů.\n\nVe své dosavadní kariéře na okruhu ATP Tour vyhrál osmdesát čtyři turnajů ve dvouhře, což jej řadí na čtvrtou příčku otevřené éry, z toho devatenáct grandslamů – French Open v letech 2005, 2006, 2007, 2008, 2010, 2011, 2012, 2013, 2014, 2017, 2018 a 2019, Wimbledon 2008 i 2010, Australian Open 2009, a US Open 2010, 2013 , 2017 i 2019. Jako poražený finalista odešel z wimbledonských finále 2006 a 2007, když nestačil na světovou jedničku Rogera Federera. K singlovým trofejím přidal na túře ATP jedenáct triumfů ze čtyřhry.\n\nV červnu 2009 musel kvůli chronickým potížím s koleny odříct účast ve Wimbledonu, kde měl obhajovat titul. Na turnaji v Monte-Carlu 2010 vyhrál jako první tenista v otevřené éře stejný turnaj šestkrát v řadě (2005–2010), když ve finále porazil Verdasca 6–0, 6–1. Jednalo se o nejkratší finále kategorie Masters v historii, od roku 1990.\n\nVe finále turnaje v Madridu v květnu 2010 porazil obhájce titulu Rogera Federera, čímž získal rekordní 18. titul z kategorie Masters, nejvíce ze všech tenistů historie. Druhý Andre Agassi jich nasbíral sedmnáct. Jako první tenista také vyhrál tři za sebou jdoucí antukové turnaje této kategorie v Monte-Carlu, Římě a Madridu. Na těchto turnajích ztratil celkově jen dva sety. Tyto výsledky mu k 17. květnu 2010 zajistily návrat na druhé místo žebříčku ATP.\n\nPo vítězství na French Open 2010 se vrátil na 1. místo žebříčku ATP. Následně vyhrál zbývající dva grandslamy sezóny Wimbledon i US Open a potvrdil nadvládu v daném kalendářním roku.\n\nDne 7. února 2011 převzal cenu Laureus, označovanou za sportovního Oscara, pro nejlepšího sportovce roku 2010.\n\nV letech 2012–2015 opustil čtyřikrát v řadě Wimbledon v rané fázi soutěže. Vždy skončil na raketě tenisty postaveného na 100. či nižším místě světové klasifikace. Postupně tak Španěla vyřadili Lukáš Rosol (100. ATP, 2012), Steve Darcis (135., 2013), Nick Kyrgios (144., 2014) a konečně německý kvalifikant Dustin Brown (102., 2015).\n\nPo zisku desáté trofeje na Barcelona Open 2017 po něm organizátoři pojmenovali centrální dvorec. V následném ročníku barcelonského turnaje 2018 vyhrál jako čtvrtý hráč otevřené éry 400. zápas na antuce. Navázal tak na Guillerma Vilase (659 výher), Manuela Orantese (502) a Thomase Mustera (422).\n\nAntukovou neporazitelnost čítající 21 zápasů a 50 setů zaznamenal od French Open 2017 do čtvrtfinále Mutua Madrid Open 2018. Ohraničily ji prohry s Rakušanem Dominicem Thiemem, který se v sezóně 2017 stal jediným hráčem, který Nadala na antuce porazil ve čtvrtfinále květnového Rome Masters 2017, v týdnu před Roland Garros. Naopak Španěl Thiema zdolal ve finále předcházejícího Mutua Madrid Open 2017, v semifinále French Open 2017 a deklasoval jej na Monte-Carlo Rolex Masters 2018. Rakouskému tenistovi pak podlehl ve čtvrtfinále Mutua Madrid Open 2018, čímž přišel na jeden týden o post světové jedničky. Thiem se stal po Djokovićovi a Gaudiovi třetím hráčem, jenž mallorského rodáka dokázal na antuce porazit alespoň třikrát. Po Nadalově osmém triumfu na Rome Masters 2018 se do čela světové klasifikace vrátil. Vítězství na Rogers Cupu 2018 znamenalo, že se Canada Masters stal prvním turnajem série Masters s tvrdým povrchem, na němž zvítězil čtyřikrát.\n\nNa French Open 2019 postoupil do finále přes Federera. V boji o titul porazil světovou čtyřku Dominica Thiema, jenž mu odebral jediný set na turnaji. Ziskem dvanáctého triumfu překonal historický grandslamový rekord ve dvouhře, který držel s Australankou Margaret Courtovou. Devátým obhájeným titulem na French Open se také stal nejúspěšnějším hráčem v počtu obhájených trofejí z jediného grandslamu. Finálová výhra znamenala 950. vítězný zápas na okruhu ATP Tour, což jej řadilo na 4. místo za Federera, Connorse a Lendla.\n\nVe španělském daviscupovém týmu debutoval v roce 2004 brněnským 1. kolem Světové skupiny proti České republice, v němž prohrál s Jiřím Novákem a zdolal Radka Štěpánka. Přestože odešel poražen také ze čtyřhry, Španělé postoupili po výhře 3:2 na zápasy. Porážka od Nováka je jeho jedinou prohrou z celkových 30 odehraných singlů v soutěži.\n\nV letech 2004, 2008, 2009, 2011 a 2019 dovedl španělský tým k zisku salátové mísy. Do roku 2020 v Davis Cupu nastoupil k dvaceti třem mezistátním utkáním s bilancí 29–1 ve dvouhře a 8–4 ve čtyřhře.\n\nŠpanělsko reprezentoval na Letních olympijských hrách 2008 v Pekingu. V mužské dvouhře startoval jako druhý nasazený. V semifinále zdolal Novaka Djokoviće a v boji o zlatou medaili přehrál chilskou turnajovou dvanáctku Fernanda Gonzáleze bez ztráty setu. Do mužské čtyřhry nastoupili s Tommym Robredem z pozice šestých nasazených. Soutěž opustili po prohře ve druhém kole od australského páru Chris Guccione a Lleyton Hewitt.\n\nZ londýnských Her XXX. olympiády se odhlásil pro poranění kolena, když na řadu měsíců posledním turnajem byl červencový Wimbledon 2012.\n\nNa zahajovacím ceremoniálu Letních olympijských her 2016 v Riu de Janeiru byl vlajkonošem španělské výpravy.\n\nNa premiérovém ročníku australské týmové soutěže v roce 2020 dovedl španělský výběr z pozice světové jedničky do finále, když vyhrál čtyři ze šesti dvouher. Jeho přemožiteli se stali Belgičan David Goffin ve čtvrtfinále a druhý hráč žebříčku Srb Novak Djoković ve finále. V boji o titul Španělsko podlehlo Srbsku 1:2 na zápasy.\n\nNadal a Roger Federer se spolu na okruhu ATP střetávají od roku 2004 a jejich vzájemná utkání představují významnou část profesionální kariéry pro každého z nich.\n\nOba hráči figurovali na první a druhé příčce žebříčku ATP nepřetržitě od července 2005 až do 17. srpna 2009, kdy Nadala na druhé pozici vystřídal Skot Andy Murray. Švýcar a Španěl představují jedinou dvojici v historii mužského tenisu, která zakončila šest sezón v řadě na prvních dvou místech světové klasifikace, a to v období 2005–2010. Od února 2004 byl Federer světovou jedničkou nepřetržitě 237 týdnů, což představuje rekordní období v tenise. O pět let mladší Nadal se propracoval na druhou příčku v červenci 2005 a držel ji 160 týdnů za sebou, čímž také vytvořil nový rekord na této pozici. Následně, v srpnu 2008, vystřídal basilejského rodáka na čele mužského hodnocení.\n\nNadal má aktivní bilanci vzájemných utkání v poměru 24–15. Šestnáct z třiceti devíti duelů se uskutečnilo na antuce, nejdominantnějším povrchu mallorského rodáka. Federer vícekrát zvítězil na jím preferované trávě (2–1) a také v hale na tvrdém povrchu (5–1), zatímco španělský hráč je úspěšnější na otevřených dvorcích s tvrdým povrchem (8–6) a antuce (14–2). Vzhledem ke skutečnosti, že nasazování na turnajích vychází z žebříčkového postavení, utkali se oba hráči čtyřiadvacetkrát až ve finále, z toho devětkrát v boji o grandslamový titul, což je také rekordní zápis dvojice. V letech 2006 až 2008 proti sobě nastoupili v každém finále French Open a Wimbledonu. Potkali se také v závěrečném zápasu Australian Open 2009 a French Open 2011. Nadal získal ve svůj prospěch šest výher, když ztratil pouze první dvě wimbledonská finále a jedno melbournské. Čtyři z devíti grandslamových klání o titul měla pětisetový průběh, konkrétně ve Wimbledonu 2007 a 2008 a na Australian Open 2009 i 2017. Wimbledonské finále z roku 2008 bývá řadou tenisových analytiků označováno za nejlepší zápas historie tenisu.\n\nTřináct střetnutí dospělo do poslední rozhodující sady. Pár také vytvořil rekordní počet dvanácti vzájemných finále v sérii Masters. Mezi tyto finálové boje patří i dlouhá pětihodinová bitva na Rome Masters 2006, kterou ve svůj prospěch získal Španěl až v tiebreaku pátého setu poté, co předtím odvrátil dva mečboly.\n\nNadal a Novak Djoković svedli větší počet vzájemných střetnutí, než jakákoli jiná dvojice v otevřené éře tenisu. Celkově se utkali v padesáti pěti zápasech, v nichž kladnou bilanci výher a proher poprvé drží Djoković těsným poměrem 29–26.\n\nV sezónách 2006–2010 byla jejich vzájemná série zastiňována soupeřením Federera a Nadala. Větší pozornost na sebe začala poutat od prvního finále Grand Slamu na US Open 2010, v němž se dvojice utkala. Jedná se o jediný pár tenistů, jehož členové proti sobě odehráli finálové zápasy na všech čtyřech grandslamových turnajích, a to dokonce bez přerušení. Finálový duel na Australian Open 2012 je řadou odborníků řazen k nejlepším utkáním tenisové historie. Mary Carillová a John McEnroe označili tento zápas, spolu s jejich semifinále na French Open 2013, vůbec za nejlepší klání hraná na tvrdém povrchu a antuce. Web \"ATPworldtour.com\" hodnotil soupeření této dvojice za třetí nejlepší v první dekádě třetího tisíciletí.\n\nPrvní duel oba proti sobě odehráli ve čtvrtfinále French Open 2006, z něhož vítězně vyšel Španěl poté, co byl srbský hráč přinucen utkání ve třetí sadě skrečovat pro zranění. Po zápasu Djoković médiím sdělil, že pochopil co je třeba udělat, aby Nadala přehrál a dodal, že soupeř byl „na antuce k poražení“. Od té doby zaujal Srb roli hlavního Nadalova soupeře na jeho nejdominantnější antuce, když mu na tomto povrchu uštědřil přes polovinu všech porážek. K premiérovému finále oba nastoupili na Indian Wells Masters 2007, z něhož vyšel vítězně mallorský rodák. Jednalo se o teprve druhé vzájemné střetnutí na okruhu ATP Tour. O týden později slavil debutový triumf Djoković, když soupeře zdolal ve čtvrtfinále Miami Masters 2007. Od března 2011 do dubna 2013 se dvojice utkala ve třinácti finálových zápasech bez přerušení, z nichž osm vyhrál srbský hráč.\n\n\n<br>\n\n"}
{"id": "154505", "url": "https://cs.wikipedia.org/wiki?curid=154505", "title": "Hebrejská Wikipedie", "text": "Hebrejská Wikipedie\n\nHebrejská Wikipedie (ויקיפדיה: האנציקלופדיה החופשית) je jazyková verze Wikipedie v hebrejštině. Byla založena v červenci 2003. V lednu 2020 obsahovala přes 255 000 článků a pracovalo pro ni 37 správců. Registrováno bylo přes 590 000 uživatelů, z nichž bylo asi 3 000 aktivních. V počtu článků byla 36. největší Wikipedie.\n\n"}
{"id": "154506", "url": "https://cs.wikipedia.org/wiki?curid=154506", "title": "Vietnamská Wikipedie", "text": "Vietnamská Wikipedie\n\nVietnamská Wikipedie ( ) je jazyková verze Wikipedie ve vietnamštině. Byla založena 12. listopadu 2003. V lednu 2020 obsahovala přes 1 237 000 článků a pracovalo pro ni 21 správců. Registrováno bylo přes 714 000 uživatelů, z nichž bylo přes 2 000 aktivních. V počtu článků byla 12. největší Wikipedie.\n\nV roce 2012 provedli 84,2 % editací vietnamské Wikipedie uživatelé z Vietnamu, 5,1 % z USA, 3,7 % z Německa a 3 % z Francie.\n\nV roce 2019 bylo zobrazeno okolo 784,2 milionu dotazů. Denní průměr byl 2 148 489 a měsíční 249 936 777 dotazů. Nejvíce dotazů bylo zobrazeno v lednu (292 013 580), nejméně v červenci (226 869 280). Nejvíce dotazů za den přišlo ve čtvrtek 24. října (3 865 083), nejméně v úterý 5. února (1 170 140).\n\n"}
{"id": "154510", "url": "https://cs.wikipedia.org/wiki?curid=154510", "title": ".hr", "text": ".hr\n\n.hr je internetová národní doména nejvyššího řádu pro Chorvatsko.\n\n"}
{"id": "154511", "url": "https://cs.wikipedia.org/wiki?curid=154511", "title": "Nikolaj Davyděnko", "text": "Nikolaj Davyděnko\n\nNikolaj Vladimirovič Davyděnko rus. \"Николай Владимирович Давыденко\" (* 2. června 1981 Sjeverodoneck, Ukrajina) je současný profesionální ruský tenista.\n\nZa svou dosavadní kariéru vyhrál 21 turnajů ATP World Tour ve dvouhře. Mezi nejvýznamnější patří vítězství na turnajích Masters v Paříži 2006, Miami 2008, Šanghaji 2009 a na Turnaji Mistrů v Londýně 2009.\n\nNikolaj Davyděnko se zúčastnil 15 zápasů v Davisově poháru za tým Ruska s bilancí 13-8 ve dvouhře a 2-1 ve čtyřhře.\n\n\n"}
{"id": "154518", "url": "https://cs.wikipedia.org/wiki?curid=154518", "title": ".pf", "text": ".pf\n\n.pf je internetová národní doména nejvyššího řádu pro Francouzskou Polynésii.\n\n"}
{"id": "154520", "url": "https://cs.wikipedia.org/wiki?curid=154520", "title": "STS-104", "text": "STS-104\n\nSTS-104 je označení dvanáctidenního letu raketoplánu Atlantis k Mezinárodní vesmírné stanici v červenci 2001. Hlavním úkolem mise byla doprava a montáž přestupní komory Quest Joint Airlock Module pro volný výstup do vesmíru.\n\n\n\n"}
{"id": "154522", "url": "https://cs.wikipedia.org/wiki?curid=154522", "title": ".it", "text": ".it\n\n.it je internetová národní doména nejvyššího řádu pro Itálii.\n\n"}
{"id": "154525", "url": "https://cs.wikipedia.org/wiki?curid=154525", "title": ".eg", "text": ".eg\n\n.eg je internetová národní doména nejvyššího řádu pro Egypt.\n\n\n"}
{"id": "154527", "url": "https://cs.wikipedia.org/wiki?curid=154527", "title": ".er", "text": ".er\n\n.er je internetová národní doména nejvyššího řádu pro Eritreu.\n\n"}
{"id": "154528", "url": "https://cs.wikipedia.org/wiki?curid=154528", "title": ".et", "text": ".et\n\n.et je internetová národní doména nejvyššího řádu pro Etiopii.\n\n"}
{"id": "154530", "url": "https://cs.wikipedia.org/wiki?curid=154530", "title": ".fi", "text": ".fi\n\n.fi je internetová národní doména nejvyššího řádu pro Finsko.\n\n"}
{"id": "154532", "url": "https://cs.wikipedia.org/wiki?curid=154532", "title": "Apollo 16", "text": "Apollo 16\n\nApollo 16, desátý americký pilotovaný let v programu Apollo, byl pátým (a předposledním), kdy lidé ve 20. století přistáli na Měsíci. Byl také 42. letem kosmonautů z naší planety. Byl katalogizován v COSPARu s označením 1972-031A.\n\nApollo 16 odstartovalo k Měsíci 16. dubna 1972 z mysu Canaveral na Floridě.\n\n\nPo odletu z oběžné dráhy Země loď odletěla na oběžnou dráhu Měsíce, kam dospěla po třech dnech. Následovalo navedení na dráhu, na které zůstala kroužit samotná loď Casper s Mattinglym, kdežto lunární modul Orion přistál 21. dubna na povrchu Měsíce, v oblasti Cayleovy planiny asi 85 km od kráteru Descartes. Před nimi na povrch Měsíce dopadl poslední stupeň nosné rakety Saturn. Po 14 hodinách po přistání oba kosmonauti vyrazili na první procházku. Nejdříve vyložili vozítko Rover, následovala instalace malého dalekohledu s kamerou, vztyčení vlajky, instalace laboratoře ALSEP. Pak odjeli Roverem na plánované místo sběru vzorků, kde se asi hodinu zabývali geologií. Pak důkladně vyzkoušeli jízdní vlastnosti Roveru. V podobném duchu byly i další dvě procházky a vyjížďky. Byl při nich dosažen rychlostní rekord Roveru 17 km/h.\n\nRover při odletu z Měsíce 24. dubna zanechali se zapnutou kamerou pro přímý televizní přenos pro diváky na Zemi na místě. S mateřskou lodí se spojili po dvou hodinách. Oproti předchozím letům z technických důvodů nezůstali kroužit po orbitální dráze Měsíce. Pro chybu v nastavení se nepodařilo navést LM na povrch Měsíce. Vypustili malou družici, ale i ta nedosáhla plánované výšky oběhů, a proto zanikla předčasně po 30 dnech (plán byl rok). Dne 25. dubna odstartovali z orbity u Měsíce zpět k Zemi. Po cestě Mattingly vystoupil z lodi (výstup EVA), aby přinesl kazety s filmovým a biologickým materiálem.\n\nNávratový modul přistál v moři cca 350 km jihovýchodně od Vánočního ostrova a 2 km od čekající americké válečné lodi USS Ticonderoga.\n\n"}
{"id": "154533", "url": "https://cs.wikipedia.org/wiki?curid=154533", "title": "Ivan Ljubičić", "text": "Ivan Ljubičić\n\nIvan Ljubičić (* 19. března 1979 v Banja Luce, Bosna a Hercegovina, tehdy Jugoslávie) je bývalý profesionální chorvatský tenista. Za svou dosavadní kariéru vyhrál 10 turnajů ATP ve dvouhře.\n\nJeho dosud nejlepším výsledkem v grandslamových turnajích je účast v semifinále French Open v roce 2006.\n\nIvan Ljubičić se zúčastnil 21 zápasů v Davisově poháru za tým Chorvatska s bilancí 23-12 ve dvouhře a 13-6 ve čtyřhře.\n\n"}
{"id": "154536", "url": "https://cs.wikipedia.org/wiki?curid=154536", "title": "Medovina", "text": "Medovina\n\nMedovina je kvašený alkoholický nápoj vyrobený z medu a vody. Medovina je dnes poměrně málo rozšířený alkoholický nápoj.\n\nZákladními složkami medoviny jsou med a voda. Vodu je ovšem možno nahradit ovocnou šťávou, dále je možno zvolit různé poměry v obou složkách a může se (během kvašení nebo dokvašování) ochutit různými druhy koření. Podle toho se rozlišují následující druhy medoviny: \n\nVýroba nápojů ze zkvašeného medu je doložena už v nejstarších kulturách – například ve starověkém Sumeru. Med byl prvním koncentrovaným sladidlem, které mohl člověk získat ještě před tím, než se začal věnovat zemědělství, a proto mohl vyrábět medovinu už od pradávna. Později, když se začalo vyrábět víno a pivo, se medovina stala spíše alternativou k těmto nápojům v oblastech, kde se vinné révě tolik nedařilo. Proto starověkým Řekům a Římanům byla medovina sice známa, ale považovali ji spíše za podřadný, sprostý nápoj. Med ovšem používali k doslazování trpkého vína. Mnohem běžnější byla v té době ve zbytku Evropy, kde se vinná réva pěstovala daleko méně a obilí bylo třeba využívat spíše jako potravinu než jako slad na pivo. Archeologické nálezy dokládají s vysokou pravděpodobností medovinu v Evropě (konkrétně na území Německa) v 5. století př. n. l. Medovina si svůj status víceméně rovnocenného nápoje (vůči pivu a vínu) udržela do 13. století. V 11.-12. století patřily české země k významným exportérům medoviny. Trvalý úpadek zájmu o medovinu od počátku 14. století není ještě zcela jasný, nicméně hlavní příčiny byly zřejmě dvě:\n\nZájem o medovinu tak stále více upadal, až se z ní stal poměrně nezvyklý, málo rozšířený nápoj. Nejvíce se tradice výroby medoviny udržuje zřejmě v Polsku. V Čechách její výroba nikdy zcela nevymizela a dnes už lze opět na trhu sehnat poměrně širokou nabídku různých druhů medoviny. Některé druhy je možné sehnat i v hypermarketech, často se prodává v obchodech se zdravou výživou. Ochutnat medovinu lze především v čajovnách a některých restauracích.\n\nMedovina je oproti vínu na podmínky při výrobě choulostivější, takže je potřeba zachovávat dokonalou čistotu, správnou teplotu atd. Výrobu lze rozdělit na několik hlavních fází:\n\nMedovina se vyrábí z vody a medu, které se smíchají ve zvoleném poměru. Zpravidla se vytvoří roztok s cukernatostí 20-32 %, ale existují i medoviny s vyšší cukernatostí. Směs se povaří, což zahubí plísně a bakterie a vyplaví většinu nečistot. Medovina se většinou vyrábí z méně kvalitního medu (kvalitní med je určen k přímé spotřebě), nicméně pokud do medoviny nebudou přidávány byliny nebo jiná ochucovadla, je kvalita medu důležitým faktorem pro chuť a kvalitu výsledného výrobku. Druh medu má značný vliv na chuť a barvu medoviny – z lučního medu je medovina světlá, z lesního středně tmavá, z medovicového velmi tmavá.\nDle normy Český med rozdělujeme medy dle zdroje snůšky na medovicové a květové.\n\nKe kvašení se používají čisté kultury různých kmenů vinných kvasinek. Kvasnice se nejprve nechají namnožit v malém množství roztoku (tzv. rozkvas) a poté se vmíchají do připravené směsi. K tomu si přidávají některé další látky, které mají zajistit správné kvasné prostředí – kyselina citrónová nebo kyselina vinná, živné soli (síran amonný, fosforečnan draselný), vitamíny atd. – velký vliv má opět zvolený druh medu, protože každý med má odlišné kvasící schopnosti. Za teploty 20-27° (podle druhu kvasnic) probíhá bouřlivé kvašení. Kvašení se provádí v běžných vinných sudech, dnes už existují i plastové nebo kovové nádoby určené k tomuto účelu. Pro menší množství medoviny dobře poslouží i skleněný demižon. Kvasit se medovina nechává od jednoho do čtyř týdnů, výjimečně i déle, nicméně příliš dlouhé kvašení kvalitu medoviny snižuje. V minulosti se část rozkvasu schovávala k pozdějšímu užití, dnes už se tato technika nedoporučuje, protože to může vést ke zkažení celé várky, takže je lepší na každou medovinu použít čistou kvasinkovou kulturu.\n\nPo ukončení bouřlivého kvašení se medovina přefiltruje a přelije do menší nádoby, v níž se nechá dokvašovat. V dřívějších dobách se zpravidla nechávala dokvašovat až dva roky, přičemž se zhruba jednou za tři měsíce odebraly kaly ze dna. V současnosti se v zájmu urychlení procesu dokvašování napomáhá několikerými filtracemi, dokvašování tak probíhá kolem půl roku; dlouhodobé dokvašování už se provádí jen u vysoce kvalitních medovin. Čeření se nazývá úkon, kdy se do medoviny přimíchají některé látky (želatina, tanin, vaječný bílek), které na sebe navážou zbytky nečistot a tím získáme dokonale čistou medovinu. Kromě toho se do medoviny mohou přidat různé směsi koření a dochucovadel, které dodají medovině zamýšlenou chuť. Vzniká tak medovina mandlová, skořicová, oříšková atd.\n\nKdyž je medovinář spokojen s fází dokvašování, zbývá medovinu dochutit a dobarvit. Barva medoviny do značné míry závisí na barvě použitého medu. Protože ta se může v různých várkách lišit, většinou se medovina dobarvuje karamelizovaným cukrem, aby měl jeden produkt stále stejný vzhled. Kromě toho se medovina dolihuje na zvolený objem alkoholu – kvašením lze vyprodukovat maximálně cca 13% medovinu. Přidávání lihu do medoviny je proto celkem běžným krokem (na rozdíl např. od vína). Přidáním lihu se proces dokvašování téměř zastaví, takže se medovina může stočit do lahví a výroba je tak ukončena.\n\nDezertace je negativním aspektem výroby medoviny, kdy medovinař nezvládl vyprodukovat dostatečně kvalitní produkt. Dobarvení karamelem je jednoznačně zbytečné, neboť karamel medovinu proslazuje a upozaďuje chuť medu. Často se tedy těchto praktik užívá k zamaskování jakýchkoliv nedostatků. Pokud je počáteční roztok medoviny dostatečně cukernatý a nechá se prokvasit, není třeba dolihování. K zastavení kvašení používáme mírný stupeň síření, čiření a vyšší stupeň filtrace.\n\nUvedený postup je třeba chápat jako osu výroby, nicméně v jednotlivých krocích je výroba medoviny značně variabilní. Zde je uvedeno několik odchylek od tohoto postupu:\n\nU medoviny není tak vytříbená kultura chuti, jako je tomu u vína. Barva medoviny je značně variabilní. Medovina se pije vychlazená, některé druhy se pijí ohřáté. V lahvi může být medovina lehce zakalená, ale po nalití do sklenice se kal musí ihned usazovat. Pokud ve sklenici plave, výrobek zřejmě není kvalitní – k zákalu dochází buď nečistotou nebo teplotními výkyvy při výrobě. I běžně vyrobená medovina může být lehce šumivá. Oproti suchému vínu jde o poněkud sladší nápoj („suché“ medoviny jsou poměrně málo rozšířené), který je vhodný jako aperitiv nebo dezertní nápoj. Nejdůležitější je kontrolovat, jestli týž výrobek má stále stejné vlastnosti – stejná značka medoviny by se neměla lišit barvou, chutí, šumivostí apod.\n\n\n"}
{"id": "154539", "url": "https://cs.wikipedia.org/wiki?curid=154539", "title": "Tommy Robredo", "text": "Tommy Robredo\n\nTommy Robredo (* 1. května 1982, Hostalric) je současný profesionální katalánský tenista.\n\nZa svou dosavadní kariéru vyhrál Robredo devět turnajů ATP ve dvouhře a tři ve čtyřhře, většinou na antukovém povrchu.\n\nTommy Robredo se zúčastnil 12 zápasů v Davisově poháru za tým Španělska s bilancí 5-7 ve dvouhře a 2-4 ve čtyřhře.\n\n\n"}
{"id": "154540", "url": "https://cs.wikipedia.org/wiki?curid=154540", "title": "Zbigniew Zaleski", "text": "Zbigniew Zaleski\n\nZbigniew Franciszek Zaleski [zbigněv zaleski] (29. dubna 1947 Rogoziniec – 31. srpna 2019) byl polský politik, poslanec Evropského parlamentu za Občanskou platformu.\n\nZbigniew Zaleski vystudoval psychologii v Lublinu a od roku 1994 má z psychologie profesuru. Ve volbách do Evropského parlamentu byl v roce 2004 zvolen poslancem za Občanskou platformu v Lublinském vojvodství. V Evropském parlamentu působí ve Výboru pro rozvoj a je členem parlamentní delegace EU – Izrael.\n\n"}
{"id": "154541", "url": "https://cs.wikipedia.org/wiki?curid=154541", "title": "David Ferrer", "text": "David Ferrer\n\nDavid Ferrer Ern, výslovnost: (* 2. dubna 1982 Xàbia, Alicante) je španělský profesionální tenista. Ve své dosavadní kariéře vyhrál na okruhu ATP World Tour dvacet šest turnajů ve dvouhře a dva ve čtyřhře, včetně vítězství na Paris Masters 2012, finálových účastí na Turnaji mistrů 2007 a French Open 2013. Na challengerech ATP a okruhu Futures získal dvacet pět titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v červenci 2013 na 3. místě a ve čtyřhře pak v říjnu 2005 na 42. místě. Trénuje ho José Francisco Altur. Dříve tuto roli plnil Javier Piles.\n\nNa nejvyšší grandslamové úrovni se nejdále probojoval do finále dvouhry French Open 2013, kde nestačil na krajana Rafaela Nadala.\n\nVe španělském daviscupovém týmu debutoval v roce 2006 utkáním 1. kola Světové skupiny proti Bělorusko, v němž podlehl Volčkovovi a vyhrál nad Tarasevičem. V letech 2008, 2009 a 2011 byl členem vítězného družstva a v roce 2012 plnil roli jedničky v pražském finále proti České republice. Přestože porazil Berdycha i Štěpánka, španělský tým prohrál 2:3 na zápasy. Do června 2013 v soutěži nastoupil k sedmnácti mezistátním utkáním s bilancí 23–4 ve dvouhře a 0–0 ve čtyřhře.\n\nŠpanělsko reprezentoval na londýnských Hrách XXX. olympiády, kde jako čtvrtý nasazený ve dvouhře podlehl ve třetím kole Japonci Kei Nišikorimu. V soutěži čtyřhry prohráli spolu s Felicianem Lópezem zápas o bronzovou medaili, když nestačili na francouzský pár Julien Benneteau a Richard Gasquet a obsadili konečnou čtvrtou pozici. Na Letních olympijských hrách 2008 v Pekingu vypadl jako turnajová pětka singlu v úvodním kole s Jankem Tipsarevićem a v deblu došel s Nicolásem Almagrem do druhého kola.\n\n"}
{"id": "154543", "url": "https://cs.wikipedia.org/wiki?curid=154543", "title": "Jarkko Nieminen", "text": "Jarkko Nieminen\n\nJarkko Nieminen (* 23. července 1981) je současný profesionální finský tenista.\n\nNieminen za svou dosavadní kariéru vyhrál dva turnaje ATP – v lednu 2006 v Aucklandu a v lednu 2012 v Sydney. Jeho nejlepším výsledkem na grandslamovém turnaji byl postup do čtvrtfinále na US Open v roce 2005 a ve Wimbledonu v roce 2006. Nieminen je členem tenisového klubu TK Agrofert Prostějov, se kterým získal titul vítěze české tenisové extraligy za rok 2008.\n\nV roce 2005 se oženil s Anu Weckströmovou, 1. hráčkou finského žebříčku v badmintonu, bývalou 13. hráčkou na světě a účastnicí olympiády 2004 v Aténách.\n\nJarkko Nieminen se zúčastnil 26 zápasů v Davisově poháru za tým Finska s bilancí 36-9 ve dvouhře a 10-12 ve čtyřhře.\n\n"}
{"id": "154544", "url": "https://cs.wikipedia.org/wiki?curid=154544", "title": "Novak Djoković", "text": "Novak Djoković\n\nNovak Djoković ( ; narozený 22. května 1987 Bělehrad, Jugoslávie) je srbský profesionální tenista, který je řazen mezi nejlepší hráče všech dob. Od února 2020 je světovou jedničkou ve dvouhře, kterou se poprvé stal jako 25. v pořadí od zavedení žebříčku roku 1973. Ve čtyřech předchozích obdobích mezi lety 2011–2019 na čele strávil 275 týdnů a pětkrát sezónu zakončil jako světová jednička.\n\nVe své dosavadní kariéře na okruhu ATP vyhrál sedmdesát osm turnajů ve dvouhře a jeden ve čtyřhře. Na nejvyšší grandslamové úrovni získal sedmnáct singlových titulů, když drží rekord osmi trofejí na Australian Open, pět triumfů vybojoval ve Wimbledonu a tři na US Open. Vítězstvím na Roland Garros 2016 zkompletoval jako osmý tenista historie kariérní Grand Slam. Po Budgeovi z roku 1938 a Laverovi z roku 1969 se stal třetím mužem historie, jenž zvítězil na čtyřech majorech v řadě a jako první na třech různých površích. Již postupem do čtvrtfinále daného pařížského grandslamu se stal prvním tenistou s výdělkem přes 100 milionů dolarů. Ze série Masters si připsal třicet tři singlových trofejí, v níž jako jediný zkompletoval tzv. kariérní Golden Masters  – tituly na všech devíti turnajích a v jejímž rámci drží rekord šesti trofejí získaných během jedné sezóny (2015).\n\nV sezóně 2011 vyhrál tři ze čtyř grandslamů a stal se šestým hráčem otevřené éry, kterému se tento výkon povedl. V boji o titul na Australian Open 2012 odehrál s Nadalem nejdelší finále historie Grand Slamu, když trvalo 5.53 hodin. Pěkrát ovládl závěrečný Turnaj mistrů.\n\nNa Letních olympijských hrách 2008 v Pekingu vybojoval bronzovou medaili ve dvouhře. Na zahajovacím ceremoniálu Letních olympijských her 2012 v Londýně byl vlajkonošem srbské výpravy. V roce 2010 se stal, díky singlové neporazitelnosti, hlavní oporou srbského daviscupového týmu, který poprvé v historii získal salátovou mísu.\n\nOd května 2018 jej trénuje Slovák Marián Vajda, s nímž spolupracoval již v letech 2006–2017. Členem trenérského týmu se v červnu 2019 stal také Chorvat Goran Ivanišević. Opakovaně byl vyhlášen nejlepším sportovcem Srbska. V sezónách 2011–2015 a 2018 se v rámci Mezinárodní tenisové federace stal mistrem světa ve dvouhře a ATP jej šestkrát zvolila za hráče roku. Čtyřikrát získal světovou sportovní cenu Laureus pro nejlepšího sportovce světa za roky 2012, 2015, 2016 a 2019. Je držitelem Řádu svatého Sávy. Působí také jako předseda 12členné Rady hráčů ATP.\n\nNarodil se 22. května v Bělehradu, hlavním městě Socialistické federativní republiky Jugoslávie do rodiny Srđana (Срђан) a Dijany (Дијана) Đokovićových. Dva mladší bratři Marko (Марко) a Đorđe (Ђорђе) Đokovićovi, jsou tenisté s ambicemi stát se profesionály. Žije v monackém Monte Carlu a od léta 2006 jej trénuje bývalý slovenský tenista Marián Vajda. Podobně jako Roger Federer, se označuje za milovníka cizích jazyků, když uvádí, že vyjma rodné srbštiny hovoří anglicky, německy a italsky. Od konce roku 2005 udržuje partnerský vztah s Jelenou Ristićovou (Јелена Ристић). Poté, co se v září 2013 zasnoubili, následovala 10. července 2014 civilní svatba v černohorském letovisku Sveti Stefan. Na stejném místě pak o dva dny poději proběhl i církevní sňatek v místním kostele (srbsky: \"Црква Светог Архиђакона Стефана\"). Dne 24. dubna 2014 tenista oznámil, že očekávají příchod prvního potomka. Do manželství se pak 21. října 2014 narodil syn Stefan Djoković.\n\nS tenisem začínal ve čtyřech letech. Roku 1993, v šesti letech, jej jako talentované dítě objevila srbská tenisová legenda Jelena Genčićová v Kopaoniku, kde jeho rodiče provozovali rychlé občerstvení. Poté, co jej viděla hrát na kurtu, prohlásila: \"„To je největší talent, který vidím od dob Moniky Selešové“\". Genčićová s ním pak spolupracovala více než šest let. V roce 1999 se obrátila na Niki Piliće, jenž dvanáctiletého tenistu přijal do své akademie v německém Oberschleißheimu. V ní trénoval další čtyři roky.\n\nOd čtrnácti let začal soutěžit na mezinárodních turnajích. Ve své věkové kategorii zvítězil ve dvouhře a čtyřhře na mistrovství Evropy, na němž dopomohl ke zlatu i srbskému družstvu.\n\nMimo dvorec je známý svým humorem a imitací herního stylu svých spoluhráčů. Po vítězném čtvrtfinále s Carlosem Moyou na US Open 2007 bavil publikum předváděním Nadala a Šarapovové. Dojem učinil také na Johna McEnroea, s nímž rozveselili několika výměnami ochozy centrálního dvorce, po osmifinálovém vítězství na US Open 2009. Díky těmto charakterovým rysům získal přezdívku „Djoker“, vzniklou spojením příjmení a anglického slova \"„joker“\" – šprýmař.\n\nŘadí se k členům klubu „Champions for Peace“, skupině světově významných sportovců, kteří se zavázali propagovat a šířit mír prostřednictvím sportu. K tomuto účelu založili v Monaku mezinárodní organizaci Peace and Sport.\n\nVyznáním se hlásí k Srbské pravoslavné církvi. 28. dubna 2011 mu srbský patriarcha Irinej udělil nejvyšší církevní vyznamenání Řád svatého Sávy I.  třídy, za jeho náklonnost k církvi a podporu Srbů.\n\nPatří mezi fanoušky několika fotbalových klubů – srbské Červené hvězdy Bělehrad, italského AC Milán a portugalské Benfiky Lisabon. Řadí se také mezi blízké přátele bývalé srbské světové jedničky v tenise Any Ivanovićové, se kterou se poprvé setkal ve dvou letech.\n\nV roce 2001 byl členem jugoslávského týmu, který se probojoval do finále juniorského Davis Cupu pro hráče do 14 let. V něm prohrál singlové utkání.\n\nNa počátku kariéry hrál jako většina začínajících tenistů události na tenisových okruzích nižší úrovně Futures a challengerech. V období 2003–2005 vyhrál na každém z nich tři turnaje ve dvouhře.\n\nPoprvé se do hlavní soutěže turnaje nejvyšší mužské úrovně – ATP Tour, probojoval na Croatia Open Umag 2004 v chorvatském Umagu, kde v úvodním kole nestačil na Filippa Volandriho. V dubnu 2004 debutoval v reprezentaci Srbska a Černé Hory v euroafrické zóně Davisova poháru proti Lotyšsku. Sezónu zakončil jako 186. hráč žebříčku ATP.\n\nPremiérový grandslam odehrál na Australian Open 2005, kde v první fázi hladce podlehl Rusu Maratu Safinovi, když na pozdějšího vítěze uhrál pouze tři gamy. Na French Open postoupil do druhého a ve Wimbledonu, stejně jako na US Open pak do třetího kola. V květnu vyhrál challenger v italském San Remu a sezónu zakončil na 78. místě žebříčku.\n\nV sezóně krátce uvažoval o plánu se přestěhovat ze Srbska do Velké Británie, kterou by reprezentoval. Zejména díky čtvrtfinálové účasti na French Open a postupu do čtvrtého kola ve Wimbledonu se posunul do první čtyřicítky hráčů na singlovém žebříčku ATP.\n\nTři týdny po Wimbledonu, si připsal premiérový titul na okruhu ATP, když triumfoval na Dutch Open v nizozemském Amersfoortu, a to bez ztráty setu. V boji o titul přehrál dvojnásobného olympijského vítěze z Chile Nicoláse Massúa. Druhý titul pak získal na francouzském Moselle Open v Metách, čímž poprvé pronikl do první dvacítky klasifikace a sezónu zakončil na 16. příčce.\n\nTradičně úvodní australskou část sezóny zahájil výhrou na turnaji v Adelaide, kde ve finále zdolal Chrise Gucciona. Na Australian Open se probojoval do čtvrtfinále, v němž nestačil na světovou jedničku a pozdějšího vítěze Rogera Federera ve třech sadách. Kvalitní výsledky z událostí série Masters na kalifornském Indian Wells, kde ve finále podlehl Rafaelu Nadalovi a ve floridském Key Biscayne, na němž v další finálové účasti získal premiérový titul této kategorie nad Španělem Guillermo Cañasem, mu poprvé zajistily postup mezi deset nejlepších tenistů světa.\n\nZe Spojených států se v dubnu vrátil do Srbska na zápas první skupiny euroasijské zóny Davisova poháru, v němž na domácí tým čekala Gruzie. Djoković získal bod singlovou výhrou nad George Čanturjanem a Srbsko postoupilo do zářijové baráže o Světovou skupinu hladce výhrou 5:0.\n\nNásledovala antuková část sezóny. Na Monte-Carlo Masters ve třetí fázi nestačil na Davida Ferrera. Do finále se poté probojoval na portugalském Estoril Open, kde v boji o titul zdolal Francouze Richarda Gasqueta. Ve čtvrtfinále skončil na dalších dvou turnajích, italském Rome Masters a německém Masters Series Hamburg. V prvním případě zůstal na raketě Nadala a ve druhém pak prohrál s Carlosem Moyou. French Open pro něj znamenalo první semifinálovou účast na grandslamu, v níž jej přehrál pozdější vítěz Nadal, jenž pro svou dominanci budoval přezdívku „antukový král“.\n\nNa travnatém Wimbledonu svedl mezi posledními osmi pětihodinovou bitvu s vítězným koncem proti Kypřanu Marcosi Baghdatisovi. V semifinálovém utkání s Rafaelem Nadalem byl nucen ve třetím setu utkání skrečovat pro poranění lokte.\n\nNa vítězné vlně v sérii Masters pokračoval i v Rogers Cupu, konaném toho roku v Montrealu. Ve čtvrtfinále zdolal světovou trojku Andyho Roddicka, v semifinále dvojku Nadala a konečně ve finále porazil poprvé v kariéře prvního hráče světa – Švýcara Federera. Současně se jednalo o první turnaj od sezóny 1994, na kterém dokázal hráč porazit tři nejlepší tenisty světa. V roce 1994 se stejný výkon podařil Němci Borisi Beckerovi. Srb se po Tomáši Berdychovi stal teprve druhým hráčem, jenž zdolal, jak Nadala, tak i Federera, a to od momentu, kdy obsadili první dvě příčky světového žebříčku. Švédska tenisová legenda Björn Borg na jeho adresu po kanadském triumfu sdělila, že \"„se definitivně stal uchazečem na grandslamový titul“\". Nicméně na dalším turnaji Cincinnati Masters, skončil již ve druhém kole po dvousetové porážce od Moyi.\n\nNa posledním grandslamu US Open prošel postupně až do finále, v němž ve třech setech nestačil na Federera, přestože v prvním z nich nevyužil pět a ve druhém pak dva setboly. Během sezóny si získal přízeň fanoušků pro komediální imitaci jiných tenistů, včetně Nadala, Roddicka a Šarapovové.\n\nV zářijové daviscupové baráži o Světovou skupinu získal v bělehradském utkání proti Austrálii tři body, za dvě dvouhry a společný bod se Zimonjićem z debla. Srbové vyhráli 4:1 na zápasy a postoupili do elitní skupiny pro rok 2008.\n\nPátý titul sezóny si připsal na BA-CA TennisTrophy ve Vídni, kde v boji o titul zdolal Švýcara Stanislase Wawrinku. Na další španělské události Madrid Open jej porazil v semifinálové fázi Argentinec David Nalbandian. Konečné třetí místo na žebříčku mu poprvé v kariéře zajistilo účast na závěrečném Turnaji mistrů v Šanghaji, na kterém ovšem nepostoupil ze základní skupiny, když postupně prohrál s Ferrerem, Gasquetem i Nadalem všechny dvouhry.\n\nV Srbsku byl vyhlášen nejlepším sportovcem roku.\n\nSezónu zahájil účastí na perthském Hopmanově poháru ve společném týmu se světovou trojkou Jelenou Jankovićovou. V základní skupině vyhrál všechny tři dvouhry. Ve finále však Srbsko nestačilo po výsledku 1–2 na Spojené státy, které reprezentovali Serena Williamsová a Mardy Fish.\n\nNa Australian Open dosáhl druhého grandslamového finále v řadě, když v semifinále porazil dvojnásobného obhájce Federera. Ve věku 20 let a 250 dnů se stal nejmladším tenistou historie, který si zahrál semifinále všech čtyř grandslamů. Ve finále si poradil s nenasazeným Francouzem Jo-Wilfriedem Tsongou, který mu vzal jediný set na turnaji a připsal si jako vůbec první Srb historie grandslamovou trofej ve dvouhře. Poprvé od roku 2005 nevyhrál nikdo z dvojice Federer–Nadal.\n\nDalší událost odehrál na Blízkém východě, když na dubajském turnaji vypadl v semifinále s Andym Roddickem.\n\nDevátou singlovou trofej získal na turnaji série Masters Pacific Life Open v Indian Wells poté, co v třísetovém finále porazil Mardy Fishe.\nJubilejní desátý titul a čtvrtý z Masters vyhrál na antuce v římském mezinárodním mistrovství Itálie. Následující týden podlehl v semifinále Hamburg Masters s Nadalem a do druhého grandslamu French Open nastupoval z pozice třetího nasazeného. Mezi posledními čtyřmi hráči nestačil opět na „antukového krále“ a pozdějšího vítěze Nadala.\n\nSe stejným soupeřem se utkal také na trávě, a to ve finále Artois Championships v londýnském Queen's Clubu, kde Španělovi podlehl ve dvou sadách. Na Wimbledonu podlehl jako turnajová trojka již ve druhém kole bývalé světové jedničce Maratu Safinovi. Tak skončila série pěti velkých turnajů v řadě, na kterých se probojoval alespoň do semifinále.\n\nPři návratu na americkou část okruhu neuspěl s obhajobou kanadského Mastersu Rogers Cupu tentokrát hraného v Torontu. Vypadl ve čtvrtfinále s nasazenou osmičkou ze Skotska Andy Murrayem. Příští týden se na ohioském Cincinnati Masters přes Nadala probojoval až do finále, v němž opět zůstal poražen na raketě Murrayho.\n\nNásledovaly pekingské Letní olympijské hry, kterých se účastnil poprvé v kariéře. Spolu se Zimonjićem vytvořili v deblové soutěži druhý nasazený pár, který ovšem nepřešel první kolo, když podlehl české dvojici Martin Damm a Pavel Vízner. Ve dvouhře se jako turnajová trojka probojoval do semifinále, v němž nestačil na Nadala. V boji o bronzovou medaili pak přehrál Američana Jamese Blakea a zajistil si cenný olympijský kov.\n\nPoté se vrátil do Spojených států na závěrečný grandslam sezóny US Open, v němž jako třetí nasazený přehrál ve čtvrtfinále Roddicka. V pozápasovém rozhovoru Američan kritizoval Srba za přehnané zneužívání jeho komunikace s trenérem během utkání. Djokovićova cesta skončila v semifinále, když po čtyřsetovém zápase podlehl Federerovi. Oba hráči se potkali již ve finále předchozího ročníku.\n\nPo události ve Flushing Meadows odehrál do konce roku čtyři turnaje. Ve finále PTT Thailand Open podlehl Tsongovi ve dvou sadách. V listopadu podruhé za sebou postoupil do Turnaje mistrů v Šanghaji, tentokrát jako druhý nasazený. V úvodním klání vyhrál s Argentincem del Potrem ve dvou setech, poté zdolal i Rusa Nikolaje Davyděnka ve třech dějstvích, aby v posledním utkání skupiny podlehl opět Tsongovi. Zajistil si účast v semifinále, v němž přehrál Francouze Gillese Simona. Ve finále se podruhé potkal s Davyděnkem a opět vítězně. Získal tak premiérový titul ze závěrečné události sezóny, kterou podruhé zakončil na 3. místě žebříčku ATP.\n\nSezónu otevřel startem na Brisbane International hraném v australském Brisbane, kde byl v úvodním kole vyřazen Ernestsem Gulbisem. Na další grandslamové přípravě Medibank International podlehl v semifinálové fázi Finu Jarkko Nieminenovi.\n\nDo Australian Open vstupoval jako obhájce titulu, ale ve čtvrtfinále proti bývalé světové jedničce Andymu Roddickovi utkání skrečoval.\n\nPo přesunu do Evropy se objevil v marseilleském dvouhře Open 13, v níž jako nejvýše nasazený v semifinále nestačil na Tsongu. Dvanácté singlové vítězství na okruhu ATP zaznamenal na Dubai Tennis Championships, když v boji o titul porazil Davida Ferrera. Další týden již obhajoval titul na americkém Masters v Indian Wells, kde podruhé v sezóně odešel poražen od Roddicka, a to opět ve čtvrtfinále. Na Miami Masters v Key Biscayne přešel mezi posledními čtyřmi hráči přes Federera a ve finále podlehl Britovi Andy Murraymu.\n\nFinálovou účast na turnaji série ATP Masters 1000 si zajistil na francouzském Monte-Carlo Rolex Masters, kde jej zdolal nejlepší antukář na okruhu Rafael Nadal. Na římském Rome Masters, obhajoval titul, ale ve finále znovu nestačil na dominantního Španěla.\n\nJako nejvýše nasazený hráč se zúčastnil domácího bělehradského turnaje Serbian Open. V boji o titul porazil v premiérovém vzájemném střetnutí Poláka Łukasze Kubota, čímž si zajistil druhou výhru v sezóně. Do antukového Mutua Madrilena Madrid Open vstupoval jako třetí nasazený a ztráty sady se probojoval do semifinále, v němž narazil na Nadala, jemuž i přes tři nevyužité mečboly podlehl. Zápas se zapsal do historie ATP Tour svým trváním – hrál se 4 hodiny a 3 minuty, nejdéle v otevřené éře tenisu v rámci utkání na dva vítězné sety. Na druhém grandslamu sezóny, pařížském French Open, opustil soutěž ve třetí fázi po porážce od Němce Philippa Kohlschreibera.\n\nTravnatou sezónu zahájil na německém Gerry Weber Open, kde byl po odstoupení tradičního účastníka Federera prvním nasazeným tenistou. Ve finále však nestačil na zkušeného Němce Tommyho Haase. Se stejným soupeřem pak podlehl opět ve čtvrtfinále dvouhry na Wimbledonu.\n\nV rámci přípravy na poslední grandslam se zúčastnil tradiční řady turnajů nazvané US Open Series. Mezi posledních osm tenistů prošel na Masters Rogers Cupu v Montrealu, kde podlehl Andy Roddickovi. Na cincinnatském Western & Southern Financial Group Masters zdolal v semifinále světovou trojku Nadala, ale v boji o titul jej porazil první hráč žebříčku Roger Federer. Na grandslamu US Open došel do semifinále, když předtím ztratil pouze dva sety. Mimo jiné zdolal Chorvata Ivana Ljubičiće, českou turnajovou patnáctku Radka Štěpánka a desítku Fernanda Verdasca. Mezi posledními čtyřmi hráči soutěže opět jako v předchozích letech nestačil na Federera.\n\nNa pekingském turnaji China Open zdolal během postupu do finále Rumuna Victora Hănesca, krajana Viktora Troického, Španěla Verdasca a Švéda Robina Söderlinga. V boji o titul pak zvítězil nad mladým chorvatským tenistou Marinem Čilićem, aby si připsal třetí titul sezóny. Na novém turnaji okruhu Šanghaj ATP Masters 1000 v semifinálové fázi zůstal na raketě Rusa Nikolaje Davyděnka.\n\nPo návratu na evropskou půdu zamířil na basilejský Davidoff Swiss Indoors, na němž si poradil s Janem Hernychem, ve čtvrtfinále pak s domácím Stanislasem Wawrinkou, v semifinále s dalším Čechem Štěpánkem a ve finále na něj čekala švýcarská světová jednička a trojnásobný vítěz turnaje Roger Federer, kterého porazil navzdory papírovým předpokladům.\n\nNa poslední události série Masters, pařížském halovém turnaji BNP Paribas Masters potvrdil formu ze Švýcarska a připsal si první titul této kategorie v sezóně, když v semifinále nejdříve zdolal Nadala a ve finále nedal šanci Francouzi Gaëlu Monfilsovi.\n\nDo londýnského Turnaje mistrů vstupoval jako obhájce titulu. V úvodním zápase základní skupinu porazil svého finálového soupeře z předchozího roku Nikolaje Davyděnka. Poté podlehl Švédu Söderlingovi, a přestože v posledním duelu porazil Španěla Nadala, zůstal za prvními dvěma postupovými místy ve čtyřčlenné skupině a do semifinále se nekvalifikoval.\n\nSezónu zakončil potřetí za sebou na 3. místě světové klasifikace ve dvouhře mužů. Za celý rok odehrál 97 zápasů – nejvíce ze všech tenistů na okruhu ATP, s bilancí 78 výher a 19 proher. Vyjma prvního místa ve statistice absolutního počtu vítězných utkání za sezónu (78), si zahrál nejvícekrát finále v kariéře – desetkrát, z toho v pěti případech vítězně.\n\nPrvní akcí sezóny byla účast na exhibici Kooyong Classic, kde nejdříve porazil Tommy Haase, ale ved ruhém zápase podlehl Fernandu Verdascovi.\n\nNa úvodním grandslamu Australian Open se probojoval do čtvrtfinále, v němž po pětisetové bitvě nestačil na Jo-Wilfrieda Tsongu. Navzdory vyřazení se v následné pondělní klasifikaci ATP posunul na své maximum, když byl poprvé hodnocen na 2. místě.\n\nPo návratu do Evropy odehrál rotterdamský turnaj ABN AMRO World Tennis Tournament, na němž jej porazil Rus Michail Južnyj. Na Dubai Tennis Championships ve Spojených arabských emirátech došel až do finále, v němž oplatil předchozí porážku Južnému a získal první titul sezóny.\n\nNásledně reprezentoval Srbsko v Davisově poháru. Na bělehradské antuce hostilo Spojené státy. Dvěma výhrami nad Samem Querreym a Johnem Isnerem dopomohl k premiérovému postupu družstva do čtvrtfinále Světové skupiny po výsledku 3–2 na zápasy.\n\nV Indian Wells Masters vypadl ve čtvrtém kole s Chorvatem Ivanem Ljubičićem a na další velké události Miami Masters nestačil hned v úvodní fázi na Belgičana Oliviera Rochuse. Djoković poté oznámil, že ukončuje spolupráci s trenérem Toddem Martinem.\n\nPoprvé na antuce se v sezóně objevil na Monte-Carlo Rolex Masters, kde z pozice nejvýše nasazeného hráče došel do semifinále, když předtím porazil Stanislase Wawrinku a Davida Nalbandiana. V něm jej přehrál Španěl Fernando Verdasco. Podruhé se stejným soupeřem prohrál na dalším Internazionali BNL d'Italia v Římě, tentokrát ve čtvrtfinále.\n\nV rodném Bělehradu jako první nasazený tenista obhajoval titul na Serbia Open, ale v utkání mezi posledními osmi hráči po prvním prohraném setu skrečoval krajanovi Filipu Krajinovićovi, jenž startoval na divokou kartu.\n\nDo antukového grandslamu French Open vstupoval jako trojka. na cestě do čtvrtfinále si postupně poradil s Jevgenijem Koroljovem, Kei Nišikorim, Victorem Hănescem a Robby Gineprim. V něm jej zastavil Rakušan Jürgen Melzer po pětisetovém utkání.\n\nVe Wimbledonu byl opět turnajová trojka. Dokázal zde porazit Oliviera Rochuse, Taylora Denta, Alberta Montañése, bývalou světovou jedničku Lleytona Hewitta a Lu Jan-suna, než v semifinále narazil na Čecha Tomáše Berdycha, který mu nepovolil vyhrát ani jediný set.\n\nNa americké části sezóny v torontském Rogers Cupu vypadl v semifinále s Federerem. Na turnaji startoval také ve čtyřhře, když vytvořil pár s Rafaelem Nadalem. Jednalo se o první účinkování singlové světové jedničky a dvojky ve společné dvojici od roku 1976, kdy vedle sebe nastoupili tehdejší jednička Jimmy Connors a dvojka Arthur Ashe. Přes kralování na singlovém žebříčku pár nepřešel přes první kolo, když nestačil na kanadskou dvojici Milos Raonic a Vasek Pospisil. Na další události Western & Southern Financial Group Masters, hraném v Cincinnati, skončil ve čtvrtfinále na raketě turnajové devítky Andyho Roddicka.\n\nJako třetí nasazený vstupoval do posledního grandslamu US Open. Již v úvodním kole hraném v extrémním teple se přiblížil vyřazení s krajanem Viktorem Troickim, když prohrával 1–2 na sety, ale zápas dovedl do vítězného konce. Následně zdolal bez ztráty sady Philippa Petzschnera, Jamese Blakea, Mardy Fishe, turnajovou sedmnáctku Gaëla Monfilse, aby se probojoval počtvrté za sebou do semifinále. Tam jej čekal přemožitel z minulých ročníků Roger Federer. V pětisetové tenisové bitvě zachraňoval dva mečboly protihráče za stavu 4–5 na gamy v rozhodující sadě. Páté dějství dokázal získat poměrem 7–5 a Švýcara poprvé ve Flushing Meadows udolat. Finále pak ztratil se světovou jedničkou Nadalem ve čtyřech setech. Španěl tím zkompletoval výhru na všech čtyřech Grand Slamech jako sedmý tenista historie.\n\nPo bělehradském semifinálovém vítězství v Davis Cupu nad Českou republikou v poměru 3–2 se Srbsko probojovalo do finále soutěže. Djoković vyhrál nedělní dvouhru s Berdychem a nastoupil také se Zimonjićem do sobotní čtyřhry, v níž prohráli. Poté si jako obhájce titulu a nejvýše nasazený zahrál pekingský China Open, v němž opět triumfoval po finálové výhře nad Davidem Ferrerem. V předchozích kolech porazil Mao-sin Kunga, bez boje Mardy Fishe, Gillese Simona a konečně v semifinále Johna Isnera.\n\nNa další čínské události šanghajském Mastersu dosáhl na semifinálovou účast, v níž mu porážku z US Open oplatil Roger Federer.\n\nPotřetí v řadě se kvalifikoval na londýnský závěrečný Turnaj mistrů, kde byl přiřazen do skupiny A ke Španělovi Nadalovi, Čechu Berdychovi a Američanu Roddickovi. Nejdříve porazil Berdycha, poté podlehl Nadalovi, aby si postup do semifinále zajistil výhrou ve třetím utkání s Roddickem. Mezi posledními čtyřmi hráči nestačil stejně jako v Šanghaji na Federera.\n\nVe finále Davisova poháru na tvrdém povrchu v Bělehradské aréně dopomohl Srbsku k premiérovému zisku salátové mísy, když vyhrál proti Simonovi a Monfilsovi obě dvouhry ve třech setech. Sezónu zakončil počtvrté v řadě na 3. místě žebříčku ATP. Olympijský výbor Srbska jej vyhlásil nejlepším sportovcem země, stejně jako deník DSL Sport organizující anketu Sportovec roku Srbska.´\n\nSezóna, kterou odehrál, je považována za jednu z nejlepších v historii mužského tenisu. Neporažen zůstal od ledna až do květnového semifinále French Open, když předtím vyhrál 43 utkání v řadě. Během celého roku získal deset singlových titulů, z toho tři Grand Slamy. Na Masters Series 1000 vyhrál v rámci jedné sezóny nejvíce titulů vůbec, když triumfoval v Indian Wells Masters, Miami Masters a Canada Masters na tvrdém povrchu a v Madridu a Římě na antuce.\n\nPřestože ke konci roku snížil četnost zápasů a procentuální úspěšnost výher–proher, tak celkově prohrál jen šestkrát, zatímco v sedmdesáti případech odešel jako vítěz. Rafaela Nadala porazil ve všech šesti finálových utkáních. Světovou jedničkou se poprvé stal 4. července, aniž by tuto pozici po zbývající část roku opustil. Vytvořil také rekord ATP World Tour v nejvyšším výdělku hráče za jednu sezónu, když si na prémiích připsal 12,6 miliónu dolarů.\n\nV úvodním grandslamu nové sezóny na Australian Open narazil mezi posledními čtyřmi hráči na loňského finalistu Andy Murrayho, proti němuž svedl pětisetové utkání. Vyhrál za 4 hodiny a 50 minut až v rozhodující sadě poměrem her 7–5, když už prohrával 1–2 na sety a v posledním dějství zachránil všech pět soupeřových brejkbolů. Ve finále pak zdolal Rafaela Nadala opět po pětisetové bitvě, přestože měl Španěl v páté sadě výhodu prolomeného podání, kterou však nevyužil a po vlastních ztracených servisech podlehl 7–5. Utkání vytvořilo rekord, když se stalo nejdelším finálem grandslamu bez rozdílu soutěží v otevřené éře. Jeho délka činila 5 hodin a 53 minut. Stejně tak představovalo nejdelší finále v historii Australian Open.\nNa turnaji Dubai Tennis Championships prošel přes Cedrika-Marcela Stebeho, Sergije Stachovského a Janka Tipsareviće bez ztráty setu do semifinále. V něm zůstal na raketě Andy Murrayho po výsledku 2–6, 5–7, čímž skončila jeho dubajská neporazitelnost trvající od roku 2009.\n\nNa úvodním Mastersu v Indian Wells vypadl v semifinálové fázi 1–2 na sety s Johnem Isnerem, když prohrál dvě zkrácené hry. Z druhé události této kategorie Miami Masters hrané v Key Biscayne, si připsal druhý titul v sezóně, když Murraymu vrátil finálovou porážku z Dubaje.\n\nNa Mastersu v Monte Carlo ve finále hladce podlehl Rafaelu Nadalovi, jenž tak získal osmý titul v řadě. Na French Open se poprvé v kariéře probojoval do finále. Výhrou by se stal třetím tenistou historie, který by zkompletoval čtyři grandslamové tituly v řadě (nekalendářní grandslam). Ve čtyřech setech však podlehl opět Nadalovi, jenž tak docílil rekordního sedmého vítězství na pařížské události.\n\nVe Wimbledonu vypadl v semifinále s pozdějším vítězem Rogerem Federerem, čímž ztratil pozici světové jedničky, na které figuroval od 4. července 2011.\n\nNa amerických betonech obhájil titul na torontském Canada Masters, když ve finále přehrál Francouze Guasqeta. Do závěrečného grandslamu sezóny US Open vstupoval jako druhý nasazený. Počtvrté v kariéře se probojoval až do finále, kde na něj čekal Skot Andy Murray. Po pětisetové bitvě odešel poražen, což znamenalo třetí prohru z finále newyorské události.\n\nV závěrečné asijské fázi okruhu vyhrál dva turnaje za sebou. Nejdříve potřetí triumfoval na pekingském China Open, když ve finále zdolal Tsongu a následující týden v Šanghaji oplatil finálovou prohru z newyorského grandslamu Britovi Murraymu. Poté, co se Federer odhlásil z Paris Masters, získal Srb jistotu návratu na čelo světové klasifikace od 5. listopadu a zakončení roku jako světová jednička. Ze závěrečného Turnaje mistrů si připsal druhou trofej po finálové výhře nad Federerem.\n\nSezónu rozehrál na Australian Open, kde ve finále zdolal Skota Andyho Murrayho. Stal se tak prvním mužem otevřené éry, který úvodní grandslam roku dokázal vyhrát třikrát v řadě. Celkově si na Australian Open připsal čtvrtý titul a šestý grandslamový v kariéře. O týden později vedl srbský tým v prvním kole Světové skupiny Davisova poháru proti Belgii, v němž zdolal Oliviera Rochuse bez ztráty sady. Srbové tak do sobotní čtyřhry vstupovali s náskokem 2–0 na zápasy a nakonec postoupili výsledkem 3–2.\n\nTřicátý šestý singlový titul přidal 2. března, když ve finále Dubai Tennis Championships přehrál Tomáše Berdycha. Na březnovém Mastersu BNP Paribas Open v Indian Wells vypadl v semifinálové fázi s del Potrem, který ukončil jeho sérii 22zápasové neporazitelnosti. Na navazující Miami Masters přijížděl v roli obhájce titulu. Ve čtvrtém kole jej však zastavil zkušený Tommy Haas po dvousetovém průběhu.\n\nV dubnovém čtvrtfinále Světové skupiny Davisova poháru proti Spojeným státům pomohl družstvu k postupu 3–1 na zápasy dvěma vítězstvími nad Johnem Isnerem a v neděli Samem Querreym. Ve druhé polovině dubna pak vybojoval premiérovou trofej na antukovém Monte-Carlo Rolex Masters, když si poradil s osminásobným obhájcem titulu Rafaelem Nadalem bez ztráty sady. Bulharský tenista Grigor Dimitrov ukončil jeho účast na Mutua Madrid Open, když mu podlehl ve třísetové bitvě druhého kola. Další týden mu únorovou porážku oplatil Berdych, na něhož nestačil mezi poslední osmičkou římské události Internazionali BNL d'Italia.\n\nPařížský major French Open otevřel výhrami 3:0 na sety nad Belgičanem Davidem Goffinem a Guidem Pellou. V osmifinále doháněl jednosetovou ztrátu proti Němci Philippu Kohlschreiberovi, když v duelu získal všechny zbylé sady. Pošestnácté v řadě tak prošel do čtvrtfinále Grand Slamu. Jeho cesta pavoukem skončila v semifinále po neúspěšné pětisetové bitvě s favorizovaným Nadalem.\n\nVe finále travnatého Wimbledonu neuhrál žádný set proti vítěznému Murraymu. Na srpnovém Rogers Cupu odešel poražen od Nadala opět mezi poslední čtyřkou hráčů v pavouku. Ve čtvrtfinále Cincinnati Masters mu stopku vystavil Isner. Na závěrečném grandslamu US Open postoupil do finálového zápasu, kde se po třicáté sedmé v kariéře utkal s Nadalem, čímž ustavili nový rekord otevřené éry tenisu. Žádní jiní dva hráči od roku 1968 neodehráli proti sobě více utkání. Po čtyřsetové prohře skončil jako poražený finalista. V polovině září pomohl Srbům k vítězství v semifinále 3:2 na zápasy, když na něj neuhráli žádný set Vasek Pospisil ani Milos Raonic.\n\nPorážku Španělovi vrátil v přímém boji o titul na říjnovém China Open. Z Pekingu si odvezl čtvrtou trofej. Poté získal druhé turnajové vítězství na Shanghai Rolex Masters, po němž držel šňůru 20zápasové neporazitelnosti na tvrdém povrchu asijských událostí, která započala o rok dříve. Šestnáctý titul ze série Masters dobyl na poslední akci této kategorie BNP Paribas Masters, konané v pařížské hale Bercy. Ve finále porazil Davida Ferrera. Na londýnském Turnaji mistrů obhájil titul, když v závěrečném finálovém duelu zdolal Nadala po dvousetovém průběhu.. Přestože v bělehradském finále Davisova poháru proti České republice vyhrál obě dvouhry nad Radkem Štěpánkem i Tomášem Berdychem bez ztráty sady, Srbsko nakonec soupeři podlehlo 2:3 na zápasy.\n\nSezónu otevřel exhibicí Mubadala World Tennis Championship. Prvními čtyřmi koly Australian Open proti Lukáši Lackovi, Leonardu Mayerovi, Denisi Istominovi a nasazené patnáctce Fabiu Fogninimu prošel bez ztráty setu. Stejně jako v předchozím roce narazil na Stana Wawrinku. Ve čtvrtfinále prohrával 1:2 na sety. Po srovnání sad však nezvládl koncovku pátého dějství a odešel poražen 7–9 na gamy. V Melbourne Parku tak Švýcar zakončil jeho 25zápasovou neporazitelnost, stejně jako sérii 14 grandslamových semifinále bez přerušení.\n\nMezi poslední čtveřicí hráčů na Dubai Tennis Championships jej zastavil pozdější šampion Roger Federer. V březnu mu však porážku oplatil na BNP Paribas Open, když basilejského rodáka zdolal ve finále a připsal si třetí titul z Indian Wells Masters. Kvalitní formu prokázal na navazujícím Mastersu Sony Open Tennis, kde dobyla další trofej finálovým vítězstvím nad světovou jedničkou Rafaelem Nadalem. Během dubnového Monte-Carlo Rolex Masters se potýkal s bolestivým zápěstím. Ve dvou setech mu stopku v semifinále vystavil Federer. Na další antukové akci dosáhl třetí trofej z římského Internazionali BNL d'Italia. Finanční odměnu ve výši půl milionu dolarů věnoval rodinám obětí ničivých povodní na Balkáně.\n\nNa jediný chybějící grandslamový titul z French Open opět nedosáhl, když jej v rozhodujícím finále porazil favorizovaný Nadal ve čtyřsetovém průběhu. Španěl tak tak vyhrál první vzájemný duel z posledních šesti střetnutí. V předešlých šesti zápasech dokázali Djokovićovi soupeři odebrat pouze dvě sady. Ve Wimbledonu byl již ve finále úspěšný, když v pětisetovém dramatu připravil Rogera Federera o šanci dosáhnout na osmý titul. Druhá trofej z All England Clubu pro Srba znamenala, že na čele žebříčku ATP vystřídal Nadala.\n\nLetní americkou sérii na betonech rozehrál kanadským Rogers Cupem, na němž jej ve třetím kole vyřadil pozdější vítěz Jo-Wilfried Tsonga. Pokles formy pokračoval na Cincinnati Masters, kde mu stopku opět ve třetím kole vystavil Španěl Tommy Robredo, když nezvládl koncovky obou sad. Jako první nasazený vstupoval do US Open, s nímž se rozloučil semifinálovou účastí po porážce od Japonce Kei Nišikoriho.\n\nV asijské části okruhu vybojoval pátý titul na pekingském China Open ze šesti posledních ročníků. Do finále postoupil přes Skota Andyho Murrayho a v rozhodujícím duelu přehrál Tomáše Berdycha. V semifinále navazujícího Shanghai Rolex Masters však nenašel recept na Federera.\n\nPo říjnovém narození syna již neprohrál do konce sezóny ani jeden zápas. Nejdříve ovládl závěrečnou událost mistrovské série Paris Masters, kde bez ztráty setu prošel pavoukem. Na závěr zdolal kanadského tenistu Milose Raonice.\n\nPoslední akcí se stal Turnaji mistrů, na němž vytvořil nový turnajový rekord, když mu v základní skupině tři soupeři dokázali odebrat nejméně gamů v historii, a to pouhých devět her. Tím překonal Lendla a McErnroea o pět gamů. Postupem do semifinále si také zajistil konečnou pozici světové jedničky, které dosáhl potřetí v kariéře, čímž se posunul na páté místo statistik po bok Nadala. Poté, co Federer před finále odstoupil pro bolest zad, slavil svou čtvrtou mistrovskou trofej a celkově sedmou v roce.\nSezóna představovala nejlepší rok dosavadní Djokovićovy kariéry a znamenala jednu z nejlepších sezón otevřené éry. Od čistého grandslamu Srba dělil jediný vítězný zápas, když nezvládl finále na Roland Garros proti Wawrinkovi. Jako první hráč open éry vyhrál popáté Australian Open a jako první dosáhl na šest trofejí ze série Masters. Vytvořil rekord tenisové historie šňůrou patnácti finálových účastí v řadě, z nichž proměnil jedenáct v titul. Na odměnách si připsal rekordních 21 592 125 dolarů, čímž se stal prvním tenistou s více než 20milionovým výdělkem. Během roku vyhrál osmdesát dva zápasů a šestkrát odešel poražen. Dalším zápisem do rekordních statistik bylo třicet jedna vítězných zápasů nad soupeři z elitní světové desítky, nejvyšší počet 16 785 bodů na žebříčku ATP od jeho zavedení v roce 1973 i největší bodový rozdíl před druhým v pořadí.\n\nSezónu zahájil na Qatar Open v Dauhá, kde v úvodních dvou kláních ztratil jen šest gamů. Ve čtvrtfinále jej však vyřadil Ivo Karlović po těsném třísetovém boji. V roli prvního nasazeného přijel na Australian Open, kde v prvních pěti zápasech neprohrál ani jeden set. V semifinále vrátil rok starou porážku obhájci titulu Stanu Wawrinkovi, když v poslední páté sadě uštědřil soupeři kanára. Potřetí jej ve finále hraném v Rod Laver Arena vyzval Andy Murray a potřetí z něj vyšel jako vítěz. Ve čtyřsetovém klání si Srb připsal posledních 12 ze 13 odehraných gamů a skotskému soupeři také v závěru udělil kanára. Jako první tenista otevřené éry na Australian Open vybojoval pátou trofej, čímž se odpoutal od Federera a Agassiho. Ziskem osmého grandslamu se zařadil po bok Agassiho, Lendla, Connorse, Rosewalla a Perryho.\n\nNa únorovém Dubai Tennis Championships se ve finále utkal se světovou dvojkou Rogerem Federerem, jemuž podlehl ve dvou setech. Navazující BNP Paribas Open znamenal opět finálovou účast proti Federerovi. Vítězstvím ukončil Švýcarovu 10zápasovou neporazitelnost a snížil poměr vzájemných utkání na 18:20. Vyrovnal také Federerův rekord čtyř trofejí na Indian Wells Masters a jako čtvrtý hráč otevřené éry dosáhl na 50. titul z okruhu ATP Tour, jímž překonal 49. titulů svého trenéra Borise Beckera. Na Miami Open zdolal v boji o titul třetího nasazeného Andyho Murrayho0. Skota porazil posedmé v řadě a zvýšil aktivní poměr vzájemné zápasové bilance na 18:8. Stal se tak prvním hráčem, jenž třikrát opanoval oba úvodní americké Mastersy v jediném kalendářním roce (2011, 2014, 2015). Celkově si připsal pátou trofej z Miami Masters a 51. kariérní titul.\n\nV dubnu vybojoval druhý titul na Monte-Carlo Masters, když ve finále zdolal Tomáše Berdycha. Z navazujícího Madrid Masters se odhlásil. Na římském Rome Masters poté triumfoval počtvrté v kariéře, když v boji o titul zdolal světovou dvojku Federera po dvousetovém průběhu. Padesátý třetí titul na okruhu ATP Tour pro něj znamenal pátou trofej v sérii Masters bez přerušení. Djoković tak od narození syna v říjnu 2014 neprohrál na žádném velkém turnaji – grandslamu, turnaji mistrů či Mastersu, když prodloužil sérii na 37 vítězných zápasů a sedm titulů v řadě.\n\nNa cestě do semifinále French Open neztratil ani jednu sadu. V něm pak porazil Andyho Murrayho po pětisetovém průběhu. Srbovu 43zápasovou vítěznou sérii zastavil až ve finále Švýcar Stan Wawrinka, když jej zdolal ve čtyřech setech.\n\nDalším turnajem se tradičně stal až travnatý Wimbledon. Během granslamu mu soupeři odebrali pouze tři sady. V osmifinále otočil nepříznivý stav 0–2 na sety proti Jihoafričanu Kevinu Andersonovi. Ve finále se opět střetl së světovou dvojkou Rogerem Federerem. Každý si připsal po jedné z úvodních dvou sad v tiebreaku. Ve třetím dějství byl zápas za stavu 3–2 pro podávajícího Djokoviće přerušen kvůli dešti. Střecha nebyla zatažena a v dalším průběhu již Srb na dvorci dominoval. Dosáhl tak na třetí wimbledonský triumf a celkově devátou grandslamovou trofej.\n\nSrpnovou US Open Series rozehrál montréalským Canada Masters, kde v přímém boji o titul podlehl poprvé po dvou letech Andymu Murraymu. Skot tak ukončil šňůru osmi vzájemných porážek. Ani popáté nevyhrál ve finále navazujícího Cincinnati Masters, když mu Federer v 90 minut dlouhém duelu oplatil londýnskou porážku a neumožnil mu zkompletovat kariérní Golden Masters, tj. zvítězit i na posledním devátém turnaji série Masters.\n\nNa posledním Grand Slamu sezóny, newyorském US Open 2015, byl coby světová jednička nasazen jako číslo jedna. V úvodním kole nejprve přehrál Brazilce João Souzu, následně snadno porazil rakouského tenistu Andrease Haider-Maurere, ve třetím kole si poradil s dvacátým pátým nasazeným Andreasem Seppim z Itálie a posléze i se Španělem Robertem Bautistou Agutem, se kterým prohrál druhý set. Ve čtvrtfinále si poradil s dalším Španělem Felicianem Lópezem, když zvítězil ve čtyřech setech. V semifinále pak ani ne za hodinu a půl hry zvítězil hladce nad obhájcem titulu Marinem Čilićem z Chorvatska, čímž se dostal do celkově šestého finále na dvorcích Národního tenisového centra Billie Jean Kingové a zároveň postoupil do čtvrtého grandslamové finále v jednom roce. Ve finále se střetnul s Rogerem Federerem, kterého po 3 hodinách a 20 minutách boje porazil ve čtyřech sadách, díky čemuž vyrovnal vzájemnou bilanci zápasů na 21–21. Celkově tak vybojoval desátý grandslamový titul, třetí v kalendářním roce a padesátý pátý turnajový triumf na okruhu ATP Tour. Po Rodu Laverovi (1969) a Federerovi (2006, 2007, 2009) se stal třetím mužem otevřené éry, který si zahrál finále všech čtyř Grand Slamů v jediné sezóně.\n\nBez ztráty setu prošel pavoukem říjnového China Open a ve svém dvanáctém finále bez přerušení zdolal španělskou turnajovou trojku Rafaela Nadala za 1:30 hodin po dvousetovém průběhu. Počtem gamů se jednalo o nejhladší vítězství ve vzájemné sérii obou tenistů, v níž Srb snížil pasivní bilanci duelů na 22–23. Připsal si tak padesátý šestý singlový titul na okruhu ATP Tour. Na China Open udržel i při šestém startu celkovou neporazitelnost, když všech 29 zápasů do nichž v Pekingu nastoupil, vyhrál. Za Nadalovým tenisovým rekordem, 31 vyhranými zápasy v řadě od premiérového startu (na French Open), tak zaostával pouze o dvě utkání. Navazující týden potřetí ovládl Shanghai Rolex Masters po finálovém vítězství nad Francouzem Jo-Wilfriedem Tsongou. Prodloužil tak svou 17zápasovou neporazitelnost i dvacet dva vyhraných setů v řadě. Překonal také vlastní finanční rekord ze sezóny 2013, kdy v jednom roce vydělal 14,5 milionu dolarů. Šanghajská prémie přes 900 tisíc dolarů znamenala průběžný roční výdělek 16 041 009 dolarů, což představovalo nejvyšší odměnu v konkrétní sezóně v historii tenisu.\n\nVe čtrnáctém finále bez přerušení, z patnácti odehraných turnajů roku, zdolal na BNP Paribas Masters skotskou turnajovou dvojku Andyho Murrayho po dvousetovém průběhu. Prodloužil tak svou 22zápasovou neporazitelnost a jako první tenista vůbec vybojoval šest trofejí ze série Masters za jedinou sezónu, i čtyři trofeje na pařířském mastersu. Proti Murraymu vyhrál desáté utkání z posledních jedenácti a aktivní vzájemnou bilanci navýšil na 21–9.\n\nNa londýnském ATP World Tour Finals porazil ve finálovém utkání Rogera Federera po dvousetovém průběhu. Švýcarovi vrátil porážku ze základní fáze a v osmém vzájemném utkání sezóny odešel popáté jako vítěz. Připsal si tak celkově pátou trofej z Turnaje mistrů, čímž se dotáhl na Lendla a Samprase, a stal se vůbec prvním tenistou, jenž vyhrál čtyři ročníky za sebou. Švýcarovi vrátil porážku ze základní fáze a v osmém utkání sezóny odešel popáté jako vítěz. Celkový poměr vzájemných duelů srovnal na 22–22.\n\nPočtvrté zakončil sezónu na postu světové jedničky, a to s nejvyšším počtem žebříčkových bodů od zavedení klasifikace v roce 1973 i s největším rozdílem před druhým v pořadí Murrayem.\n\nSezónu rozehrál Qatar ExxonMobil Open v Dauhá, kde neztratil žádný set. V semifinále jej jediný tiebreak donutil odehrál šestý muž žebříčku Tomáš Berdych. Ve finále zdolal světovou pětku Rafaela Nadala. Vybojoval tak jubilejní šedesátý singlový titul na okruhu ATP Tour. Srb nad Španělem zvítězil v devátém z posledních deseti vzájemných utkání a vůbec poprvé se ujal v sérii vedení 24–23 na zápasy. Jednalo se o jeho nejhladší vzájemnou výhru. Srbská jednička tak navýšila aktivní zápasovou bilanci 85–5 za poslední rok, v jejímž rámci držela proti hráčům elitní desítky poměr 35–5. Navíc posunula vlastní bodový rekord žebříčku ATP na hodnotu 16 790 bodů.\nV pozici světové jedničky, obhájce titulu a hráče nasazeného jako číslo jedna vstupoval na Australian Open. Na úvod neměl potíže s korejským 19letým tenistou Čong Hjonem, které ho porazil ve třech setech, díky čemuž zaznamenal 10. po sobě jdoucích vítězství v prvním kole Australian Open bez ztráty sady. Stejný počet setů potřeboval i ve 2. kole, v němž porazil Francouze Quentina Halyse. Vítězstvím ve třetím kole nad Andreasem Seppim dosáhl na 33. triumf v řadě nad nějakým z italských protivníků (jediný duel prohrál v chorvatském Umagu v roce 2004 s Filippom Volandrim). V jeho 60. zápase na Australian Open udolal za čtyři hodiny a 32 minut v pěti setech Gillese Simona z Francie a vybojoval účast v 27. grandslamovém čtvrtfinále v řadě, kterou se vyrovnal Američanovi Jimmymu Connorsovi. Djoković v utkání vyprodukoval 100 nevynucených chyb (jeho nový vlastní rekord, předchozí hodnota byla 63). Ve čtvrtfinále si poradil s japonským hráčem Keiem Nišikorim. V boji o finále se střetl s Rogerem Federerem, kterého dokázal porazit ve čtyřech setech. Srb tak postoupil do svého 17. turnajového finále v řadě a vzájemnou zápasovou bilanci s Federerem dokázal překlopit na svou stranu (24–23). Ve finále narazil na Andyho Murrayho, se kterým se v boji o titul z Melbourne střetl už počtvrté. Po kontrolovaném výkonu nakonec zvítězil ve třech setech a od finále Wimbledonu 2013 ho z posledních dvanácti duelů přehrál už pojedenácté. Srb vybojoval na zdejších kurtech šestý titul, který znamenal vyrovnání rekordu v počtu titulů Australana Roye Emersona.\n\nV semifinále BNP Paribas Open zdolal Nadala a ve finále si za 77 minut poradil s kanadskou turnajovou dvanáctku Milose Raonice po hladkém průběhu. V utkání nemusel odvracet žádnou brejkovou šanci soupeře a vyrobil pouze čtyři nevynucené chyby, všechny v úvodní sadě. Jako první dokázal na Indian Wells Masters zvítězit popáté, na což organizátoři zareagovali okamžitým přejmenováním centrálního dvorce po jeho osobě. Šestým vítězstvím na navazujícím Miami Open vyrovnal turnajový rekord Andreho Agassiho. V sérii ATP Masters 1000 vytvořil nový rekordní zápis dvacátým osmým titulem a přeskočil Rafaela Nadala. Šedesátým třetím titulem na ATP Tour se odpoutal od Argentince Guillerma Vilase na deváté místo. Potřetí za sebou, a počtvrté celkově, triumfoval na velkých březnových turnajích v Indian Wells i Miami během jedné sezóny. Navíc se poprvé dostal do čela historického žebříčku výdělků hráčů, když částkou 98,2 milionů dolarů odsunul 4. dubna z vedení Federera.\n\nAntukovou část sezóny nezahájil dobře, když na turnaji kategorie Masters 1000 v Monte Carlu podlehl, po volném losu, ve druhém kole 55. českému hráči žebříčku Jiřímu Veselému ve třech setech. Djoković tak utržil druhou porážku v probíhající sezóně a nejranější prohru za předešlé tři roky, když naposledy předtím vypadl v prvním či druhém kole s Bulharem Grigorem Dimitrovem na Mutua Madrid Open 2013. Jednalo se také o Srbův první nezvládnutý zápas s hráčem mimo světovou padesátku, od vyřazení 74. mužem klasifikace Xavierem Malissem na AEGON Championships 2010. Ukončil tak sérii devíti vyhraných turnajů z posledních deseti startů. Podruhé triumfoval na Mutua Madrid Open po finálovém vítězství nad světovou dvojkou Andym Murraym ve třech setech. Proti hráčům elitní světové desítky tak vyhrál předchozích 33 z 35 setů, což představovalo patnáct vítězných utkání v řadě. Šedesátý čtvrtý singlový titul na okruhu ATP Tour znamenal posun na šesté místo open éry, které sdílel s Björnem Borgem a Petem Samprasem. V sérii Masters vytvořil nový rekord dvacátým devátým titulem. O týden později mu finálovou porážku Murray oplatil, když jej zdolal na římském Mastersu Internazionali BNL d'Italia ve dvou setech.\n\nNa Roland Garros ztratil první ze dvou setů ve čtvrtém kole se čtrnáctým nasazeným Španělem Robertem Bautistou Agutem. Po zisku zbylých tří sad prošel do čtvrtfinále, čímž si 2. června zajistil start na závěrečném Turnaji mistrů v Londýně. Navíc tato výhra znamenala, že se stal prvním tenistou historie s více než 100 miliony dolarů výdělku na odměnách. Po kole částka činila 100 001 974 dolarů a po turnaji pak 101 917 404 dolarů. Druhý Federer měl na kontě přes 98 milionů. Mezi poslední osmičkou hráčů zdolal turnajovou sedmičku Tomáše Berdycha a v semifinále nepřipustil zápletku s Rakušanem Dominicem Thiemem. V repríze finále lednového Australian Open přehrál světovou dvojku Andyho Murrayho po čtyřsetovém průběhu. Zkompletoval tak jako osmý tenista historie kariérní Grand Slam. Po Budgeovi a Laverovi se výhrou stal třetím mužem historie, jenž zvítězil na čtyřech grandslamových turnají v řadě. Šedesáté páté turnajové vítězství na okruhu ATP Tour znamenalo dvanáctý vavřín z majoru a posun na čtvrté místo historických tabulek, které sdílel s Australanem Royem Emersonem. V Paříži zvítězil při dvanácté účasti, což představovalo nejdelší období muže v čekání na zisk prvního titulu. Z předchozích dvaceti tří odehraných grandslamů nepostoupil do finálového duelu pouze pětkrát.\n\nVýhrou ve druhém kole Wimbledonu nad Francouzem Adrianem Mannarinem vytvořil nový rekord otevřené éry 30 vítěznými zápasy na Grand Slamu v řadě, čímž překonal výkon tenisové legendy Roda Lavera z konce šedesátých let dvacátého století. Ihned v následném kole však tuto šňůru nedokázal navýšit, když byl překvapivě nad jeho síly dvacátý osmý nasazený Američan Sam Querrey, který dokázal Srba porazit ve čtyřech setech. Utkání se hrálo ve dvou dnech. Na grandslamu tak Srb nepostoupil do osmifinále poprvé od Roland Garros 2009, kdy v Paříži rovněž skončil ve třetím kole. Ukončil tím šňůru dvaceti osmi grandslamových čtvrtfinále v řadě. Ve finále torontského Rogers Cupu popáté v roce zdolal Keie Nišikoriho a navýšil celkový poměr vzájemných duelů na 10–2. Čtvrtou trofejí z Canada Masters se zařadil na druhé místo za šest titulů Ivana Lendla. Čtyřicátou třetí finálovou účastí v kategorii ATP Masters se osamostatnil na čele statistik, když předchozí rekord sdílel s Nadalem a Federerem.\n\nSrbsko reprezentoval na Letních olympijských hrách v Riu de Janeiru, kde v mužské dvouhře jako světová jednička vypadl již v úvodním kole s pozdějším stříbrným medailistou Juanem Martínem del Potrem. Jednalo se o jeho premiérovou porážku v prvním odehraném zápase turnaje od ledna 2009, kdy podlehl Ernestsu Gulbisovi na Brisbane International. Na US Open se probojoval do finále, kde jej zastavil Stan Wawrinka po čtyřsetovém průběhu. V semifinále Shanghai Rolex Masters nestačil na Roberta Bautistu Aguta. Čtvrtfinálová porážka od Marina Čiliće na pařížském BNP Paribas Masters znamenala po 122 týdnech bez přerušení pád z čela žebříčku ATP, respektive po celkové délce 223 týdnů. Na této pozici jej vystřídal Skot Andy Murray, který Srba porazil ve finále závěrečného ATP World Tour Finals.\n\nDo sezóny vstoupil obhajenou trofejí na Qatar ExxonMobil Open, kde v závěrečném duelu oplatil listopadovou porážku světové jedničce Andy Murraymu. Australian Open znamenalo vyřazení již ve druhém kole od uzbeckého 117. hráče klasifikace Denise Istomina. Poprvé od Australian Open 2007 tak v Melbourne Parku nepostoupil do čtvrtfinále a poprvé v kariéře na grandslamu podlehl tenistovi mimo elitní světovou stovku.\n\nNásledně jej dvakrát za sebou vyřadil Australan z druhé desítky žebříčku Nick Kyrgios. Nejdříve mezi posledními osmi na Abierto Mexicano Telcel a poté v osmifinále Indian Well Masters.V dubnu dosáhl čtvrtfinálové účasti na Monte-Carlo Rolex Masters, kde jej zastavil Belgičan David Goffin.\n\nDo druhého finále sezóny se probojoval na květnovém Internazionali BNL d'Italia poté, co dovolil Rakušanovi Dominicu Thiemovi uhrát jediný game. V rozhodujícím zápasu však nestačil na šestnáctého nasazeného Němce Alexandra Zvereva, když si nevypracoval žádnou brejkovou příležitost.\n\nV květnu rozpustil svůj realizační tým, včetně ukončení jedenáctileté spolupráce s Mariánem Vajdou, kondičním koučem Gebhardem Philem-Gritschem i fyzioterapeutem Miljanem Amanovičem. Trenérské vedení převzala od French Open bývalá americká světová jednička Andre Agassi. Na pařížském grandslamu jej ve čtvrtfinále vyřadil Rakušan Dominic Thiem.\n\nPoprvé od sezóny 2010 odehrál před Wimbledonem přípravný turnaj na trávě, když po pádu na čtvrté místo žebříčku zavítal na AEGON International do Eastbourne. V celém průběhu neztratil žádný set a po finálové výhře nad francouzskou turnajovou dvojku Gaëlem Monfilsem získal druhý sezónní titul, opět z kategorie ATP 250. V roli světové čtyřky zavítal do Wimbledonu, kde skončil ve čtvrtfinále na raketě Tomáše Berdycha. Po ztrátě úvodní sady v tiebreaku, v průběhu druhého setu zápas skrečoval pro bolestivý pravý loket.\n\nNa doporučení lékařů 26. července 2017 předčasně ukončil sezónu pro pokračující bolest lokte, s plánem konzervativní léčby. Daná zdravotní indispozice měla protrahovaný charakter, když se s ní potýkal v průběhu předešlého roku a půl. Absence na US Open znamenala, že přeruší šňůru 51 grandslamových účastí v řadě. Herní výpadek komentoval slovy: „\"Mé tělo má limity a to musím respektovat. … Musel jsem udělat radikální rozhodnutí. Bylo to těžké, ale neměl jsem na výběr … Pár měsíců nevezmu raketu do ruky … navštívil jsem hodně specialistů a všichni se shodli, že potřebuju klid a pauzu.\"“ Ve stejný den roku 2016 oznámil předčasné ukončení sezóny Roger Federer.\n\nNa počátku listopadu pak poprvé od roku 2007 opustil elitní světovou desítku žebříčku ATP, když klesl ze 7. na 12. místo.\n\nV lednu zdolal Dominica Thiema na exhibičním Kooyong Classic hraném na melbournském Kooyong Stadium. Na okruh se po více než půl roční pauze vrátil grandslamem Australian Open, kde ve druhém kole vyřadil Gaëla Monfilse, ve třetí fázi Alberta Ramose-Viñolase, aby následně nenašel recept na Jihokorejce Čong Hjona. Na konci ledna pak podstoupil operaci ramenního kloubu. Na twitterovém účtu oznámil 3. března 2018 návrat k tréninku a po mírné jednotýdenní zátěži se překvapivě představil již na březnovém BNP Paribas Open v Indian Wells, kde jej ve druhém kole vyřadil Japonec Taró Daniel. Opět ve druhé fázi dohrál i na navazujícím Miami Open, tentokrát s Francouzem Benoîtem Pairem.\n\nNa dubnový Monte-Carlo Rolex Masters přijížděl s obnovenou spoluprací se slovenským trenérem Mariánem Vajdou. V soutěži uhrál dvě kola proti krajanu Dušanu Lajovićovi a Chorvatu Bornu Ćorićovi, s následnou porážkou od světové sedmičky Dominica Thiema. Na tiskové konferenci komentoval svůj zdravotní stav slovy: „\"Po dvou letech mohu konečně hrát bez bolesti\"“. Po dalším časném vyřazení na Barcelona Open Banco Sabadell se Slovákem Martinem Kližanem, si zvýšil sebevědomí během Mutua Madrid Open, kde poprvé za deset měsíců porazil hráče z elitní světové dvacítky a finalistu z Monte-Carla Keie Nišikoriho. Ve druhém kole jej však zastavil Brit Kyle Edmund po třísetovém průběhu. Do římského Internazionali BNL d'Italia vstupoval se sezónní zápasovou bilancí 6–6. Poprvé od června 2017 prošel až do semifinále, v němž jej zdolala světová jednička Rafael Nadal ve dvou sadách. Čtvrtfinálovou účast zaznamenal na French Open, když byl vyřazen italským překvapením turnaje a 72. hráčem žebříčku Marcem Cecchinatem po čtyřsetovém průběhu.\n\nDobrý vstup do travnaté sezóny zaznamenal na Fever-Tree Championships v londýnském Queen's Clubu, kde si výhrou nad Grigorem Dimitrovem připsal první vítězství nad členem elitní světové pětky po více než roce a půl. Poté přehrál Francouze Adriana Mannarina a Jérémy Chardyho, čímž se probojoval do finále. V něm nevyužil mečbol proti nejvýše nasazenému Marinu Čilićovi a utkání nakonec ztratil.\n\nDo Wimbledonu zavítal jako dvanáctý nasazený. Na jeho raketě postupně dohráli Tennys Sandgren, Horacio Zeballos, Kyle Edmund, Karen Chačanov a mezi poslední osmičkou Kei Nišikori. V semifinále svedl pětisetovou bitvu s prvním mužem klasifikace Rafaelem Nadalem. jednalo se o jejich 52. vzájemné střetnutí a Djoković triumfoval po 5.21 hodinách výsledkem poměrem gamů 10–8 v rozhodující sadě. Navýšil tím mírně aktivní vzájemnou bilanci na 27–25. Oba shodně zahráli 73 vítězných míčů a vytvořili 42 nevynucených chyb. Jednalo se o druhé nejdelší semifinále v historii Wimbledonu, překonané pouze druhým souběžným semifinálem ročníku mezi Andersonem a Isnerem. Po třísetovém finálovém vítězství nad Jihoafričanem Kevinem Andersonem získal čtvrtý wimbledonský a celkově třináctý grandslamový titul ve dvacátém druhém odehraném finále majoru. 31letý Srb hrající z pozice světové jednadvacítky se stal nejníže postaveným vítězem od Chorvata Gorana Ivaniševiće z roku 2001. Bodový zisk jej poprvé od října 2017 navrátil do elitní světové desítky, jíž uzavíral na 10. místě.\n\nNa Rogers Cupu v Torontu dohrál ve třetím kole po prohře od pozdějšího řeckého finalisty Stefanose Tsitsipase. Debutovou trofej na cincinnatském Western & Southern Open získal po finálovém vítězství nad světovou dvojkou Rogerem Federerem po dvousetovém průběhu. Ve čtyřicátém šestém vzájemném duelu vybojoval dvacátou čtvrtou výhru. 31. titul v kategorii Masters znamenal, že se stal prvním hráčem dvouhry, který vyhrál všech devět podniků série Masters, v této podobě hrané od vzniku okruhu ATP Tour v roce 1990. Na zkompletování tzv. kariérního Golden Mastersu přitom čekal pět let, ale ze všech pěti předchozích finále Cincinnati Masters odešel poražen. Do finále newyorského US Open prošel přes Keie Nišikoriho. V závěrečném duelu zdolal argentinskou světovou trojku Juana Martína del Potra po třísetovém průběhu. Poměr vzájemných duelů navýšil na 15–4, z toho dosáhl třinácté výhry v řadě. Po triumfech z let 2011 a 2015 vybojoval třetí trofej z Flushing Meadows, která znamenala čtrnáctý grandslamový titul. Tím se posunul na třetí místo historických statistik, jež sdílel s Petem Samprasem. Po Federerovi se stal druhým tenistou historie, který vybojoval třikrát Wimbledon i US Open vždy v jedné sezóně. V žebříčku se posunul o tři místa výše na 3. místo. Do elitní světové trojky se vrátil poprvé od French Open 2017.\n\nZ říjnového Shanghai Rolex Masters si po finálové výhře nad Chorvatem Bornou Ćorićem odvezl čtvrtý šanghajský titul, čímž navýšil svou finálovou neporazitelnost z čínských turnajů na 11–0. Zároveň vybojoval třicátou druhou trofej v sérii Masters. Neporazitelnost prodloužil na 18 utkání a od Wimbledonu 2018 prohrál z dvaceti osmi zápasů jen jednou. Na druhém místě světové klasifikace vystřídal Federera, se ztrátou 215 bodů na vedoucího Nadala. Po těsné výhře nad Federerem až v tiebreaku rozhodující sady postoupil do finále listopadového Rolex Paris Masters. V něm však nestačil na 22letého Rusa Karena Chačanova po dvousetovém průběhu. Ztráta setu ve čtvrtfinále s Čilićem znamenala ukončení nejdelší, 30setové série neporazitelnosti Djokoviće v kariéře. Po pařížském turnaji zahájil 5. listopadu 2018 čtvrté období jako světová jednička, když vystřídal Nadala. Španěl ve stejný den ukončil sezónu pro břišní zranění, čímž Djoković získal jistotu, že popáté v kariéře zakončí rok na postu konečné jedničky. Stal se také historicky prvním takovým hráčem, který v průběhu sezóny figuroval mimo elitní dvacítku žebříčku.\n\nZákladní skupinu Kuertena na závěrečné akci roku ATP Finals vyhrál, když porazil Alexandra Zvereva, Čiliće a Isnera. Po vítězství nad Kevinem Andersonem postoupil do sedmého karierního finále na Turnaji mistrů. V něm mu dva dny starou prohru oplatil 21letý Zverev, který srovnal poměr vzájemných utkání na 2–2. Srb přitom ztratil první podání na turnaji až v devátém gamu úvodního setu finálového duelu.\n\nSezónu zakončil popáté v kariéře jako světová jednička na žebříčku ATP.\n\nÚvodním turnajem sezóny se stal lednový Qatar ExxonMobil Open. Na jeho raketě postupně dohráli Damir Džumhur, Márton Fucsovics a pátý nasazený Gruzínec Nikoloz Basilašvili, než jej v semifinále vyřadila španělská turnajová sedmička Roberto Bautista Agut.\n\nNa Australian Open přijížděl v roli prvního hráče světa. Na cestě do finále přehrál Mitchella Kruegera, finalistu z roku 2008 Jo-Wilfrieda Tsongu, dvacátého pátého nasazeného Denise Shapovalova, turnajovou patnáctku Daniila Medveděva, osmičku Keie Nišikoriho a dvacet osmičku Lucase Pouilleho. Rekordní sedmý melbournský titul, a patnáctý grandslamový, získal po výhře nad světovou dvojkou Rafaelem Nadalem, když Španěl utržil nejtěžší porážku v rámci svých grandslamových finále. Na březnovém BNP Paribas Open v Indian Wells jej ve třetím kole vyřadil Philipp Kohlschreiber. V třísetovém zápase osmifinále Miami Open podruhé v roce podlehl Bautistu Agutovi.\n\nAntukovou sezónu rozehrál na Monte-Carlo Rolex Masters, kde jej ve třísetovém čtvrtfnále zastavil Rus Daniil Medveděv. Během květnového Mutua Madrid Open překonal hranici 250 týdnů na čele žebříčku ATP, čímž se zařadil po bok Federera, Samprase, Lendla a Connorse. Třetí madridskou trofej vybojoval finálovým vítězstvím s Řekem Stefanosem Tsitsipasem. Na jeden týden tak vyrovnal Nadalův rekord 33. trofejí v sérii Masters. Španěl se od Srba opět odpoutal na navazujícím Internazionali BNL d'Italia v Římě, kde Djokoviće zdolal ve finále. Poprvé mu také uštědřil „kanára“, set v poměru 6–0.\nNa French Open prošel do semifinále bez ztráty setu, včetně výhry nad pátým nasazeným Alexandrem Zverevem. Již osmifinálové vítězství nad Němcem Janem-Lennardem Struffem, z něj učinilo prvního tenistu, který na Roland Garros postoupil do deseti čtvrtfinále v řadě. Před branami finále jej však v pětisetové bitvě trvající čtyři hodiny zastavil Dominic Thiem. Utkání bylo opakovaně přerušeno pro déšť a rozloženo do dvou dnů. Rakušan tak ukončil Srbovu 26zápasovou neporazitelnost na grandslamech a připravil jej o možnost podruhé získat „Nole Slam“ za čtyři vyhrané majory v řadě.\n\nZ Wimbledonu si odvezl šestnáctý kariérní grandslam, když mu zvládnutá obhajoba přinesla pátou trofej z All England Clubu. V pětisetovém finálovém dramatu proti Federerovi, časem 4.57 hodin nejdelším ve wimbledonské historii, odvrátil v závěrečném dějství dva mečboly podávajícího Švýcara v řadě. Za stavu gemů 12–12 pak vůbec poprvé o vítězi rozhodla zkrácená hra. Jako obhájce titulu jej v semifinále cincinnatského Western & Southern Open vyřadil Rus Daniil Medveděv. Stejnou roli plnil na US Open. Ve čtvrtém kole skrečoval Stanu Wawrinkovi, jenž ziskal úvodní dva sety a ve třetím měl výhodu prolomeného servisu. Porážka znamenala, že nezopakuje svá maxima z let 2011 a 2015, kdy získal tři ze čtyř grandslamů. V říjnu triumfoval na Rakuten Japan Open Tennis Championships v Tokiu po finálovém vítězství nad australským kvalifikantem Johnem Millmanem. Čtvrtfinálovou porážku pak utržil na Shanghai Rolex Masters od Řeka Stefanose Tsitsipase. Přestože na listopadovém Rolex Paris Masters vyhrál rekordní pátou trofej, když ve dvou závěrečných kolech přehrál Grigora Dimitrova a Kanaďana Denise Shapovalova, přesně po roce ztratil post světové jedničky. Na vrchol žebříčku se vrátil Rafael Nadal.\n\nNa Turnaji mistrů, londýnském ATP Finals, nepostoupil ze základní skupiny Björna Borga. Po výhře nad italským debutantem Matteem Berrettinim podlehl ve třech setech Dominicu Thiemovi a ve dvou sadách i Federerovi, s nímž prohrál poprvé od roku 2015. Sezónu zakončil jako světová dvojka.\n\nDo sezóny vstoupil jako člen srbského výběru na úvodním ročníku australské týmové soutěže ATP Cupu. Srbsko vyhrálo všech šest mezistátních utkání a získalo trofej. Djoković porazil šest soupeřů ve dvouhře včetně ruské světové pětky Medveděva v semifinále a španělské světové jedničky Nadala ve finále. Do Australian Open vstoupil jubilejním 900. vítězným zápasem na okruhu ATP Tour, v němž vyřadil Němce Jana-Lennarda Struffa. V semifinále neztratil ani jednu sadu proti Rogeru Federerovi. Ve finále pak za 3.59 hodiny přehrál rakouskou světovou pětku Dominica Thiema po pětisetovém dramatu. Ve finále grandslamu poprvé otočil nepříznivý vývoj setů ze stavu 1–2, když sedm předchozích finále s tímto vývojem prohrál. Osmým triumfech na Australian Open navýšil vlastní historický rekord a na turnaji udržel finálovou i semifinálovou neporazitelnost s bilancí 16–0. Sedmnáctá grandslamová trofej jej řadila na třetí místo historických statistik. Titulem se vrátil do čela světového žebříčku a pátým obdobím zahájil 276. týden na vrcholu klasifikace.\n\nNovak Djoković a Roger Federer se na okruhu potkali v 50 utkáních (a finále Turnaje mistrů 2014 nebylo odehráno). Djokovic vyhrál 27krát a 23krát odešel poražen. Poměr na tvrdém povrchu vyznívá mírně ve prospěch Srba 20–18, bilance na antuce 4–4 je vyrovnaná, a na trávě vede Djoković 3–1, když první vzájemné utkání na zeleném pažitu Federer vyhrál v semifinále Wimbledonu 2012 a naopak poražen odešel z finále Wimbledonu 2014, 2015 i 2019. Devatenáctkrát vzájemné měření sil dospělo až do rozhodující sady.\n\nNa Grand Slamu spolu odehráli čtrnáct zápasů. Djoković v ní vede 8–6. Vedle Nadala zůstává srbský tenista jediným hráčem okruhu, který švýcarského hráče dokázal zdolat na dvou po sobě jdoucích turnajích „velké čtyřky“. Poté, co jej přehrál na US Open 2010, vyřadil ho také na Australian Open 2011, dvakrát po sobě ho poté porazil ve Wimbledonu 2014 a 2015. Spolu s Nadalem a Murraym jsou pak jedinými třemi tenisty, kteří dosáhli nad Federerem dvouciferného počtu vítězství. Opět Djoković s Nadalem zůstávají osamoceni ve statistice grandslamových výher bez ztráty setu, když Srb stavu 3:0 na sety dosáhl na Australian Open 2008, Australian Open 2011 a French Open 2012, Španěl jej tímto způsobem dokázal zdolat ve finále French Open 2008.\n\nFederer ukončil Djokovićovu neporazitelnost v sezóně 2011, do níž Srb vstoupil šňůrou čtyřiceti jedna vítězství. V semifinále French Open 2011 však švýcarskému tenistovi podlehl po čtyřsetovém průběhu. Tuto porážku mu však oplatil v pětisetovém semifinálovém dramatu na záříjovém US Open 2011, kde ve druhém ročníku za sebou odvrátil dva Federerovy mečboly a prošel do finále. Vzájemná série pokračovala v semifinále Wimbledonu 2012, kde Švýcar uštědřil čtyřsetovou porážku tehdejší světové jedničce a obhájci titulu. Před finále Turnaje mistrů 2014 Švýcar odstoupil pro zádové potíže. Poprvé se tak ve 45leté historii turnaje finálový duel neodehrál. Poslední vzájemný zápas na Western & Southern Open 2018 vyhral Djoković. Řada expertů hodnotí vzájemné soupeření obou hráčů na US Open jako jedno z největších v rámci otevřené éry tenisu. \n\nV pětisetovém boji o titul ve Wimbledonu 2019 odehráli nejdelší finále londýnského grandslamu, trvající téměř pět hodin. V rozhodující sadě Federer neproměnil dva mečboly na podání a utkání prohrál v nově zavedeném tiebreak.\n\nNovak Djoković a Rafael Nadal svedli větší počet vzájemných střetnutí, než jakákoli jiná dvojice v otevřené éře tenisu. Celkově se utkali v padesáti pěti zápasech, v nichž drží těsnou kladnou bilanci výher a proher Srb poměrem 29–26.\n\nV sezónách 2006–2010 byla jejich vzájemná série zastiňována soupeřením Federera a Nadala. Větší pozornost na sebe začala poutat od prvního finále Grand Slamu na US Open 2010, v němž se dvojice utkala. Jedná se o jediný pár tenistů, jehož členové proti sobě odehráli finálové zápasy na všech čtyřech grandslamových turnajích, a to dokonce bez přerušení. Finálový duel na Australian Open 2012 je řadou odborníků řazen k nejlepším utkáním tenisové historie. Mary Carillová a John McEnroe označili tento zápas, spolu s jejich semifinále na French Open 2013, vůbec za nejlepší klání hraná na tvrdém povrchu a antuce. Web \"ATPworldtour.com\" hodnotil soupeření této dvojice za třetí nejlepší v první dekádě třetího tisíciletí.\n\nPrvní duel oba proti sobě odehráli ve čtvrtfinále French Open 2006, z něhož vítězně vyšel Španěl poté, co byl srbský hráč přinucen utkání ve třetí sadě skrečovat pro zranění. Po zápasu Djoković médiím sdělil, že pochopil co je třeba udělat, aby Nadala přehrál a dodal, že soupeř byl „na antuce k poražení“. Od té doby zaujal Srb roli hlavního Nadalova soupeře na jeho nejdominantnější antuce, když mu na tomto povrchu uštědřil přes polovinu všech porážek. K premiérovému finále oba nastoupili na Indian Wells Masters 2007, z něhož vyšel vítězně mallorský rodák. Jednalo se o teprve druhé vzájemné střetnutí na okruhu ATP Tour. O týden později slavil debutový triumf Djoković, když soupeře zdolal ve čtvrtfinále Miami Masters 2007. Od března 2011 do dubna 2013 se dvojice utkala ve třinácti finálových zápasech bez přerušení, z nichž osm vyhrál srbský hráč.\n\nOd podzimu 2005 do června 2006 jej trénoval Riccardo Piatti, jenž současně vedl Chorvata Ivana Ljubičiće. K rozchodu došlo poté, co kouč odmítl Srba připravovat na plný úvazek jako jediného svěřence.\n\nOd června 2006 do května 2017 jej trénoval bývalý slovenský tenista Marián Vajda. Poprvé se potkali ve stejném roce v květnu na French Open. Djoković příležitostně najímá další kouče na částečný úvazek. V jarní části 2007 se jednalo o Australana Marka Woodfordea, jenž měl na starosti zlepšení hry na síti. Od srpna 2009 do dubna 2010 se na přípravě podílel Američan Todd Martin, jenž měl za úkol změnit styl podání.\n\nV červenci 2010 před daviscupovým utkáním mu pomohl odborník na výživu Igor Četojević, jenž praktikoval tradiční čínskou medicínu včetně akupunktury. U Srba diagnostikoval celiakii s jeho následným přechodem na bezlepkovou dietu. Djoković se poté začal cítit silnější, rychlejší a v lepší formě. Po wimbledonském triumfu v červnu 2011 byla spolupráce s Četojevićem ukončena.\n\nOd prosince 2013 do roku 2016 působil na pozici hlavního trenéra bývalý německý první hráč světa Boris Becker. V květnu 2017 oznámil Djoković rozpuštění realizačního týmu, včetně ukončení jedenáctileté spolupráce s Mariánem Vajdou, kondičním koučem Gebhardem Philem-Gritschem i fyzioterapeutem Miljanem Amanovičems cílem získat nový náboj do hry. Na květnovém Rome Masters 2017 oznámil, že se jeho koučem od navazujícího French Open stala bývalá americká světová jednička Andre Agassi, ačkoli spolu neuzavřeli žádný dlouhodobý kontrakt. Trenérskou změnu komentoval slovy: \"„Dva týdny jsme si s Andrem telefonovali a dohodli jsme se na spolupráci … Prošel vším, čím si teď procházím já. Hře rozumí jako málokdo. Užívám si každý rozhovor s ním.\"“ Poté, co v polovině listopadu 2017 ukončil profesionální kariéru český tenista Radek Štěpánek, stal se v závěru téhož měsíce dalším koučem Srba. Agassi se Štěpánkem ukončili s Djokovićem spolupráci na konci března 2018, když se jejich názory příliš často rozcházely s pohledem srbského tenisty. V květnu téhož roku obnovil spolupráci s Mariánem Vajdou. V červnu 2019 se členem trenérského týmu stala bývalá světová dvojka a chorvatský wimbledonský vítěz Goran Ivanišević.\n\n\n\n\n\n"}
{"id": "154550", "url": "https://cs.wikipedia.org/wiki?curid=154550", "title": "Andy Murray", "text": "Andy Murray\n\nAndrew Barron „Andy“ Murray, OBE (* 15. května 1987 Glasgow) je britský tenista ze Skotska, trojnásobný grandslamový vítěz, dvojnásobný olympijský šampion z Londýnských i Riodejaneirských her, vítěz Davisova poháru a od listopadu 2016 do srpna 2017 světová jednička ve dvouhře, kterou se stal jako druhý Brit ve všech tenisových soutěžích v historii a první v soutěži dvouhry. Na čele klasifikace strávil 41 týdnů. \n\nVe své dosavadní kariéře na okruhu ATP Tour vyhrál čtyřicet šest turnajů ve dvouhře a tři ve čtyřhře. Na challengerech ATP a okruhu Futures získal sedm titulů ve dvouhře. Jeho starším bratrem je bývalá světová jednička ve čtyřhře Jamie Murray. Profesionálem se stal v sezóně 2005.\n\nDo elitní světové desítky žebříčku ATP se poprvé posunul 16. dubna 2007. Nejvýše ve dvouhře byl klasifikován v listopadu 2016 na 1. místě a ve čtyřhře pak v říjnu 2011 na 51. místě. V sezóně 2016 se stal jeho koučem bývalý britský tenista Jamie Delgado, kterému v trenérském vedení do listopadu roku 2017 pomáhal Ivan Lendl, než se podruhé s Murraym rozešel.\n\nSvůj první grandslamový titul vyhrál na US Open 2012 poté, co ve finále porazil Novaka Djokoviće v pěti setech. Stal se tak prvním britským tenistou od roku 1977, respektive prvním britským mužem od roku 1936, který vyhrál dvouhru na turnaji patřícím do tenisového Grand Slamu. Novaka Djokoviće porazil také o rok později ve finále Wimbledonu 2013 ve třech setech. Tímto historickým vítězstvím slavil po 77 letech opět britský tenista singlový wimbledonský titul. Druhou wimbledonskou trofej přidal v roce 2016. Jako první Brit ovládl Turnaj mistrů, když triumfoval roku 2016.\n\nOsmkrát odešel poražen z grandslamového finále, a to na US Open 2008, Australian Open 2010, 2011, 2013, 2015, 2016, ve Wimbledonu 2012 a a na French Open 2016. Z toho pětkrát jej přehrál Novak Djoković a třikrát Roger Federer. V sezóně 2011 se stal sedmým tenistou otevřené éry, jenž se probojoval do semifinále všech čtyř grandslamů během jediné sezóny.\n\nNa londýnských Hrách XXX. Letní olympiády reprezentoval Spojené království. Po výhře nad Federerem získal zlatou medaili ve dvouhře a stal se prvním mužským olympijským vítězem Velké Británie v tenisu za předešlých téměř sto let. Spolu s Laurou Robsonovou přidali ve smíšené čtyřhře stříbrný olympijský kov. Předtím na LOH 2008 v Pekingu prohrál v singlu již v úvodním kole s Lu Jan-sunem a v deblu došel s bratrem Jamie Murraym pouze do druhého kola. Na zahajovacím ceremoniálu Letních olympijských her 2016 v Riu de Janeiru byl vlajkonoškem britské výpravy. V singlové soutěži obhájil trofej po výhře nad Argentincem Juanem Martínem del Potrem. Stal se tak prvním tenistou historie, který získal druhou zlatou olympijskou medaili z dvouhry.\n\nV daviscupovém týmu Velké Británie debutoval v roce 2005 březnovým čtvrtfinále 1. skupiny zóny Evropy a Afriky proti Izraeli, v němž vyhrál s Davidem Sherwoodem čtyřhru. Ve finále Davis Cupu 2015 v belgickém Gentu proti Belgii plnil roli hráče číslo jedna. Murray nastoupil do tří utkání a ve všech odešel z kurtu jako vítěz. Nejprve zvítězil ve třech setech nad Rubenem Bemelmansem, v dalším utkáním spolu s bratrem Jamiem zdolal pár Steve Darcis a David Goffin a v závěrečné dvouhře porazil belgickou jedničku Goffina a stal se tak vítězem této týmové soutěže. Velká Británie získala salátovou mísu pro vítěze soutěže po 79 letech (naposledy dokázali zvítězit v roce 1936). Do roku 2017 v soutěži nastoupil k dvaceti mezistátním utkáním s bilancí 30–3 ve dvouhře a 9–5 ve čtyřhře.\n\nV roce 2004 se stal mladou sportovní osobností roku BBC. V letech 2013 a 2015 opanoval anketu Sportovní osobnost roku stejné televizní a rozhlasové společnosti.\n\nAndy Murray se narodil v Queen Mother’s Hospital (Nemocnice královny matky) ve skotském velkoměstě Glasgow. Vyrůstal v Dunblane, městě s asi 8 540 obyvateli (odhad pro rok 2004) poblíž Stirlingu, a to spolu se svým o rok starším bratrem Jamesem zvaným „Jamie“. Jeho rodiče se rozvedli, když byl ještě v dětském věku. Navštěvoval místní školu, kde zažil tragickou událost. V roce 1996 spáchal 43letý muž ve škole v Dunblane masakr, při kterém zastřelil 16 prvňáčků a jednu učitelku. Murray potřeboval několik let, aby se s touto hrůznou zkušeností vypořádal.\n\nJeho matka Judy Murrayová, jejímž otcem byl skotský fotbalový profesionál Roy Erskine (hrál za Hibernian Edinburgh), byla tenisovou trenérkou a později kapitánkou britského družstva ve Fed Cupu. Přivedla Andyho k tenisu, když mu byly teprve tři roky.\n\nOd roku 2006 udržuje Murray vztah se stejně starou Kim Sears, dcerou anglického tenisového trenéra Nigela Searse. Oba žijí spolu na usedlosti v hrabství Surrey poblíže Londýna.\n\nV únoru 2013 koupil za 1,8 miliónu liber viktoriánský dům (\"mansion\") Cromlix House, postavený v roce 1874, ve skotském hrabství Perthshire, který plánuje vrátit jeho dřívějšímu účelu jako hotel do roku 2014. Má to být pětihvězdičkový hotel s 15 pokoji.\n\nV roce 2013 obdržel za své zásluhy o tenis ve Spojeném království Řád britského impéria (\"Officer of the British Empire\", OBE).\n\nNa začátku sezóny reprezentoval s Laurou Robsonovou Velkou Británii na perthském Hopman Cupu. Po vítězství v základní skupině podlehli ve finále Španělsku. Na lednovém Australian Open se probojoval po výhrách nad Rafaelem Nadalem a Čilićem do finále, v němž nestačil na švýcarskou světovou jedničku Rogera Federera. Po přesunu na americký kontinent došel na turnaji BNP Paribas Open v Indian Wells do čtvrtfinále, kde jej vyřadil Švéd Robin Söderling ve dvou setech. Poté se objevil na Sony Ericsson Open v Key Biscayne, na němž vypadl v úvodním kole. Po prohře prohlásil, že se jeho mysl plně nevěnovala tenisu.\n\nEvropskou antukovou sezónu zahájil na Monte-Carlo Rolex Masters, kde utrpěl další porážku v prvním kole, když jej přehrál Němec Philipp Kohlschreiber. Na turnaji odehrál i čtyřhru v páru s krajanem Rossem Hutchinsem. Odešli poraženi v úvodním zápasu poté, co nestačili na světové deblové jedničky bratry Mika a Boba Bryanovi. Ve třetím kole Rome Masters a ve čtvrtfinále Madrid Masters skončil vždy na raketě španělského antukáře Davida Ferrera.\n\nPřed pařížským grandslamem přijal pozvání na exhibiční turnaj Masters Guinot-Mary Cohr. Na French Open vyhrál tři utkání v řadě, než jej mezi posledníi šestnácti zastavil semifinalista turnaje Tomáš Berdych. Na českého tenistu neuhrál ani jeden set. Na travnaté přípravě před Wimbledonem nastoupil v londýnském Queen's Clubu, kde ve třetí fázi narazil na Američana Mardy Fishe. V rozhodující sadě prohrával 0–3 na gamy, ale dokázal srovnat na 3–3. Pro tmu byl zápas za tohoto stavu přerušen, což nesl Murray nelibě. V dohrávce dalšího dne pak podruhé v sezóně podlehl americkému hráči, když prohrál závěrečný tiebreak. Ve Wimbledonu se probojoval až do semifinále, kde jej zastavil Rafael Nadal ve třech setech. Dne 27. července 2010 pak došlo k jeho rozchodu s trenérem Maclaganem, kterého nahradil bývalý španělský tenista Àlex Corretja.\n\nLetní americkou sezónu na betonech rozehrál na Farmers Classic. Poté, co prošel do finále, v rozhodujícím zápase podelhl ve třech sadách Američanu Samu Querreymu. Porážka ve vzájemné bilanci představovala první prohru po čtyřech předchozích vítězstvích. Na kanadském Mastersu Rogers Cupu si po osmiměsíční pauze připsal další titul, když po vyřazení Nadala na něj ve finále čekal Federer. V utkání zvítězil bez ztráty setu a stal se prvním úspěšným obhájcem titulu od roku 1995, kdy zde triumfoval Andre Agassi. Na dalším turnaji Cincinnati Masters si nejdříve stěžoval na rychlost povrchu dvorce a poté ve čtvrtfinále proti Fishovi kritizoval pořadatele, že nenasadili jejich zápas do pozdějších hodin. Teplota ve stínu během hry dosahovala hodnoty 33 °C. Po výhře v tiebreaku úvodního setu začal mít zdravotní problémy a na dvorec byl přivolán lékař. V zápase pokračoval a po ztrátě druhého setu, prohrál s Fishem v tiebreaku i třetí. Po utkání uvedl, že pomýšlel na skreč. Na závěrečném grandslamu sezóny US Open vypadl ve třetí fázi newyorského turnaje se Švýcarem Stanislasem Wawrinkou. Celkově si ale zajistil prvenství na letní US Open Series.\n\nV asijské části okruhu se objevil na pekingském China Open, kde ve čtvrtfinále skončil na raketě Chorvata Ivana Ljubičiće. Další čínský turnaj Shanghai Rolex Masters, již ovládl, když v semifinále přehrál Juana Mónaca a v boji o titul nedal šanci Rogeru Federerovi, který na něj uhrál pouze pět her. Na celém turnaji neztratil ani set. Poté se vrátil do Evropy, kde na španělské půdě obhajoval titul na Valencia Open 500. Ve druhém kole mu však Juan Mónaco oplatil šanghajskou porážku, když jej vyřadil. Lepšího výsledku tak dosáhl ve čtyřhře, kterou hrál s bratrem Jamie Murraym. Ve finále zdolaly zkušené deblové specialisty Maheshe Bhupathiho a Maxe Mirného. Titul pro něj znamenal první turnajové vítězství ve čtyřhře na okruhu ATP. Na BNP Paribas Masters podlehl Monfilsovi ve třech sadách. V důsledku jeho vyřazení a Söderlingova pařížského titulu, jej Švéd přeskočil v následné klasifikaci. Sestoupil tak na 5. místo žebříčku.\n\nNa závěrečném Turnaji mistrů hraném v Londýně v základní skupině vyhrál dvě ze tří utkání a prošel do vyřazovací fáze. V semifinále jej čekal Nadal, s nímž bojoval přes tři hodiny. Ztráta rozhodující sady v tiebreaku pro něj znamenala ukončení sezóny.\n\nSpolečně s Laurou Robsonovouá opět zahájili sezónu na Hopman Cupu, kde Velká Británie prohrála všechny tři mezistátní utkání, přestože Murray všechny své tři dvouhry vyhrál. Na Australian Open s dalšími tenisty finančně podpořil pozůstalé obětí po ničivých záplavách v Queenslandu, když byl součástí akce „Rally for Relief“ (Výměna na podporu).\n\nNa melbournském grandslamu startoval jako pátý nasazený a podruhé v řadě se probojoval do finále. Opět z nej odešel poražen, tentokrát srbským tenistou Novakem Djokovićem ve třech setech. Do Spojených států zamířil přes Evropu, kde na ABN AMRO World Tennis Tournament v Rotterdamu vypadl již v prvním kole s Kypřanem Marcosem Baghdatisem. Do semifinále však postoupil ve čtyřhře, kterou hrál s bratrem Jamiem Murraym.\n\nNa dvou turnajích série Masters v Indian Wells a Key Byscaine jej vyřadili kvalifikanti v úvodní fázi. Po těchto neúspěších ukončil spolupráci s trenérem Àlexem Corretjou.\n\nNa prvním velkém antukovém turnaji Monte-Carlo Rolex Masters byl v semifinále nad jeho síly „antukový král“ Rafael Nadal. Před utkáním si poranil loket a z následné španělské události Barcelona Open Banco Sabadell se odhlásil. Na Mutua Madrileña Madrid Open došel do třetího kola a na římském podniku Rome Masters skončil v semifinále na raketě Novaka Djokoviće. Na pařížském grandslamu French Open se po dvou vyrovnaných utkáních v první fázi turnaje, poprvé probojoval mezi poslední čtyři tenisty. V semifinále jej zastavil Španěl Rafael Nadal.\n\nVe finále turnaje v Queen's Clubu zdolal Jo-Wilfrieda Tsongu a připsal si druhý titul z této londýnské události. Ve Wimbledonu podlehl v semifinále opět Nadalovi, i když získal první sadu utkání. Velkou Británii pak dovedl k výhře v Davisově poháru nad Lucemburskem.\n\nNa Canada Masters přijížděl v roli dvojnásobného obhájce titulu, ovšem skončil již ve druhém kole na raketě jihoafrického hráče Kevina Andersona. Již následující týden však vyhrál turnaj Western & Southern Open poté, co Novak Djoković v průběhu finále skrečoval pro zranění. Na newyorském US Open svedl ve druhé fázi pětisetovou bitvu s Nizozemcem Robinem Haasem. Přestože již prohrával dva nula na sety, utkání otočil do vítězného konce. V semifinále jej potřetí za sebou na grandslamu zastavil Rafael Nadal, když na něj uhrál jediný set.\n\nV asijské části sezóny nejdříve získal titul na menším turnaji Thailand Open a na následujícím Rakuten Japan Open Tennis Championships si pak připsal třetí turnajové vítězství z posledních čtyř událostí. Ve finále poprvé v sezóně zdolal Rafaela Nadala. V Japonsku kromě toho s bratrem Jamiem Murraym vyhrál také čtyřhru a stal se prvním tenistou, kterému se v probíhající sezóně podařilo získat „double“ – singlový i deblový titul z jednoho turnaje. Na čínském Shanghai Masters korunoval úspěšné asijské vystoupení další turnajovou výhrou, když v boji o titul přehrál Davida Ferrera.\n\nSezónu zakončil na londýnském Turnaji mistrů, kde mu Ferrer vrátil porážku a ve dvou setech zvítězil v utkání základní skupiny. Murray po prohře z turnaje odstoupil pro natažená třísla. V konečném žebříčku WTA obsadil opět 4. místo za světovou jedničkou Novakem Djokovićem, dvojkou Rafaelem Nadalem a trojkou Rogerem Federerem.\n\nDo sezóny vykročil spoluprací s novým trenérem, kterým se stal Čechoameričan a bývalá světová jednička Ivan Lendl. Na australském kontinentu odehrál Brisbane International. Po pomalejším startu do turnaje si na úvod roku připsal 22. singlový titul, když ve finále porazil ukrajinského hráče Alexandra Dolgopolova. Ve čtyřhře vypadli spolu s Marcosem Baghdatisem mezi posledními osmi páry s druhými nasazenými Jürgenem Melzerem a Philippem Petzschnerem, a to v supertiebreaku nejmenším možným rozdílem míčů 13:15. Po exhibičním turnaji přicestoval na Australian Open, kde se v uplynulých dvou letech vždy probojoval do finále. Na turnaji však skončil před jeho branami v semifinále, když jej v pětisetové bitvě za 4 hodiny a 50 minut porazil Novak Djoković.\n\nNa asijském Dubai Duty Free Tennis Championships, oplatil srbskému hráči porážku a zdolal Djokoviće v semifinále. V boji o titul pak podlehl Rogeru Federerovi. Po brzkém vyřazení na americkém BNP Paribas Open dosáhl na Miami Masters finálové účasti. Z utkání o titul odešel poražen Srbem Djokovićem.\n\nV evropské antukové části okruhu se probojoval do čtvrtfinále na Monte Carlo Masters a Barcelona Open Banco Sabadell. Ve třetím kole pak dohrál na římském Italian Open. Během druhého grandslamu sezóny French Open jej trápily křeče zádového svalstva. Mezi poslední osmičkou postupujících podlehl Španělovi Davidu Ferrerovi.\n\nNa travnaté přípravě v londýnském Queen's Clubu vypadl jako nejvýše nasazený v prvním zápasu s francouzským 65. hráčem žebříčku Nicolasem Mahutem. Ve Wimbledonu vytvořil turnajový rekord v utkání hraném nejdéle do nočních hodin, když mečbol čtyřsetového zápasu proti Marcosi Baghdatisovi proměnil ve 23.02 hodin místního času. V semifinále si pak poradil s Jo-Wilfriedem Tsongou po dalším čtyřsetovém dějství a stal se prvním britským mužským finalistou Wimbledonu od roku 1938, kdy se do této fáze probojoval Bunny Austin. V nedělním boji o titul, za přítomnosti vévodkyně Catherine a ministerského předsedy Davida Camerona, získal proti šestinásobnému šampiónovi Federerovi první set. V dalších třech sadách však dominoval Švýcar, jenž tak po Samprasovi dosáhl na rekordní sedmý wimbledonský titul.\nNecelý měsíc po skončení Wimbledonu byl rozehrán olympijský turnaj v rámci Her XXX. olympiády, a to opět na travnatých dvorcích All England Clubu. V mužské čtyřhře skončili s bratrem Jamiem Murraym již v úvodním kole, když nestačili na rakouskou dvojici Jürgen Melzer a Alexander Peya ve třech sadách. Přesto se stal nejúspěšnějším tenistou londýnské olympiády. Ve smíšené čtyřhře se jeho partnerkou stala teenagerka Laura Robsonová. Společně prošli až do finále, v němž ve třech sadách podlehli běloruskému páru tvořenému světovou jedničkou ve dvouhře Viktorií Azarenkovou a prvním hráčem světového deblového žebříčku Maxem Mirným. Získal tak stříbrnou medaili. Ve dvouhře přidal ke stříbru zlatý olympijský kov. Na cestě do finále ztratil pouze jeden set. V něm jej čekala opět světová jednička Roger Federer, s nímž předchozí měsíc prohrál wimbledonské finále. V olympijském zápase však zvítězil dva nula na sety, když Švýcarovi nedovolil využít žádný z nabízených breakbolů. Ziskem zlata se stal prvním mužským olympijským vítězem Velké Británie z tenisu od roku 1908, kdy na olympiádě triumfoval Josiah Ritchie.\n\nNa dalším podniku, turnaji v Tokiu dosáhl semifinále, kde po nevyužitých mečbolech padl ve třech setech s Raonicem a neobhájil tak loňský titul. Na turnaji Masters v Šanghai, kam vstupoval jako třetí nasazený a obhájce titulu nevyužil ve finále 5 mečbolů proti Djokovićovi.\n\nSezónu zahájil turnajovým triumfem v Brisbane po finálové výhře nad Bulharem Dimitrovem. Vy výborných grandslamových výsledcích z předešlého roku pokračoval na lednovém Australian Open, když po první výhře na grandslamu proti Federerovi postoupil do třetího finále turnaje velké čtyřky v řadě a do třetího finále na tomto turnaji. Přestože proti Djokovićovi vyhrál první set, další opanoval Srb. V dalším průběhu sezóny triumfoval na Miami Masters a ve Wimbledonu.\n\nPo French Open 2014 angažoval jako trenérku bývalou světovou jedničku Amélii Mauresmovou. Učinil tak „historický krok“, když se Francouzka stala první ženou trénující mužského tenistu ze špičky mužského žebříčku. Od 31. prosince 2011 do roku 2014 jej koučoval bývalý první hráč světa Ivan Lendl. Pod jeho vlivem získal mimo jiné více mentální síly a odolnosti. Tuto spolupráci obnovil 12. června 2016, což Murray komentoval slovy: „\"Prožil jsem s Ivanem dva velmi úspěšné roky. Je cílevědomý a ví, co to obnáší vyhrávat velké turnaje. Těším se, že se znovu připojí k mému týmu a pomůže mi ve snaze dosáhnout svých cílů\".“ Podruhé spolupráci ukončili v listopadu 2017, během rekonvalescence Skota absentujícího na okruhu od července 2017.\n\n\n"}
{"id": "154552", "url": "https://cs.wikipedia.org/wiki?curid=154552", "title": "Britská a zahraniční biblická společnost", "text": "Britská a zahraniční biblická společnost\n\nBritská a zahraniční biblická společnost (anglicky British and Foreign Bible Society, česky někdy Biblická společnost britská a zahraniční, starší češtinou Biblická společnost britická a zahraniční) je mezinárodní nakladatelství křesťanské literatury založené počátkem března 1804 v Británii. Jeho hlavní činností je překládání a vydávání Bible v mnoha různých jazycích. Tato biblická společnost působila i v českých zemích, jejím hlavním přínosem pro českou náboženskou literaturu jsou mnohá vydání Bible kralické, která byla tímto nakladatelstvím opakovaně vydávána až do roku 1938. Po návratu demokratických poměrů do Československa v 90. letech 20. století Britská a zahraniční biblická společnost finančně i jinak podporovala nově vzniklou Českou biblickou společnost.\n\n"}
{"id": "154553", "url": "https://cs.wikipedia.org/wiki?curid=154553", "title": "Richard Gasquet", "text": "Richard Gasquet\n\nRichard Gasquet (* 18. června 1986 Béziers) je francouzský profesionální tenista, vítěz smíšené čtyřhry na French Open 2004, v níž hrál s krajankou Taťánou Golovinovou a bronzový olympijský medailista z mužské čtyřhry londýnských her, kde byl jeho spoluhráčem Julien Benneteau. Ve své dosavadní kariéře vyhrál na okruhu ATP World Tour čtrnáct turnajů ve dvouhře a dva ve čtyřhře. Na challengerech ATP a okruhu Futures získal deset titulů ve dvouhře.\n\nNa žebříčku ATP byl ve dvouhře nejvýše klasifikován v červenci 2007 na 7. místě a ve čtyřhře pak v dubnu 2008 na 45. místě. Trénuje ho Riccardo Piatti Sebastien.\nV roce 2002 se stal juniorským mistrem světa ITF. Premiérový titul na okruhu ATP získal v červnu 2005 na travnatém Nottingham Open, když ve finále přehrál běloruského hráče Maxe Mirného. V letech 2007 a 2012 také triumfoval na portugalském Estoril Open. V roce 2007 si zahrál základní skupinu závěrečné události pro osm nejlepších tenistů světa Turnaj mistrů.\nVe francouzském daviscupovém týmu debutoval v roce 2005 čtvrtfinálem Světové skupiny proti Rusku, v němž vyhrál nad Andrejevem a podlehl Davyděnkovi. V roce 2014 se stal členem týmu, které postoupilo do lillského finále proti Švýcarsku. Po boku Juliena Benneteaua odešli poraženi ze sobotní čtyřhry od olympijských vítězů Rogera Federera a Stana Wawrinky. Se ziskem pouhých osmi gamů pak v nedělní dvouhře nestačil na Federera, což znamenalo porážku Francie 1:3 na zápasy. Do roku 2017 v soutěži nastoupil k šestnácti mezistátním utkáním s bilancí 12–9 ve dvouhře a 3–2 ve čtyřhře.\n\nFrancii reprezentoval na londýnských Hrách XXX. olympiády, kde jako šestnáctý nasazený podlehl ve druhém kole dvouhry Kypřanu Marcosu Baghdatisovi. V soutěži čtyřhry vyhrál spolu s Julienem Benneteauem zápas o bronzovou medaili, když přehráli španělský pár Feliciano López a David Ferrer.\n\nZa Francii nastoupil poprvé na Hopman Cupu 2012. V páru s Marion Bartoliovou obsadili první místo v základní skupině B, když všechny tři mezistátní zápasy vyhráli. Ve dvouhrách porazil Číňana Wu Ti, Australana Lleytona Hewitta i Španěla Fernanda Verdasca. Ve finále však nestačili na Českou republiku 0:2 na zápasy, když o výsledku rozhodly již dvouhry. Po dvousetovém průběhu odešel poražen od Tomáše Berdycha a Bartoliová nestačila na Petru Kvitovou.\n\nPodruhé do Perthu zavítal jako 18. hráč žebříčku v roce 2017 po boku Kristiny Mladenovicové. V singlu základní skupiny prohrál se Švýcarem Rogerem Federerem a porazil Němce Alexandra Zvereva i Brita Daniela Evanse. Ve finále dvojici čekaly Spojené státy americké. V úvodním singlu zdolal Jacka Socka. Přestože poté Mladenovicová podlehla Coco Vandewegheové, společně triumfovali nad Američany v závěrečné smíšené čtyřhře. Francie tak vybojovala druhý titul na Hopmanově poháru po výhře 2:1 na zápasy.\n\nTenis začal hrát ve čtyřech letech v tenisovém klubu TC Sérignan, kde jej až do juniorského věku vedl otec Francis Gasquet. Již v devíti letech se objevil na obalu francouzského časopisu \"Tennis Magazine\" jako velký tenisový talent. V juniorské kategorii vyhrál v sezóně 2002 singlové soutěže French Open a US Open a na Australian Open došel do semifinále. V září téhož roku se stal juniorskou světovou jedničkou a na konci roku byl vyhlášen juniorským mistrem světa.\n\nNa okruhu ATP Tour debutoval v dubnu 2002 turnajem kategorie Masters Series na antukovém Monte Carlo Masters, kde obdržel do kvalifikace divokou kartu. Poté, co se z ní probojoval do hlavní soutěže, stal se – v 15 letech a 10 měsících věku –, nejmladším tenistou od roku 1988 a Tommyho Hoa, který dokázal vyhrát utkání na turnaji ATP. V prvním kole přešel přes Argentince Franca Squillariho.\n\nPremiérový grandslam odehrál na květnovém French Open 2002, když do utkání hlavní soutěže nastoupil jako druhý nejmladší tenista v této nejvyšší kategorii. Bylo mu 15 let, 11 měsíců a 9 dnů. Bez zkušeností dokázal vyhrát úvodní sadu proti Španělu a pozdějšímu vítězi pařížského grandslamu Albertu Costovi. Podlehl mu po setech 6–3, 0–6, 4–6 a 3–6. Na nejvyšší grandslamové úrovni se nejdále probojoval do semifinále Wimbledonu 2007.\n\nDne 9. května 2009 francouzský sportovní deník \"L'Équipe\" uvedl, že byl v březnu téhož roku pozitivně testován na přítomnost kokainu, což vedlo k jeho odhlášení z Miami Masters. V rozhovoru z 5. června 2009 se stejným periodikem odmítl užití kokainu. Následně mu byla dočasně pozastavena účast na turnajích. Očištěn byl poté, co pozitivní nález zdůvodnil vyjádřením, že kokain se do těla dostal bez jeho vědomí, když se líbal s dívkou na party. Od 16. července 2009 tak mohl opět hrát na okruhu. Ocenil také Rafaela Nadala za příkladnou podporu během jeho pozastavené činnosti. Do světa tenisu se vrátil na konci srpna turnajem Pilot Pen Championships 2009 v New Havenu, kde nepostoupil z kvalifikace do hlavní soutěže.\n\n"}
{"id": "154555", "url": "https://cs.wikipedia.org/wiki?curid=154555", "title": "Radek Štěpánek", "text": "Radek Štěpánek\n\nRadek Štěpánek (* 27. listopadu 1978 Karviná) je bývalý český profesionální tenista, tenisový trenér a bronzový medailista v soutěži smíšené čtyřhry z brazilského Ria de Janeira 2016. V profesionálm tenise se pohyboval mezi lety 1996–2017.\n\nVe své kariéře na okruhu ATP World Tour vyhrál pět turnajů ve dvouhře a osmnáct ve čtyřhře. Na grandslamu získal dva tituly v mužské čtyřhře, když triumfoval na Australian Open 2012 a US Open 2013, v obou případech s Leanderem Paesem. Finále si společně zahráli i na US Open 2012. S Jiřím Novákem si zahrál finále čtyřhry na US Open 2002.\n\nNa žebříčku ATP byl nejvýše ve dvouhře klasifikován v červenci 2006 na 8. místě a ve čtyřhře pak v listopadu 2012 na 4. místě poté, co s Paesem postoupil do semifinále londýnského Turnaje mistrů. Jako jeden z mála tenistů praktikoval během kariéry herní styl servis–volej. Trénoval ho Petr Korda.\n\nV českém daviscupovém týmu reprezentoval zemi mezi lety 2003–2016. Třikrát hrál finále soutěže, poprvé v roce 2009, kdy Česko podlehlo na barcelonské antuce Španělsku hladce 0:5. V roce 2012 plnil roli české dvojky v pražském finále proti Španělsku, ve kterém získal pro Česko rozhodující bod. Stejnou bilanci si připsal i v následujícím roce, když v rozhodující dvouhře finále Davis Cupu 2013 proti Srbsku v Bělehradě porazil Dušana Lajoviće. V soutěži celkově nastoupil k dvaceti šesti mezistátním zápasům s bilancí 15–13 ve dvouhře a 20–5 ve čtyřhře. V českém, respektive československém, týmu vytvořil s Tomášem Berdychem historicky nejlepší deblový pár.\n\nUkončení profesionální kariéry pro dlouhodobé zdravotní problémy oznámil 14. listopadu 2017 v Praze. \n\nOd července 2010 do června 2013 byl ženatý s českou tenistkou Nicole Vaidišovou, s níž následně obnovil partnerský vztah. Podruhé uzavřeli sňatek 25. května 2018 v pražských Stodůlkách. Dne 6. července 2018 se manželům narodila dcera Stella.\n\nProfesionálem se stal v roce 1996 a nejprve začínal jako deblový specialista. V roce 1999 získal svůj první titul ve čtyřhře, když s Martinem Dammem na turnaji v Praze ve finále porazil americko-ekvádorský pár Mark Keil, Nicolás Lapentti. Ve čtyřhře získal celkově 12 titulů na okruhu ATP. Od roku 2002 se zaměřoval i na dvouhru, ale stále zůstával deblistou.\n\nV červnu 2005 vyhrál první turnaj ve dvouhře v Rotterdamu, kde ve finále zdolal Belgičana Rochuse, v červenci 2007 triumfoval v Los Angeles, kde porazil tehdejší světovou devítku Jamese Blakea a třetí titul získal v lednu 2009, když v boji o titul zdolal Fernanda Verdasca. Do finále postoupil na turnaji Masters Series v sezóně 2004 v Paříži, kde podlehl Maratu Safinovi a roku 2006 v Hamburku, kde nestačil na Španěla Tommyho Robreda.\n\nNejlepším výsledkem na grandslamových turnajích ve dvouhře je postup do čtvrtfinále ve Wimbledonu 2006. Ve čtyřhře s Indem Leanderem Paesem zvítězili na Australian Open 2012. O velký skok na žebříčku ATP ze 60. na 36. místo způsobila účast v semifinále v Montrealu, kde po velké bitvě podlehl na kanadském betonu světové jedničce Rogeru Federerovi. Necelý rok poté ho ale porazil na antukovém turnaji v Římě, což bylo poprvé a zatím naposled, kdy porazil nejlepšího hráče světa.\n\nNejvyššího žebříčkového postavení ve své kariéře dosáhl Štěpánek 14. srpna 2006, kdy byl na 8. příčce v singlovém žebříčku ATP. Jako hráč první světové desítky však neodehrál jediný zápas kvůli zranění.\n\nV roce 2009 zvítězil ve dvouhře již na dvou turnajích, v australském Brisbane a americkém San José, kde triumfoval i ve čtyřhře. V roce 2011 si připsal dosud své nejcennější vítězství na turnaji kategorie ATP World Tour 500 ve Washingtonu, D.C.\n\nDne 6. dubna 2012 hrál zápas Davisova poháru proti Srbovi Janku Tipsarevičovi. Srb zvítězil po pětisetovém průběhu, když výsledný čas činil 5 hodin a 7 minut. Po zápase Tipsarevič obvinil Štěpánka, že mu při podávání ruky u sítě ukázal vztyčený prostředník a vulgárně ho urážel. V tomto ročníku získal svůj první Davis Cup, když ve finále v Praze proti Španělsku porazil v rozhodujícím pátém zápase Nicoláse Almagra 6:4, 7:6, 3:6, 6:3. V následujícím ročníku 2013 s českým týmem „salátovou mísu“ dokázal obhájit, když opět získal vítězný bod v posledním pátém zápase finále proti Srbsku (tentokrát proti Dušanu Lajovićovi). Stal se tak prvním hráčem historie Davis Cupu, kterému se to povedlo ve dvou po sobě jdoucích sezónách; a třetím mezi tenisty, kteří ve své kariéře dokázali vyhrát rozhodující pátý zápas finále dvakrát či vícekrát (po Francouzovi Henri Cochetovi a Britovi Fredu Perrym).\n\nSezónu 2014 poprvé v kariéře rozehrál jako reprezentant českého týmu na Hopmanově poháru, kde nastoupil po boku přítelkyně Petry Kvitové. Sezónu 2015 měl zahájit opět na Hopmanově poháru v páru s Lucií Šafářovou. Pro zranění nohy jej však nahradil Adam Pavlásek.\n\nByl zasnouben s tenistkou a bývalou světovou jedničkou Martinou Hingisovou, ale v srpnu 2007 oznámil, že svatbu ruší. Na konci roku 2007 se jeho přítelkyní stala česká tenistka Nicole Vaidišová, se kterou se 17. července 2010 v katedrále svatého Víta v Praze oženil. Na konci června 2013 se Štěpánek s Vaidišovou rozvedl. Manželství trvalo necelé tři roky. Po rozvodu se začalo spekulovat o vztahu s bývalou druhou hráčkou světa Petrou Kvitovou, tuto informaci potvrdili až v říjnu 2013. Několikaměsíční vztah ukončili v dubnu 2014. Následně obnovil poměr s Vaidišovou, s níž se podruhé oženil 25. května 2018 v pražských Stodůlkách. A 6. července 2018 se jim narodila dcera Stella.\n\nJeho bratrancem je český fotbalový brankář Jaromír Blažek.\n\nRozlučku s kariérou uskutečnil 18. října 2018 v pražské O aréně. Do exhibice nejdříve nastoupil v páru s Leandrem Paesem proti dvojici Haas a Djoković. Poté odehrál set proti Novaku Djokovićovi. Večera se účastnili také Andre Agassi, Mika Häkkinen, Jaromír Jágr, Pavel Nedvěd či Petr Čech.\n\nPrvní trenérské angažmá přijal 30. listopadu 2017, dva týdny po ukončení profesionální dráhy. Stal se koučem Srba Novaka Djokoviće, jehož v dané době vedl Američan Agassi. Spolu s americkým bývalým tenistou pak Djokoviće přestali trénovat v závěru března 2018, když se jejich názory příliš často rozcházely.\n\nOd května 2019 se stal trenérem bulharského hráče Grigora Dimitrova, jenž při navázání spolupráce figuroval na 48. příčce žebříčku.\n\n"}
{"id": "154556", "url": "https://cs.wikipedia.org/wiki?curid=154556", "title": "Marat Safin", "text": "Marat Safin\n\nMarat Safin (* 27. ledna 1980) je bývalý profesionální ruský tenista tatarské národnosti. Nejlepších výsledků dosáhl v roce 2000, kdy mu díky sedmi turnajovým vítězstvím patřilo v listopadu a prosinci 1. místo na žebříčku ATP. Jeho mladší sestra Dinara Safina byla světovou jedničkou na žebříčku WTA.\n\nZa svou kariéru vyhrál dva grandslamové turnaje, pět turnajů ATP Masters Series a osm turnajů ATP Tour.\n\nDne 11. listopadu 2009 se Marat Safin rozloučil se svou kariérou na turnaji BNP Paribas Masters. Ve druhém kole nestačil na Argentince Juana Martína del Potra a prohrál 4–6, 7–5, 4–6.\n\nMarat Safin se zúčastnil 8 zápasů v Davisově poháru za tým Ruska s bilancí 21-15 ve dvouhře a 10-6 ve čtyřhře.\n\n\n"}
{"id": "154557", "url": "https://cs.wikipedia.org/wiki?curid=154557", "title": "Jiří Vaněk", "text": "Jiří Vaněk\n\nJméno a příjmení Jiří Vaněk nosí následující osoby:\n\n"}
{"id": "154559", "url": "https://cs.wikipedia.org/wiki?curid=154559", "title": "Daniel Sinapius-Horčička", "text": "Daniel Sinapius-Horčička\n\nDaniel Sinapius-Horčička (3. srpen 1640, Sučany – 27. leden 1688, Levoča) byl slovenský barokní spisovatel a překladatel.\n\nPocházel z rodiny evangelického kazatele a po studiích v Levoči a v německém Wittenbergu pracoval jako rektor v Jelšavě, kazatel v Kameňanech, Liptovské Teplé a v Radvani. V letech 1673-1683 pobýval v exilu ve Slezsku.\n\nByl otcem pedagoga Jána Sinapia-Horčičky mladšího (1657-1725).\n\nVěnoval se psaní latinských příležitostních básní, barokní náboženské prózy a slovenské duchovní poezie. Svá díla tvořil v češtině a latině, překládal z němčiny.\n\n\n"}
{"id": "154560", "url": "https://cs.wikipedia.org/wiki?curid=154560", "title": "Jan Březina (politik)", "text": "Jan Březina (politik)\n\nJan Březina (* 14. dubna 1954 Konice) je český nestranický politik, v letech 2004-2014 poslanec Evropského parlamentu, dvakrát zvolený na kandidátce KDU-ČSL, jejímž členem byl v období 1990–2012. V únoru 2012 vystoupil z řad KDU-ČSL.\n\nJan Březina vystudoval Vysokou školu báňskou a posléze pracoval jako geolog. V roce 1997 se stal přednostou okresního úřadu v Olomouci a v letech 2000 až 2004 byl na kandidátce KDU-ČSL zvolen do zastupitelstva Olomouckého kraje a stal se hejtmanem.\n\nVe volbách v roce 2004 byl zvolen poslancem Evropského parlamentu, ve kterém působil ve Výboru pro průmysl, výzkum a energetiku (ITRE). V červnu 2009 svůj mandát obhájil na dalších 5 let a působil ve stejném výboru. V roce 2014 již nekandidoval.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nV komunálních volbách v letech 2014 a 2018 obhájil post zastupitele města Uničova, když úspěšně kandidoval jako nestraník za KDU-ČSL.\n\n"}
{"id": "154563", "url": "https://cs.wikipedia.org/wiki?curid=154563", "title": "Tornaľa", "text": "Tornaľa\n\nTornaľa ( Tornalja, v letech 1948–1992 Šafárikovo) je město na Slovensku ležící v Banskobystrickém kraji (okres Revúca), u maďarských hranic. Město se rozprostírá na levém břehu řeky Slané, cca 30 km východně od Rimavské Soboty, a cca 33 km jižně od Rožňavy. Má přibližně 8 000 obyvatel převážně (62 %) maďarské národnosti.\n\nTornaľa patří k nejstarším sídlům Gemeru. Četné nálezy z doby bronzové a popelnicové pohřebiště. První písemná zmínka o městě pochází z r. 1291 pod názvem Tornália. V 15. století se ve městě konala župní shromáždění. V revolučních letech 1848 až 1849 zde probíhaly boje mezi Maďary a rakouskou císařskou armádou. Za druhé světové války patřilo město k Maďarsku. Osvobozeno bylo 19. prosince 1944 armádou 2. ukrajinského frontu, který zde sídlil přes šest týdnů. V období socialismu nastala rozsáhlá bytová výstavba a industrializace.\nV letech 1948 až 1992 se město jmenovalo Šafárikovo.\n\nTornaľa má tři městské části: Behynce, Králik a Starňa.\n\n\n\n\n\n\n"}
{"id": "154566", "url": "https://cs.wikipedia.org/wiki?curid=154566", "title": "Lisa Lipps", "text": "Lisa Lipps\n\nLisa Lipps (* 22. října 1971, některé zdroje uvádějí 1969, Chicago), narozená jako Leslie Godfrey, je americká pornoherečka a erotická tanečnice. Používala rovněž pseudonym Starri Knights či Starry Knights.\n\nLisa Lipps vyrůstala na Floridě a svou kariéru tanečnice začala v 80. letech v Elk Grove Village ve státě Illinois. Díky svému velkému poprsí se v 90. letech stala populární pornoherečkou a natočila stovky pornofilmů.\n\nV současnosti (2006) žije v Las Vegas.\n\n"}
{"id": "154570", "url": "https://cs.wikipedia.org/wiki?curid=154570", "title": "Mag", "text": "Mag\n\nSlovo mag může znamenat:\n\n\n"}
{"id": "154584", "url": "https://cs.wikipedia.org/wiki?curid=154584", "title": "Hotovost", "text": "Hotovost\n\nHotovost může znamenat:\n\n"}
{"id": "154586", "url": "https://cs.wikipedia.org/wiki?curid=154586", "title": "Nučice (okres Praha-východ)", "text": "Nučice (okres Praha-východ)\n\nObec Nučice se nachází v okrese Praha-východ ve Středočeském kraji. Rozkládá se asi 16 km východně od města Říčany. Žije zde obyvatel. Nučicemi protéká \"Konojedský potok\", který se vlévá zprava do Nučického potoka tekoucího při východním okraji obce.\n\nPrvní písemná zmínka o obci pochází z roku 1422.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Nučice \"(388 obyvatel)\" byly v roce 1932 evidovány tyto živnosti a obchody: 2 hostince, 2 kamenické závody, kolář, 2 kováři, půjčovna mlátiček, sedlář, 2 obchody se smíšeným zbožím, 2 truhláři, zámečník, zubní ateliér.\n\n\nDopravní síť\n\nVeřejná doprava 2018\n\n"}
{"id": "154593", "url": "https://cs.wikipedia.org/wiki?curid=154593", "title": "Vlčetínec", "text": "Vlčetínec\n\nVlčetínec () je obec, která se nachází v okrese Jindřichův Hradec v Jihočeském kraji. Žije zde obyvatel.\n\nOsada Vlčetínec se nazývala ve starších dobách \"Vlčetín\" a vznikla asi ve 13. století. První zmínka o ní je roku 1359, tenkrát držel Kamenici, a tedy i obec Vlčetín Dobeš z Bechyně. V Kamenici k oslavě Václava II. a dcery jeho Elišky založil špitál, čili dům chudých. Na jeho vydržování přikázal příjmy ze vsi Vlčetína.\n\nPo vymření rodu pánů z Bechyně roku 1389, patřilo kamenické panství – i obec Vlčetín – pánům z Ústí, potom pánům ze Stráže, později pánům ze Šternberka, koncem 15. století koupili panství rytíři z Leskovce, po nichž přišli rytíři Malovcové z Malvic (roku 1549 je ves Vlčetín spolu s ostatním kamenickým panstvím jmenována přímo jako majetek Malovců).\n\nRoku 1618 v době stavovského povstání proti králi Ferdidnandovi II. patřil Vlčetín Zikmundu Matěji Vencelíkovi z Vrchovišť, majiteli kamenického panství. Tomu byl pro účast na povstání vzat všechen majetek a roku 1623 prodán – tj. město a zámek Kamenice, město Černovice a 27 vesnic, včetně Vlčetína – Španělu Jindřichu Paradysovi z Eskavie. Ten ale zemřel roku 1638 bez vlastních dědiců a jeho statky byly rozděleny na dva díly. Jeden díl – Černovice, v něm i ves Vlčetín, zdědil Martin Jindřich Paradys z Eskavie.\n\nPozdější majitelé panství Kamenice, ke kterému patřil i Vlčetínec, se po sobě rychle střídali. Roku 1799 to byl Jan Nádherný, roku 1806 Jan Josef Rilke, roku 1821 Eugen Vratislav z Mitrovic, roku 1825 Jan Kaňka. Roku 1831 koupil panství Kamenice Jan Jindřich, svobodný pán z Geymüller, v jehož rodě trval až do roku 1848, kdy byla zrušena robota, rolníci se stali svobodnými a obce svéprávnými (jak zaznamenal 1. srpna 1929 řídící učitel Karel Tikal).\n\n\n"}
{"id": "154595", "url": "https://cs.wikipedia.org/wiki?curid=154595", "title": "Liběšice (okres Litoměřice)", "text": "Liběšice (okres Litoměřice)\n\nObec Liběšice (německy Liebeschütz, též Liebeschitz) se nachází v okrese Litoměřice v Ústeckém kraji. Žije v ní obyvatel, z toho v samotných Liběšicích v roce 2011 žilo 910 obyvatel. Celé území obce s výjimkou Dolních Řepčic se nachází v Chráněné krajinné oblasti České středohoří.\n\nPrvní písemná zmínka o Liběšicích pochází z roku 1239 a nachází se v listině, kterou je král Václav II. věnovalkladrubskému klášteru. Roku 1282 se v pramenech objevuje jejich první světský majitel nazývaný Protivec. Dalším známým majitelem se stal nejpozději roku 1319 Albert z Frydlantu, příslušník rodu Ronovců, který byl purkrabím Litoměřic a na Přimdě a nakonec zastával úřad nejvyššího komořího. Kromě toho se stal zakladatelem rodu Škopků z Dubé. Část z erbu Ronovců – ostrve na žlutém poli – se přenesla i na znak obce. K rodu Ronovců patřili i Škopkové. Mezi nimi je také velký příznivce místního kostela Beneš Škopek z Dubé a z Liběšic, jenž daroval tomuto kostelu truhlu s ostatky svatých (např. paže svatého Sixta a čtrnáct dalších ostatků). Podmínkou bylo, že musí navždy zůstat v tomto kostele. Tím učinil z Liběšic významné poutní místo. Z roku 1405 pochází první zmínka o liběšické tvrz, na které sídlil Beneš starší Škope z Dubé. Během husitských válek byly Liběšice rozděleny mezi mnoho vlastníků. Hlavní byli Zikmund z Vartemberka, jehož potomci se zde drželi až do 16. století. A druhým byl Jindřich z Rabštejna, poslední vlastník z rodu Ronovců, který je roku 1487 prodal pánům z Gutšejna a ti je prodali roku 1520 Karlu Dubanskému z Duban.\n\nKarlu Dubanskému místní tvrz nevyhovovala, a proto nechal vystavět nový renesanční zámek, který splňoval ty nejvyšší nároky na tehdejší kvalitu života. Byl to vynikající hospodář a tolerantní katolík. Přikoupil Býčkovice a do zástavy získal bohatou Roudnici. Revidoval známou Hájkovu kroniku. Po jeho smrti v roce 1542 zdědil panství syn Oldřich, který přikoupil Ploskovice. Byl také hejtmanem Litoměřic, později hejtmanem Pražského hradu, podkomořím a královským radou. Zajímavostí je, že v Liběšicích byl nejspíše vězněn během let 1547–1452 saský protestantský kurfiřt Johann Friedrich I., který byl zajat po bitvě u Mühlberka. Po smrti Oldřicha spravovala majetek jeho vdova Anna Kostomlatská z Vřesovic, ale když se podruhé provdala, byl rodový majetek rozdělen na dvanáct dílů, a panství se tak rozpadlo. Liběšice s Drahobuzí získali Žichovcové z Duban. Z nich Jan Dubanský z Duban s manželkou Barborou z Říčan nechali v letech 1589–1591 postavit novou kostelní věž. Jejich erby společně s letopočty jsou nad vstupním portálem, který byl v roce 1996 restaurován. Jejich dcera Alena zemřela neprovdána v roce 1617 a před svou smrtí odkázala panství Jiřímu Sezimovi ze Sezimova Ústí, jehož rodu patřil Úštěk. Nový majitel se aktivně účastnil stavovského povstání proti Habsburkům, a proto bylo jeho jmění zkonfiskováno, ačkoliv zemřel již v roce 1619 před porážkou povstání.\n\nRoku 1621 daroval Ferdinand II. liběšické panství s jedním dílem Liběšic a statky Jištěrpy, Tetčiněves, Verneřice, Levín a Rochov jezuitské koleji u sv. Klimenta v Praze. V této době zde ještě působil luteránský pastor. Po bitvě na Bílé hoře probíhala rekatolizace. Tu někteří místní nesli jen s velkými obtížemi a někde dokonce kladli odpor. Například roku 1625 zabili nekatoličtí sedláci z Vědlic jezuitského hejtmana, protože je příliš nutil do katolické víry. Roku 1650 už mohli jezuité prohlásit, že jsou obyvatelé jejich panství jen katolíci. Následně se věnovali obnově zdejšího panství po třicetileté válce např. opravě liběšického zámku v roce 1654 a stěhování z prozatímního ubytování na úštěckém zámku. Došlo i ke změně struktury obyvatelstva, mezitím co v roce 1636 bylo označováno jako českoněmecké, tak od roku 1674 se udává jako německé.\n\nJezuité se zde rovněž ukázali jako dobří hospodáři. Roku 1675 odkoupili zbytek liběšického panství a panství úštěckého od litoměřických jezuitů a roku 1680 přikoupili ještě Dolní Chobolice. Liběšice se tak staly centrem rozsáhlého panství, které tvořilo komplex sahající od severních svahů Českého středohoří až po Roudnici. Sloužilo jako hlavní ekonomická základna pražského Klementina, která ho měla zásobovat a bylo zde i letní sídlo pro členy koleje svatého Klimenta v Praze. Ale vyvážely se odtud i kůže až do jižní Ameriky na tamní základnu jezuitů. K panství patřila města Úštěk, Levín a Verneřice a 52 vesnic spravovaných sedmi rychtáři. Fungovaly na něm také tři cihelny, šest kováren, pila, čtrnáct mlýnů na obilí a jeden mlýn na zpracování stromové kůry a tříslovin, dvě výrobny sukna a 32 šenků, ze kterých bylo pět panských. Roku 1679 pobýval na zámku osvícený jezuita, autor knihy \"Rozpravy na obranu jazyka slovanského, zvláště pak českého,\" Bohuslav Balbín, který vystoupil i na vrchol Sedla, odkud pozoroval svatojánské ohně v okolních vesnicích.\n\nRoku 1680 došlo k povstání poddaných, ke kterému vedlo zvýšení roboty po třicetileté válce. Nespokojenost se projevila už v roce 1676, kdy poddaní žádali vrchnost o zrušení nových robot, ale jejich žádost byla zamítnuta. Jejich názor se tak postupně radikalizoval, až se roku 1680 místní připojili k dalším povstáním ve východních, severních a západních Čechách. Už v únoru si úštěčtí měšťané žádali hlavně snížení platů. Když nepořídili, obrátili se s peticí na císaře využívaje toho, že se císař v Čechách schovával před morem. K nim se přidali i vesničané, kteří také odmítli platit a robotovat. Nejvíce místním vadily nové roboty a tzv. daleké fůry (sedlák byl povinen poskytnout svůj povoz pro delší cesty vrchnosti).\n\nSprávce panství páter Tolesius se rozhodl řešit situaci svoláním zástupců poddaných na liběšický zámek. Jenže jeden z vůdců poddaných, rychtář Mikuláš Slabý, byl neoblomný a trval na tom, že jsou ochotni robotovat jen tři dny v roce jako dříve. Jednání tak nepřineslo očekávaný výsledek a na jarní práce nikdo nepřišel. A tak to museli odpracovat čeledíni. Tou dobou už poddaní přestali vrchnost zcela respektovat. Koncem února sepsali petici a tu poslali císaři. Zároveň vyhrožovali, že zabijí každého, kdo poslechne vrchnost a úštěcké měšťanstvo nutili pod hrozbou vypálení města k tomu, aby se k nim přidali.\n\n25. března, pod tlakem událostí, opustili jezuité Liběšice a uprchli do Litoměřic. Následujícího dne žádal páter Tolesius litoměřického hejtmana se žádostí, aby povstání co nejdříve zarazil. Ten však už věděl, že je na cestě pluk generála Haranta s vyšetřovací komisí. 30. března se opět sešli zástupci poddaných se správcem Tolesiusem a páterem hejtmanem Litoměřic a dohodli se, že poddaní budou zatím robotovat podle svého uvážení. Do Liběšic byl povolán páter Kryštof Fischer, který si v minulosti získal náklonnost obyvatel. Jednání však skončila neúspěšně, nepomohlo ani vyhlášení nového císařského patentu, protože byl poddanými považován za podvrh. Odvaha vzbouřenců poklesla, až když se dozvěděli o tvrdých postupech generála Haranta a s ním cestující vyšetřovací komise. Někteří z vůdců začali prchat do lesů.\n\nObávaná vyšetřovací komise dorazila koncem května. Výslech poddaných probíhal na zámečku v Jištěrpách. Před komisí stanuli vůdci povstání Mikuláš Slabý z Vrbice, Ivan Tobiáš z Habřiny a Jiří Sinke z Lukova. Po týdnu vyšetřování byli tito tři v Úštěku popraveni a mnoho dalších poddaných odsouzeno k nuceným pracím. Následně vypukl v Praze mor a z Prahy do Liběšic byli přestěhováni studenti a profesoři z pražského Klementina. Probíhaly zde i závěrečné zkoušky. Nakonec ale ani Liběšicko nebylo ušetřeno a mor řádil i zde. Památkou na něj je morový hřbitov a hřbitovní kaple svatého Františka Xaverského.\n\nPo bouřlivých událostech roku 1680 a morové epidemii se ke správě panství vrátili jezuité. Ve třicátých letech osmnáctého století nastal stavební rozvoj Liběšic. Bylo postaveno sedmnáct nových domů a zbarokizován renesanční kostel. Rozvíjející se panské správě již nestačila stará správní budova a tak se rozhodlo o stavbě nového zámku. Na zámku fungovala laboratoř, lékárna a samozřejmě knihovna. Liběšice byly dotčeny i za sedmileté války, kdy v Chotiněvsi přezimovala část kavalérie maršála Dauna. V letech 1771–1772 navíc vypukl hladomor. Po zrušení jezuitského řádu v roce 1773 připadly Liběšice Náboženskému a Studijnímu fondu.\n\nByla zde provedena raabizace, při níž bylo rozparcelováno deset dvorů. Raabizace je pozemková reforma, jejímž cílem bylo rozdat panské pozemky sedlákům, čímž byla odstraněna robota, místo které měli poddaní odvádět peněžité dávky. A právě na kdysi jezuitských panstvích (tedy i Liběšicích) byla tato reforma vyzkoušena. Na přelomu století se místní museli Liběšičtí potýkat s problémy způsobenými povinností zásobovat tažení rakouské a ruské armády proti Napoleonovi.\n\nRoku 1838 koupil panství kníže Ferdinand Lobkovic. V roce 1848 získaly Liběšice právo konat dva trhy ročně (právo konat jeden trh ročně měly již dlouho). V roce 1871 prodal kníže Ferdinand Lobkovic Liběšice textilnímu velkoprůmyslníkovi Josefu Schrollovi z Broumova, který byl roku 1873 povýšen do šlechtického stavu. Jeho potomci panství drželi až do roku 1945.\n\nBěhem druhé poloviny devatenáctého století se v Liběšicích rozvíjel občanský a spolkový život: roku 1863 byl založen hasičský záchranný sbor, 1772 poštovní úřad, 1774 dobrovolný hasičský sbor, 1881 tělocvičná jednota, 1884 spolek válečných veteránů, 1898 byla postavena tělocvična a také započala stavba železniční stanice na trati Litoměřice – Česká Lípa. Roku 1903 byl vybudován vodovod, v roce 1906 byla zřízena spořitelna a záložna. A konečně 1909 byly Liběšice císařským rozhodnutím povýšeny na městys. Roku 1922 se Liběšice připojily na elektrickou síť. Během druhé světové války se staly Liběšice součástí Třetí říše, ale ani před tím zde moc Čechů nežilo (podle sčítání lidu v roce 1921 se k české národnosti hlásilo pouze 9 z 815 občanů). Po konci druhé světové války probíhal odsun Němců odtud do oblasti Meklenburska a Hessenska. S sebou směli mít jen oblečení, prádlo a malý obnos v hotovosti. Poslední odsun proběhl v září roku 1946.\n\nJiž v roce 1945 se sem začali z vnitrozemí stěhovat první Češi. Jako jinde v republice byly i zde události konce čtyřicátých a začátku padesátých let dvacátého století diktovány komunistickou stranou. V roce 1949 tu byla založena jednotné zemědělské družstvo a roku 1950 došlo ke scelení pozemků. V roce 1951 sem přišlo 200 řeckých a makedonských dětí a o dva roky později 240 korejských dětí se svými vychovateli. Korejské děti časem opět odjížděls. Poslední korejské děti odjely v roce 1959 a po jejich odchodu byla budova zámku upravena na domov důchodců. Během roku 1968 zde měsíc pobývaly 3 divize okupačních armád a to se podepsalo na místní krajině. Roku 1982 byla otevřena střelnice a domov důchodců byl přeměněn na domov pro mentálně postižené.\n\nPo roce 1989 došlo k mnohým změnám. Obce Chotiněves a Horní Řepčice se osamostatnily. Dále se obnovilo soukromé podnikání a jednotné zemědělské družstvo bylo přeměněno na Zemědělské družstvo Liběšice, které aktuálně obhospodařuje 1961 hektarů, z čehož je 87 hektarů chmelnic. Proměně se ale nevyhnul ani ústav sociální péče (dnes Domov na zámku).\n\n\n\nV budově obecního úřadu Liběšice čp. 6 se nachází Muzeum Liběšicka, které názorně ukazuje historii zemědělské činnosti a života v domácnostech v tomto regionu. Vystavené předměty muzeu vesměs zapůjčili občané Liběšic a okolních vsí.\n\n\n"}
{"id": "154596", "url": "https://cs.wikipedia.org/wiki?curid=154596", "title": "Čímice", "text": "Čímice\n\nČímice je obec, která se nachází v okrese Klatovy v Plzeňském kraji. Žije zde obyvatel. Obec leží na Nezdickém potoce, poblíž obce se nachází i oblíbené Čímické (Žichovické jezírko). Z návrší ve směru na Chmelnou romantické výhledy do okolí.\n\nPrvní písemná zmínka o obci pochází z roku 1543.\n\nNa návsi lze nalézt kapli sv. Cyrila a Metoděje, vystavěnou ve stylu selského baroka, ze stejného stavebního slohu je i řada usedlostí v centru obce. Na nedalekém návrší Lomec se nacházejí sporé pozůstatky středověké tvrze. V obci se nachází také pomník obětem první světové války.\n\n"}
{"id": "154598", "url": "https://cs.wikipedia.org/wiki?curid=154598", "title": "Borek (okres Praha-východ)", "text": "Borek (okres Praha-východ)\n\nObec Borek se nachází v okrese Praha-východ, kraj Středočeský.\nRozkládá se asi čtyři kilometry severně od města Brandýs nad Labem-Stará Boleslav. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce. Žije zde obyvatel.\n\nPrvní písemná zmínka o obci pochází z roku 1339.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2011\n\n"}
{"id": "154600", "url": "https://cs.wikipedia.org/wiki?curid=154600", "title": "Konětopy (okres Praha-východ)", "text": "Konětopy (okres Praha-východ)\n\nObec Konětopy se nachází v okrese Praha-východ (do roku 2006 v okrese Mělník) ve Středočeském kraji, zhruba 9 km severně od Staré Boleslavi, 12 km západně od Benátek nad Jizerou a 16 km vjv. od Mělníka. Žije zde obyvatel.\n\nJižně od obce jsou zatopené pískovny - jezera, vyhledávaná rekreační oblast.\n\nPrvní písemná zmínka o obci pochází z roku 1391.\nV noci ze 7. na 8. května 1945 byla po střetu s českými partyzány obec vypálena ustupujícím německými vojsky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Konětopy \"(451 obyvatel, poštovna)\" byly v roce 1932 evidovány tyto živnosti a obchody: družstvo pro rozvod elektrické energie, holič, 2 hostince, knihkupectví, kolář, kovář, krejčí, 4 obchody se smíšeným zbožím, spořitelní a záložní spolek pro Konětopy, studnař, trafika, truhlář, obchod se zvěřinou a drůbeží.\n\nDopravní síť\n\nVeřejná doprava 2011\n\n\n"}
{"id": "154601", "url": "https://cs.wikipedia.org/wiki?curid=154601", "title": "Chlistov", "text": "Chlistov\n\nObec Chlistov se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1352. Od 1. července 1985 do 23. listopadu 1990 byla obec součástí města Klatovy.\n\n\n\n\n"}
{"id": "154606", "url": "https://cs.wikipedia.org/wiki?curid=154606", "title": "Jiří Hedánek", "text": "Jiří Hedánek\n\nJiří Hedánek (* 1956) je překladatel starozákonních knih Bible a křesťanské literatury a spisovatel.\n\nJe členem Evangelické církve metodistické. Je ženatý, má dceru a syna.\n\nV 70. letech prošel „podzemním“ katolickým seminářem v tzv. Umlčené církvi. Na Filosofické fakultě UK později absolvoval obory lingvistika-fonetika a překladatelství-tlumočnictví. Tamtéž studoval hebrejštinu, na Husově teologické fakultě pak aramejštinu.\n\nPod pseudonymem M. Š. Chašbaz napsal v 80. letech apologeticky zaměřenou knihu \"Vzkříšení\", která vyšla česky na Západě a byla ilegálně šířena i v Československu.\n\nV letech 2001-2007 spolupracoval jako překladatel Starého zákona na projektu Nové Bible kralické (NBK, dnes Bible21) v rámci Nadačního fondu Nové Bible kralické. Předtím pracoval externě od r. 1999 na stylistických korekturách starozákonních překladů NBK. Zároveň se účastnil překladu Bible i v projektu Český studijní překlad (ČSP).\n\nAkademicky působí na Filozofické fakultě Univerzity Karlovy, věnuje se též tlumočení.\n\n\n\n\n"}
{"id": "154609", "url": "https://cs.wikipedia.org/wiki?curid=154609", "title": "Diferenciální geometrie", "text": "Diferenciální geometrie\n\nDiferenciální geometrie je část geometrie, která využívá ke studiu křivek, ploch a variet vyšší dimenze metody diferenciálního počtu.\n\nDiferenciální geometrie se při studiu geometrických útvarů zaměřuje na vlastnosti, které nezávisejí na volbě soustavy souřadnic.\n\nDiferenciální geometrie se zabývá především lokálními vlastnostmi geometrických útvarů, tedy vlastností týkajících se dostatečně malých částí těchto útvarů (malý úsek křivky nebo malá oblast plochy), ačkoliv existují věty, které ukazují na souvislost lokálních invariantů a globální topologie (např. Gaussova-Bonnetova věta).\n\n\n"}
{"id": "154613", "url": "https://cs.wikipedia.org/wiki?curid=154613", "title": "Uzeničky", "text": "Uzeničky\n\nUzeničky je obec, která se nachází v Jihočeském kraji v okrese Strakonice. První písemná zpráva o obci pochází z roku 1364. Žije zde  obyvatel.\n\n\n"}
{"id": "154614", "url": "https://cs.wikipedia.org/wiki?curid=154614", "title": "Zákon na ochranu embryí", "text": "Zákon na ochranu embryí\n\nZákon na ochranu embryí je označení zákona, nebo i jiné právní normy, která se zabývá dopadem nových vědeckých poznatků na lidský plod. Cílem takovéto právní normy je pak zabránit zneužití nových objevů v oblasti rozmnožování.\nTento pojem je však značně široký a nelze ho zcela jasně definovat, přesto základní teze vychází z Listiny základních práv a svobod, která ve svém článku 6 odst. 1 říká: \"Každý má právo na život. Lidský život je hoden ochrany již před narozením.\" O toto tvrzení se pak opírají skupiny požadující zákaz interrupcí, po kterém však zákon na ochranu embryí nutně nemusí volat.\nStav legislativy v této oblasti práva je v jednotlivých zemích rozdílný, některé země přijaly opatření velmi brzy (např. Německo již v roce 1990), některé země takový zákon nepřijaly doposud (2006). Přesto lze říci, že myšlenka zabránění možnosti zneužít nové možnosti rozmnožování je aktuání etický problém. Většina evropských států se pak omezuje na problematiku výzkumu a snahy jasně definovat, za jakých podmínek lze tento výzkum provádět. V ČR byl v roce 2006 v této oblasti přijat zákon 227/2006 Sb. (o výzkumu na lidských embryonálních kmenových buňkách a souvisejících činnostech), který tuto problematiku částečně řeší.\n"}
{"id": "154619", "url": "https://cs.wikipedia.org/wiki?curid=154619", "title": "Izák Abrahamides", "text": "Izák Abrahamides\n\nIzák Abrahamides (pseudonymy Hrochotius, Hrochotský, z Hrochoti) (1557 Hrochoť – 3. září 1621 Bojnice) byl slovenský spisovatel, přední představitel slovenské reformace, pedagog a organizátor slovenského protestantského školství.\n\nNarodil se v rodině zemana a kapitána na Zvolenském hradě Abraháma z Hrochoti a jeho manželky Anny.\n\nJeho literární činnost byla zcela v službách evangelické církve.\n\n"}
{"id": "154620", "url": "https://cs.wikipedia.org/wiki?curid=154620", "title": "Ladino", "text": "Ladino\n\nLadino (לאדינו) je jazyk sefardských židů. Další názvy mohou být: \"djudezmo\" nebo \"lengua djudeo-espanyola\".\n\nLadino se vyvinulo z nářečí kastilských sefardských židů v 15. století, ve kterém se míchalo kastilské nářečí s hebrejštinou a aramejštinou. Po vyhnání židů ze Španělska roku 1492 a jejich rozptýlení po Osmanské říši se ladino proměnilo v jazyk vyhnaných židů – mluvili jím židé v Malé Asii, na Balkáně, v jižním Rumunsku, v severní Africe, ve východním Středomoří a Izraeli.\n\nLadino má tyto základní dialekty – jejich pravidla velkou měrou závisí na příměsi jazyků dané lokality:\n\nBěhem holocaustu bylo zničeno mnoho židovských diaspor, jejichž základní řečí bylo ladino – jednalo se zejména o oblast Balkánu a Soluně, kde ladino téměř zcela vymizelo. Lidé mluvící ladinem v Turecku a Bulharsku se přestěhovali do Izraele, kde však většinou začali mluvit hebrejsky a jejich děti se mluvit ladinem styděly, protože připomínalo jejich přistěhovalectví.\n\nLadino se dnes nepoužívá jako dříve jakožto primární jazyk sefardských židů a těch, kteří ladino ovládají, ubývá. Užití ladina dnes přechází do oblasti uměleckého vyjádření, divadla, módy a vědeckých studií.\n\nKneset přijal „zákon povolující kultivovat ladino“, jehož cílem bylo zachování a kultivace dědictví ladina. Na základě tohoto zákona pak začaly vznikat organizace, které měly ladino střežit – mnohé z nich vznikly při univerzitách.\n\n\n\n"}
{"id": "154621", "url": "https://cs.wikipedia.org/wiki?curid=154621", "title": "Adrian Smith", "text": "Adrian Smith\n\nAdrian Frederick „H“ Smith (* 27. února 1957 Hackney, Východní Londýn, Anglie) je britský skladatel a jeden ze tří kytaristů legendární heavymetalové skupiny Iron Maiden.\n\nJeště když byl na škole, založil s kamarádem sólovým kytaristou Davem Murrayem svou první skupinu Urchin, kde působil jako zpěvák a druhý kytarista. Dave poté skupinu opustil, aby se připojil k Iron Maiden. Adrian dále stál v čele skupiny Urchin až do roku 1980, kdy se také připojil k Iron Maiden, kde nahradil Dennise Strattona.\n\nV roce 1990 od Iron Maiden odešel a měl vlastní projekt A.S.A.P. (Adrian Smith And Project).\n\nPozději se přidal ke skupině Bruce Dickinsona a v roce 1999 se spolu s Brucem Dickinsonem vrátil zpět do Iron Maiden.\n\nAdrian je také autorem skladeb jako \"Wasted Years\", \"Stranger in a Strange Land\" a spoluautorem hitů jako \"2 Minutes to Midnight\", \"The Wicker Man\" či \"Different world\".\n\nAdrianovy nástroje a aparatura:\nJackson signature Adrian Smith,\nGibson Les Paul Gold Top,\nGibson SG,\nMarshall JMP 1,\nMarshall 9200,\nMarshall 1960 AV-BV,\nLexicon MX 200,\nErnie Ball String 009-042,\nRack Wah Pedal Dunlop\n\n"}
{"id": "154623", "url": "https://cs.wikipedia.org/wiki?curid=154623", "title": "Floskule", "text": "Floskule\n\nFloskule je slohově nadnesený nebo jen obecně platný, ale neprocítěný, prázdný obrat, rčení, průpověď či fráze. Jedná se o výrazy, které nadužíváním ztratily životnost a obsah.\n\n\nSlovo pochází z lat. \"flosculus\" (kvítek, ozdoba) a znamenalo původně rétorickou ozdobu. Sbírky čili antologie takových ozdobných obratů, citátů a veršů se nazývaly \"florilegium\" a vycházely až do 19. století.\n\n"}
{"id": "154631", "url": "https://cs.wikipedia.org/wiki?curid=154631", "title": "Bojnice", "text": "Bojnice\n\nBojnice ( \"Weinitz\", \"Bajmóc\") jsou lázeňské město na středním Slovensku asi 1 km západně od Prievidzy na pravém břehu řeky Nitry. Žije zde  obyvatel. První písemné zmínky o městě spadají do roku 1113.\n\n\n\n\n\n"}
{"id": "154632", "url": "https://cs.wikipedia.org/wiki?curid=154632", "title": "Lipkovský potok", "text": "Lipkovský potok\n\nLipkovský potok pramení na jižním svahu hory Klepý v pohoří Králický Sněžník, ve výšce asi 910 m n. m., kousek pod cestou vedoucí k turistickému hraničnímu přechodu Horní Morava-Jodłów. Na místě pramene je upravená studánka. Teče k jihu a protéká vsí Horní Lipka. Místy jsou v nivě potoka vyvinuty luhy, v horní části toku se jedná o typické \"Piceo-Alnetum\". Později uhýbá k západu a protéká Prostřední Lipkou a Dolní Lipkou, přetíná silnici při hraničním přechodu s Polskem Boboszów-Dolní Lipka a nakonec ze východně od obce Lichkov vlévá do řeky Tichá Orlice asi v nadmořské výšce 528 m. Délka toku je asi 13 km. Po celém toku přibírá četné pravostranné i levostranné přítoky, z větších např. Heřmanický potok, který se vlévá zprava ve vsi Prostřední Lipka.\n\n"}
{"id": "154637", "url": "https://cs.wikipedia.org/wiki?curid=154637", "title": "Carlos Moyà", "text": "Carlos Moyà\n\nCarlos Moya (* 27. srpna 1976) je bývalý profesionální španělský tenista.\n\nZa svou kariéru vyhrál Moya 20 turnajů ATP. Jeho největším úspěchem je vítězství na French Open v roce 1998 a účast ve finále Australian Open v roce 1997. V březnu 1999 se mu podařilo na čtrnáct dní obsadit místo světové jedničky v žebříčku ATP.\n\nCarlos Moyà se zúčastnil 15 zápasů v Davisově poháru za tým Španělska s bilancí 20-7 ve dvouhře.\n\n\n"}
{"id": "154644", "url": "https://cs.wikipedia.org/wiki?curid=154644", "title": "Dmitrij Tursunov", "text": "Dmitrij Tursunov\n\nDmitrij Igorevič Tursunov rus. \"Дми́трий И́горевич Турсу́нов\" (* 12. prosince 1982 v Moskvě, Sovětský svaz) je současný profesionální ruský tenista. Ve své dosavadní kariéře vyhrál 6 turnajů ATP ve dvouhře a 4 turnaje ve čtyřhře.\n\nDmitrij Tursunov se zúčastnil 10 zápasů v Davisově poháru za tým Ruska s bilancí 6-3 ve dvouhře a 2-6 ve čtyřhře.\n\n\n"}
{"id": "154646", "url": "https://cs.wikipedia.org/wiki?curid=154646", "title": "Musical Instrument Digital Interface", "text": "Musical Instrument Digital Interface\n\nMIDI (Musical Instrument Digital Interface) je volně přístupný průmyslový standard, který spravuje organizace MIDI Manufacturers Association (MMA). Tento standard obsahuje specifikace hardware i software pro digitální komunikaci mezi hudebními nástroji navzájem a dalšími zařízeními jako jsou sequencery, počítače, mixery nebo i jevištní technika, třeba ovládání reflektorů. Digitální MIDI komunikace nahradila předchozí analogovou komunikaci VC/Trig, která nebyla standardizována a nebyla proto kompatibilní mezi nástroji různých výrobců elektronických hudebních nástrojů. \n\nMIDI standard mimo jiné obsahuje specifikace pro hardware (obvod s proudovou smyčkou, konektor), pro komunikační protokol (sériový) a pro datový protokol. V dnešní době je nejdůležitější specifikace datového protokolu, protože k přenosu dat se dnes běžně používají i nestandardní (z pohledu MIDI specifikace) transportní vrstvy. Například USB nebo Bluetooth rozhraní.\n\nVšechno začalo už v roce 1981 na výstavě NAMM (National Association of Music Merchants) v USA. Finální MIDI verze 1.0 se poprvé objevila 5. srpna 1983. Prvním výrazným propagátorem MIDI mimo výrobce hudebních nástrojů se stala americká společnost Atari, která rozhraním MIDI vybavila své počítače Atari ST a ST.\n\nPřenos dat je sériový a asynchronní (podobný např. RS-232) s rychlostí 31250 bit/s. Používá proudovou smyčku s proudem 5 mA a galvanickým oddělením na vstupu. \n\nPro propojení přístrojů se používají 5-pólové konektory DIN a dvojžilové stíněné kabely. Komunikace je jednosměrná, pro obousměrnou komunikaci musí být přístroje vybaveny více konektory. Některé přístroje obsahují až tři konektory označené In, Out a Thru. Konektor In je vstupní, přes konektor Out jsou vysílány MIDI zprávy generované zařízením a na konektor Thru jsou kopírována data přicházející na vstup. Některá MIDI zařízení používají funkci Soft Thru, která slučuje vstupní data s interně generovanými daty a vše posílá na konektoru Out. \n\nModerní přístroje podporují obousměrnou MIDI komunikaci přes nestandardní rozhraní, např. přes USB pro propojení k PC nebo Bluetooth pro propojení s mobilními zařízeními typu iPad.\n\nKomunikace MIDI nepřenáší mezi hudebními nástroji audio signál (zvuk), ale informace o událostech. Typicky informace, co hudebník se svým nástrojem dělá. Například u keyboardu o stisku nebo puštění klávesy či použití jiného kontroleru, jako je třeba pedál nebo potenciometr. Událost může mít několik parametrů. Například stisk klávesy má dva parametry. Která klávesa byla stisknuta a jak rychle/silně byla stisknuta. \n\nNástroj může MIDI události jen vysílat (má jen vysílač), nebo jen přijímat nebo vysílat i přijímat. Jen vysílač mají typicky master keyboardy, kterými se ovládají ostatní MIDI nástroje a které nejsou vybaveny vlastním syntezátorem. Přijímač i vysílač mají typicky keyboardy, které umožňují posílat hru hráče třeba do nahrávacího sequenceru, ale mohou být i ovládány z master keyboardu a fungovat jako syntezátor. Je také možné nechat keyboard ovládat ze sequenceru, kdy keyboard na základě přijímaných událostí hraje hudební podklad a do toho na něm současně hraje živě hudebník.\n\nKomunikace se přenáší pomocí stavových a datových bytů. Datový byte může nabývat hodnot 0x00 až 0x7F a stavový byte může nabývat hodnot 0x80 až 0xFF. Na první pohled se tak od sebe liší stavem 8 bitu. Událost začíná typicky stavovým bytem, který specifikuje o jakou jde událost a za ním může následovat jeden nebo více datových byte. V době vzniku MIDI se šetřilo každým byte, takže protokol je navržen datově velmi úsporně. Je to nutné i pro pomalost sériové komunikace, aby bylo možno skrz dráty dostat co nejvíc událostí. Z toho důvodu se stavový byte nevysílá zbytečně opakovaně za sebou, ale jen při změně události. Je-li událost stejná, posílají se jen datové byte, nazývá se ti Running Status.\n\nMIDI kanály\n\nUdálosti se přenáší v tzv. kanálech, kde každý kanál představuje jeden hudební nástroj, ať reálný (fyzický) nebo virtuální (zvuková banka v klávesách). MIDI specifikace definuje 16 kanálů jako maximální počet. Tento limit umožňuje použít spolu max. 16 reálných hudebních nástrojů. V elektronických klávesách a podobně pak může současně hrát max. 16 různých virtuálních nástrojů. Stejné omezení platí i pro MIDI soubory (SMF). Kanál 10 je vyhrazen pro bicí, ostatním kanálům lze přiřadit libovolné nástroje. Je-li počet kanálů omezující, mohou se v jednom kanálu střídat různé virtuální nástroje.\n\nHra na kláviaturu keyboardu se může přenášet i do několika kanálů, běžně až do čtyř. Záleží na keyboardu a jeho nastavení. To umožňuje, aby hudebník současně ovládal několik nástrojů. Buď přes rozdělenou klaviaturu (hudebník každou rukou může hrát na jiný nástroj, třeba basu a kytaru), nebo přes vrstvy, kdy stisknutím jedné klávesy zazní několik nástrojů současně, třeba klavír a housle.\n\nMIDI události\n\nMIDI události jsou rozděleny na kanálové a systémové. Kanálové události se týkají jen nástroje pro daný kanál, systémové události se týkají všech nástrojů (platí pro všechny kanály).\n\nKanálové události:\n\n0x8n – NOTE-OFF – note no – velocity\n\n0x9n – NOTE-ON – note no – velocity'\n\n0xAn – AFTERTOUCH – note no – pressure\n\n0xBn – CONTROLLER – controller no – data'\n\n0xCn – PROGRAM CHANGE – program no\n\n0xDn – CHANNEL PRESSURE – pressure\n\n0xEn – PITCH WHEEL – data1 – data2\n\nn: 0 až F, číslo kanálu\n\nnote no: 0 až 127, číslo noty, střední C je 60\n\ncontroller no: 0 až 127, adresa kontroleru. Adresy běžných kontrolerů jsou definovány, ale i tak je to zdroj možných nekompatibilit. Hodnotou je jeden datový byte, tedy číslo 0 až 127. U kontrolerů, kde je hodnota 0 až 127 nedostatečná, se věc řeší použitím dvouhodnotového kontroleru, což jsou v praxi dva kontrolery, jenž se považují za jeden a jejichž hodnoty se bitově sečtou. Tím je ale počet adres pro kontrolery omezen na pár desítek, což nemusí být dostačující. Omezení počtu adres kontrolerů se řeší mechanismem speciálního kontroleru, jenž sám představuje volbu kontroleru, tj. jeho hodnota je adresa kontroleru. Tento speciální kontroler je dvouhodnotový, což dává možnost adresovat přes 16 000 kontrolerů.\n\nprogram no: 0 až 127, číslo nástroje. Přiřazení čísel nástrojům definuje norma General Midi (GM). Dnešní nástroje jsou ale mnohdy vybavený stovkami různých nástrojů. Řeší se to přepínáním banky nástrojů, kdy PROGRAM vybírá nástroj ze zvolené banky. Banka se volí pomocí speciálního dvouhodnotového kontroleru, tj. počet bank může být přes 16 000. Není-li zvolena banka, pak se považuje za výchozí banku banka číslo 0, která podléhá adresaci nástrojů dle GM. Ostatní banky jsou v rukou výrobců nástrojů a nejsou kompatibilní. Tj. v bance 10 na adrese 5 mohou být u různých výrobců různé nástroje. Existují různé další normy jako GS nebo XG, které jsou ale firemní a nejsou podporovány napříč všemi výrobci. To omezuje nebo stěžuje používání ne-GM nástrojů, midi souborů a podobně.\n\npitch wheel: to je kontroler, který jakýmsi řízením osudu dostal vlastní událost. Datové byty 1 a 2 se bitově sčítají, takže výsledkem těchto hodnot je jedna 14 bitová hodnota.\n\nSystémové události:\n\n0xF0 – SYSTEM EXCLUSIVE START – id výrobce – ... – 0xF7\n0xF1 – MTC Quarter Frame Message – da\n0xF2 – Song Position – data1 – data2\n0xF3 – Song Select – data\n0xF4 -\n0xF5 -\n0xF6 – Tune Request\n0xF7 – SYSTEM EXCLUSIVE STOP\n0xF8 – MIDI Clock\n0xF9 -\n0xFA – MIDI Start\n0xFB – MIDI Continue\n0xFC – MIDI Stop\n0xFD – \n0xFE – Active Sense\n0xFF – Reset\n\nU osobních počítačů bývaly MIDI signály vyvedeny na game port, který byl obvykle součástí zvukové karty. Jedná se o 15-pinový konektor typu D-SUB „samice“. Pin 12 slouží jako výstup, pin 15 jako vstup. U game portu je použita TTL logika, takže kabel pro připojení MIDI zařízení ke zvukové kartě musí být doplněn o převodník mezi proudovou smyčkou a TTL. Některé zvukové karty obsahují přímo úplné MIDI rozhraní s konektory MIDI-In a MIDI-Out. Dnes jsou nejčastější MIDI převodníky připojované prostřednictvím rozhraní USB.\n\nPro zpracování MIDI-dat je nabízena celá řada aplikací a pro jejich uložení je používán formát SMF (Standard MIDI File).\n\nPro méně technicky nadané hudebníky malé vysvětlení. Pro jednoduchost si představíme dva klávesové nástroje, propojené přes MIDI rozhraní. Jeden z nich je tedy řídící (master)(MIDI kabel připojený v konektoru OUT), druhý je řízený (slave)(kabel v konektoru IN). Začneme-li hrát na řídící nástroj, ten začne vysílat po MIDI kabelu data. Nejedná se o žádný zvuk, proudí tam pouze informace o tom, která klávesa byla právě stisknuta, jak silně a kdy byla uvolněna. (Těch dat je samozřejmě mnohem víc, ale pro hrubou představu je možné si představit, že klávesy řídícíno nástroje jsou jakoby táhly spojeny se stejnými klávesami řízeného nástroje). Řízený nástroj tedy přijme informaci, že na řídím nástroji byla právě stisknuta např. klávesa c1. Protože má zrovna nastaven zvuk dejme tomu trumpety, tak zahraje tón c1 trumpetovým zvukem a drží ho tak dlouho, dokud hudebník na řídícím nástroji tu klávesu neuvolní.\nInformace o stisknutých klávesách jsou ideální pro uložení v počítači. Program vám je hezky zobrazí, např. jako podlouhlé otvory (podle délky tónu) v \"papírovém pásu\" (tak to většinou vypadá a je to grafické znázornění papírového pásu,na který hrály pianoly),můžete je všelijak upravovat, mazat, připisovat další a nakonec si v dalším editoru nastavit i zvuk, kterým se mají přehrávat, jeho hlasitost, umístění v panoramě, úroveň hallu a chorusu a další údaje. Těchto \"pásů\" ( označují se jako kanály 1-16) máte k dispozici 16. Takže je možné si na první pás nahrát třeba part basy, na druhý piáno, na desátý bicí. Tato data pustíte z počítače do klávesového nástroje. Ten zjistí, že na prvním kanálu má nastavit zvuk basy a zahrát tón c1. Současně na druhém kanálu má nastavit zvuk klavíru a zahrát tóny c2,e2,g2. A na desátém kanálu sputit zvuk velkého bubnu a činelu. Je jasné, že když budete stejnou skladbu přehrávat přes různé klávesové nástroje nebo expandery (expander je pouze generátor zvuků, tedy jako klávesový nástroj bez klávesnice) výsledný zvuk se bude výrazně lišit podle jejich kvality přesto, že ta skladba bude pokaždé přehrána naprosto stejně.\n\nWind controllers \n\nRegulátory větru umožňují, aby se části MIDI hrály se stejným druhem výrazu a artikulace,\n\nUmožňují ovládání dechu a sklonu klouzání, které poskytují více různorodý druh frází, zvláště při hraní vzorkovaných nebo fyzicky modelovaných částí větrných přístrojů.\n\nTypický regulátor větru má senzor, který přeměňuje dechový tlak na informace o objemu a umožňuje řízení sklonu senzorem tlaku na obličej a kolečko pro natáčení.\n\nNěkteré modely obsahují konfigurovatelné rozložení klíče\n\nDrum and percussion controllers\n\nKlávesnice mohou být použity ke spouštění bubnových zvuků, ale jsou nepraktické pro přehrávání opakovaných vzorků, jako jsou role, vzhledem k délce trvání klíče.\n\nPo klávesnicích jsou bubnové podložky dalšími nejvýznamnějšími výkonovými řadiči MIDI.\n\nPodložky zabudované do bubnových strojů jsou zpravidla příliš malé a křehké, aby se mohly hrát s palicemi a hrají se prsty \n\nSpecialized performance controllers\n\nJsou použivana specialni \n\nNapr. MIDI spouštěče připojené k obuvi nebo oděvu jsou někdy používány jevištními umělci. Bezdrátový senzor Kroonde Gamma dokáže zachytit fyzický pohyb jako signály MIDI. Senzory zabudované do tanečního parketu na univerzitě v Texasu v Austinu převádějí pohyby tanečníků do zpráv MIDI\n\nExistují softwarové aplikace, které umožňují použití zařízení iOS jako gestikulátorů. \n\nDělení\n\nSe zvukovou kartou\n\n  – výstupy pro připojení do zesilovače\n\n  - kvalitnější přístroje\n\nBez zvukové karty\n\n  – zvuk musí být vycházející ze softwaru\n\nNásledující tabulka obsahuje český překlad anglických názvů. Některé MIDI nástroje číslují nástroje takto, jiné mají číslování posunuté o jednotku, tzn. klavír je 1.\nStandard MIDI File (zkráceně SMF)\n\n\n"}
{"id": "154647", "url": "https://cs.wikipedia.org/wiki?curid=154647", "title": "Halleyova kometa", "text": "Halleyova kometa\n\nHalleyova kometa (také často 1P/Halley) je kometa, která je ze Země vidět každých 75–76 let. Je nazvaná po Edmundu Halleyovi, který roku 1705 jako první předpověděl její návrat. Ke Slunci se přibližuje nejblíže na 88 miliónů km. Je nejznámější ze všech komet, které se objevují periodicky. Přestože se každé století objevuje mnoho jasnějších komet, Halleyova kometa je jediná, která se objevuje v krátkých časových intervalech a je viditelná pouhým okem.\n\nHalleyova kometa ovlivnila znatelně lidskou historii. Naposledy se objevila v blízkosti Země v roce 1986, příště se objeví v roce 2061.\n\nRozborem oběžné dráhy se ukázalo, že kometa byla zaznamenána už 30krát. První doložené pozorování se uskutečnilo v Číně 240 let před naším letopočtem. V roce 1696 informoval královský astronom Edmund Halley na setkání Královské společnosti v Londýně, že komety pozorované v letech 1531, 1607 a 1682 mají velmi podobné oběžné dráhy. Dospěl tedy k závěru, že se jedná o tutéž kometu. Halley navíc předpověděl, že se kometa vrátí roku 1758. Halleyova kometa se stala první objevenou periodickou kometou. Kometu již navštívilo pět meziplanetárních sond. Jednalo se o sovětské sondy Vega 1 a Vega 2, evropskou sondu Giotto a japonské sondy Suisei a Sakigake. Nejúspěšnější z nich byla sonda Giotto, která prolétla dne 8. září 1986 jen 600 km od jádra a pořídila první snímky. Vůbec poprvé bylo zblízka pozorováno jádro komety. U Halleyovy komety má rozměry 16 × 7 × 8 km.\n\nPokaždé, když Halleyova kometa prolétává okolo Slunce, ztratí asi 1 m vysokou povrchovou vrstvu, což odpovídá asi 600 miliónů tun materiálu. Při těchto úbytcích by se měla většina materiálu komety vypařit za asi 50 až 100 tisíc let.\nVýznamné roky, ve kterých se objevila Halleyova kometa (výběr)\nPříští průlet komety kolem Země se předpokládá 29. července roku 2061 a následující 7. května roku 2134.\n\n\n\n"}
{"id": "154648", "url": "https://cs.wikipedia.org/wiki?curid=154648", "title": "Zánik samoty Berhof", "text": "Zánik samoty Berhof\n\nZánik samoty Berhof je kniha Vladimíra Körnera z roku 1973.\n\nV této knize se Vladimír Körner zabývá situací krátce po druhé světové válce. Děj umístil na bývalou česko-polsko-německou hranici do prvního roku po druhé světové válce. (Dnes západní Jeseníky; blízkým městečkem exponovaným ve filmu je Branná; dříve Kolštejn. Jeptiška Salome přichází z kláštera Grulich neboli Králíky). Řeší zde tematiku werwolfů, tj. německých nacistických fanatiků, kteří se nesmířili s tím, že válka skončila a hitlerovský režim padl. Právě tato skupina, nerozpakující se zabít kohokoliv, kdo jí přijde do cesty, (jeptiška a muž, převlékající se za jeptišku) se rozhodne, proti vůli pána domu, přečkat zimu právě na statku Berhof, samotě naprosto odříznuté od okolního světa. Zde žije poloviční sirotek, Ulrika, hlavní postava, z jejíhož úhlu pohledu je příběh v er-formě vyprávěn, její opilecký otec a jeho německá milenka. Ulrika po matčině smrti citově strádá, tím více se upíná k Bohu a touží vstoupit do kláštera, proto v jeptišce vidí naději, že jí pomůže tohle přání splnit. Další postavou je nemocný německý chlapec Erich, ze všeho nejvíc toužící dostat se za maminkou, vůči kterému Ulrika cítí opatrovnické city a stará se o něj. Vztahy mezi obyvateli se postupně proměňují, rozvolňují, wehrwolfové dávají původním obyvatelům stále více volnosti, přestanou je na noc svazovat, někdy spolu dokonce večeří, ani náhodou se však nedají označit za přátelské. Ulrika postupem času přestane jeptišce věřit, jejich vztah, který se ze začátku dal označit za důvěrný a téměř přátelský, se proměňuje. Je to Ulrika, komu se podaří dostat do města (zde jí Němci projeví velikou důvěru, pošlou ji do města nakoupit, samozřejmě s výhrůžkou, že pokud se zpozdí, nebo někoho přivede, všichni na statku budou zastřeleni). Spojí se se skupinou Čechů, kteří wehrwolfy nakonec, po delším boji a honičce v lesích, zabijí. Jediným přeživším německé národnosti je onen těžce nemocný chlapec, kterého se Ulrika posléze pokouší opravdu dopravit k mamince. Chlapec už ale mele z posledního a v knize je naznačeno, že se shledání s maminkou nedožije.\n\nZdeněk David v doslovu nového vydání píše:\n„\"Novela Zánik samoty Berhof je bezpochyby dílem nadčasovým, dokládajícím jedinečnost Körnerových próz. Můžeme ji chápat jako jednu z autorových variací na válečné téma. Jako svědectví o tom, do jaké míry je jedinec, konfrontovaný tváří v tvář s konkrétními dějinnými událostmi, schopen vybojovat si ve světě plném nejistoty a zmatků právo na vlastní štěstí.\"“\n\nWerwolfové nejsou v knize popsáni tendenčně zaujatě jako zcela záporné postavy (přestože to čtenář sám usoudí z jejich jednání). Možná i proto když tahle kniha v roce 1973 vyšla, Fedor Soldán napsal v recenzi pro Večerní Prahu: „\"Mladý, zcela neznámý autor Vladimír Körner nepokrytě fandí fašistickým vrahům.\"“ Samozřejmě tomu není tak, Körner je popisuje jako postavy negativní, terorizující obyvatele samoty Berhof, ale na druhou stranu si uvědomuje, že se jedná o lidi s povahovými rysy a ne o monstra, čímž čtenáři dává možnost (nebo spíše šanci) jim porozumět a pochopit motivovanost jejich činů (pokud se však fanatismus dá chápat jako vlastnost). Konfrontuje zde českou a německou povahu, zobrazuje nacistický fanatismus jako zhoubnou sílu, která se nezastaví vůbec před ničím. Češi, zejména Ulričin otec však také nevyznívají příliš kladně, zobrazuje ho jako slabocha, zbabělce a násilníka.\n\nJedinou opravdu veskrze kladnou postavou je šestnáctiletá Ulrika, v několika bodech připomínající Vančurovu Markétu Lazarovou, zejména v pevné víře v Boha, touze po vstupu do kláštera a následnému odklonu od tohoto nápadu, třebaže každá z jiného důvodu. Ulrika totiž klášter chápe jako místo, kde bude v bezpečí, kde nebude inzultována násilnickým otcem a obtěžována chlípnými řečmi jeho přátel. Po setkání s onou německou jeptiškou si však uvědomuje, že ani klášter není místem tak ideálním a tak plným dokonalých lidí, je šokována jeptiščinou krutostí, tím, že během války zabíjela. Körner ji popisuje jako dívku vyspělou, prakticky dospělou. Dává ji do kontrastu s Erichem, ke kterému má, i když jsou téměř stejně staří, téměř mateřský vztah.\nUlričin otec a jeho milenka jsou postavy spíše okrajové, spíše než že by posouvaly děj dokreslují beznaděj a zoufalost celé situace, také na nich Körner ukazuje, jak odříznutí od reality jsou lidé, žijící na samotě Berhof.\n\nI když lze v některých bodech lze tuhle prózu přirovnat k Vančurově Markétě Lazarové, po stránce jazykové nechal Vančura Körnera daleko za sebou. Jazyk vyprávění Zániku samoty Berhof není ničím specifický ani výjimečný. Je to pravděpodobně hlavně proto, že se původně jednalo o filmový scénář, který moc lyrizování neunese. Novela tak kolísá mezi baladickou prózou a pouhým dobrodružným příběhem.\n\nKniha rovněž existuje ve scénářové podobě a roku 1983 byla zfilmována ve barrandovské produkci v koprodukci se skupinou KADR J. Kawalerowitze. Natáčení probíhalo v Novém Kníně a okolí a dále v okolí dolnoslezské vsi Kamieńczyk (gmina Międzylesie). Režie se ujal Jiří Svoboda, v roli jeptišky Salome excelovala Jana Brejchová, Ulriku hrála Petra Vančíková. Film získal řadu ocenění, mj. Velkou zvláštní cenu poroty Mezinárodního filmového festivalu Karlovy Vary a Cenu poroty a Cenu diváků na zimním Mezinárodním filmovém festivalu Mládež a film v Cannes.\nMilan Blahynka a kol: \"Čeští spisovatelé 20. století\". Československý spisovatel, Praha 1985\n"}
{"id": "154649", "url": "https://cs.wikipedia.org/wiki?curid=154649", "title": "Time to live", "text": "Time to live\n\nTime to live (TTL) je v informatice číslo, které omezuje dobu platnosti dat nebo počet průchodů paketů skrz aktivní prvky počítačové sítě.\n\nTTL je v IPv4 8bitová položka v hlavičce IP datagramu, která v počítačové síti omezuje jeho maximální dobu existence a chrání ji tak před zahlcením, které by mohly způsobit datagramy zacyklené v nekonečných smyčkách (způsobených chybou nebo nesprávným nastavením směrování). Položka TTL je nastavena na výchozí hodnotu při vytvoření datagramu (historicky 16, obvykle 64) a automaticky snižována alespoň o 1 při průchodu jakýmkoliv směrovačem. Po dosažení nuly je datagram zahozen a odesílatel je o tom informován ICMP zprávou \"Time Exceeded\" (zpráva číslo 11).\n\nPoložku TTL využívá ke své činnosti program traceroute.\n\n\nTTL označuje v DNS maximální dobu, po kterou je možné uchovat data v cache pomocného (caching only) serveru. Obvyklá doba je 86400 sekund, což je 24 hodin. Delší povolená doba snižuje zátěž počítačové sítě, protože se nemusí opakovaně provádět DNS dotazy a kratší doba omezuje dobu, která je nutná k tomu, aby se všude na světě projevily změny provedené správcem DNS zóny (domény) na primárním DNS serveru (tj. aby všechny zastaralé údaje umístěné v cache nejrůznějších počítačů byly nahrazeny novými údaji).\n"}
{"id": "154651", "url": "https://cs.wikipedia.org/wiki?curid=154651", "title": "Fernando Verdasco", "text": "Fernando Verdasco\n\nFernando Verdasco Pahima Carmona (* 15. listopadu 1983 v Madridu) je španělský profesionální tenista, který na okruh ATP World Tour vstoupil v roce 2001. Ve své dosavadní kariéře vyhrál na okruhu ATP World Tour sedm singlových turnajů, když první z nich získal na antuce v roce 2004 na domácím turnaji Valencia Open a sedm deblových turnajů. Na challengerech ATP a okruhu Futures získal dva tituly ve dvouhře a čtyři ve čtyřhře.\n\nNa žebříčku ATP byl nejvýše ve dvouhře klasifikován v dubnu 2009 na 7. místě a ve čtyřhře pak v listopadu 2013 na 8. místě. Trénují ho bývalí španělští tenisté David Sánchez a Sergio Pérez. Na juniorském kombinovaném žebříčku ITF byl nejvýše hodnocen v červnu 2001 na 294. místě.\n\nNa nejvyšší grandslamové úrovni se v mužské dvouhře nejdále probojoval do semifinále melbournského Australian Open 2009, kde v pěti setech podlehl krajanovi a pozdějšímu vítězi celého turnaje Rafaelu Nadalovi. Zápas sám považoval za jeden z největších grandslamových semifinále všech dob.\n\nVe španělském daviscupovém týmu debutoval jako 21letý v roce 2005 utkáním 1. kola světové skupiny proti Slovensku, když nejprve nezvládl dvouhru proti Dominiku Hrbatému a už za rozhodnutého stavu zvítězil v posledním utkání nad Kamilem Čapkovičem. Španělsko v sérii prohrálo 1:4 na zápasy. V letech 2008, 2009 a 2011 získal s týmem Španělska vítězství v Davis Cupu. Do roku 2016 v soutěži nastoupil ke devatenácti mezistátním utkáním s bilancí 9–5 ve dvouhře a 9–8 ve čtyřhře.\n\nVerdasco nastoupil za La Armadu sedm let po sobě od roku 2005 do roku 2011, přičemž zvítězil v ročnících 2008, 2009, a naposledy v roce 2011.\n\n\n"}
{"id": "154652", "url": "https://cs.wikipedia.org/wiki?curid=154652", "title": "Gastón Gaudio", "text": "Gastón Gaudio\n\nGastón Norberto Gaudio (* 9. prosince 1978, Temperley, Buenos Aires, Argentina) je současný profesionální argentinský tenista. Je to antukový specialista, který za svou kariéru vyhrál 8 turnajů ATP ve dvouhře a 3 turnaje ve čtyřhře. Jeho největším úspěchem je vítězství na grandslamovém turnaji French Open v roce 2004.\n\nNejlepšího umístění na žebříčku ATP dosáhl v květnu 2005 - 5. místo.\n\nGaudio začal hrát tenis v šesti letech. V juniorské kategorii byl na druhém místě v Argentině (za Marianem Zabaletou). Profesionálem se stal v roce 1996 a v roce 1998 vyhrál dva challengery - Santa Cruz, Bolívie (porazil Luise Adriana Morejona) a v Santiagu (porazil Karima Alamiho).\n\nV roce 1999 vyhrál další dva challengery v Nice a Espinhu. Jeho první významnější úspěch byl postup do třetího kola French Open (do hlavní soutěže postoupil z kvalifikace, takže v soutěži vyhrál celkem pět zápasů). Ve třetím kole prohrál s tehdejší světovou šestkou Alexem Corretjou.\n\nV roce 2000 vyhrál Gaudio jediný challenger v Braunschweigu (porazil Franca Squillariho 6-4 6-7(2) 6-4). Byl v semifinále v Santiagu a Aucklandu, nejdůležitějším momentem sezony byla semifinálová účast na turnaji AMS Monte Carlo, kde porazil Marata Safina, Felixe Mantillu, Juliena Bouttera a Juana Carlose Ferrera bez ztráty setu, než v semifinále prohrál s Dominikem Hrbatým. Byl ve finále turnaje ve Stuttgartu, kde prohrál v pěti setech s Francem Squillarim a zúčastnil se olympijských her v Sydney, kde ale prohrál v prvním kole s Vladimirem Voltchkovem.\n\nV roce 2001 byl poprvé členem argentinského daviscupového týmu a pomohl Argentině k návratu do Světové skupiny. Byl ve finále ve Viňa del Mar, kde prohrál s Guillermem Coriou. Se stejným hráčem se utkal i ve čtvrtfinále turnaje v Buenos Aires - v bouřlivém zápase se oba navzájem uráželi jak slovně, tak gestikulací. Po vítězství nad Coriou Gaudio prohrál v semifinále s José Acasusem. Na tvrdém povrchu se dostal do čtvrtfinále Miami Masters, když porazil mimo jiné i Jevgenije Kafelnikova a Juana Carlose Ferrera.\n\nRok 2002 byl pro Gaudia úspěšným zejména v Davis Cupu, kde v pátém zápase porazil Iva Karloviće a zajistil tak Argentině semifinálovou účast. Vyhrál svůj první turnaj na okruhu ATP, když v Barceloně neztratil ani set, v semifinále porazil světovou jedničku Lleytona Hewitta a ve finále jasně přehrál Alberta Costu 6-4 6-0 6-2 (Costa se později toho roku stal šampiónem French Open). Hned týden nato vyhrál druhý titul na Mallorce, kde v semifinále porazil světovou dvojku Gustava Kuertena a ve finále Fina Jarkka Nieminena 6-2, 6-3. Na French Open se dostal do čtvrtého kola, prohrál s Juanem Carlosem Ferrerem 6-7 6-1 6-7 6-2 6-4, přestože v pátém setu vedl už 4-1. Poté byl ve finále v Gstaadu a semifinále v Kitzbühelu, oba zápasy prohrál s Alexem Corretjou.\n\nV roce 2003 nevyhrál Gaudio žádný titul. Byl v semifinále na Hamburg Masters (všichni čtyři semfinalisté byli Argentinci - Coria, Gaudio, Nalbandian a Calleri).\n\nRok 2004 začal Gaudio pomalu, byl ve finále v Barceloně, kde prohrál v pěti setech s Tommym Robredem. Na French Open byl jako čtyřicátý čtvrtý hráč žebříčku nenasazený. Porazil v pěti setech Argentince Guillerma Cañase, poté opět v pěti setech Jiřího Nováka a po výhrách nad Thomasem Enqvistem, Igorem Andrejevem a Lleytonem Hewittem se dostal do semifinále (tři ze čtyř semifinalistů byli Argentinci), kde porazil ve třech setech Davida Nalbandiana. Ve finále proti Guillermu Coriovi prohrál první dva sety, ale zápas otočil a vyhrál French Open 0-6 3-6 6-4 6-1 8-6. Po Guillermu Vilasovi, který vyhrál French Open roku 1977, se stal druhým Argentincem, který tento Grand Slam vyhrál. Stal se také prvním mužem, který vyhrál Grand Slam poté, co prohrál úvodní set 0-6, nejníže umístěným hráčem na žebříčku, který kdy vyhrál Grand Slam a prvním mužem po sedmdesáti letech, který vyhrál Grand Slam, přičemž odvrátil ve finále match ball. Poprvé v kariéře se dostal do první desítky žebříčku. Dostal se do dalších tří finále v Bastadu, Stuttgartu a Kitzbühelu. Kvalifikoval se na Masters Cup, kde ale nevyhrál ani jeden ze tří zápasů základní skupiny.\n\nV roce 2005 vyhrál pět turnajů, na antuce byl s rekordem 42-8 druhý za Nadalem. Na French Open prohrál ve čtvrtém kole s Davidem Ferrerem v pěti setech, přestože v pátém setu vedl 4-0. Kvalifikoval se na Masters Cup a postoupil ze základní skupiny, kde porazil Mariana Puertu a Fernanda Gonzáleze (prohrál jen s Nikolajem Davyděnkem). V semifinále však prohrál s Rogerem Federerem dvakrát 0-6.\n\nRok 2006 pro Gaudia nebyl úspěšný, nejlepšími výsledky byly semifinálové účasti v Acapulcu a na Monte Carlo Masters. V žebříčku se propadl z první desítky (kde byl po osmnáct měsíců) na třicáté čtvrté místo.\n\nJeho koučem je bývalý argentinský tenista Franco Davín.\n\nGastón Gaudio se zúčastnil 9 zápasů v Davisově poháru za tým Argentiny s bilancí 13-3 ve dvouhře.\n\n"}
{"id": "154660", "url": "https://cs.wikipedia.org/wiki?curid=154660", "title": "Michail Južnyj", "text": "Michail Južnyj\n\nMichail Michajlovič Južnyj, Ph.D. (rus. \"Михаил Михайлович Южный\", * 25. června 1982) je současný profesionální ruský tenista.\n\nZa svou dosavadní kariéru vyhrál Južnyj 10 turnajů ATP World Tour ve dvouhře a 9 ve čtyřhře. Jeho největším úspěchem je postup do semifinále na grandslamovém turnaji US Open v roce 2006 a 2010.\n\nMichail Južnyj se zúčastnil 38 zápasů v Davisově poháru za tým Ruska s bilancí 15-11 ve dvouhře a 6-6 ve čtyřhře.\n\n\n"}
{"id": "154661", "url": "https://cs.wikipedia.org/wiki?curid=154661", "title": "Setkání v Paříži", "text": "Setkání v Paříži\n\nSetkání v Paříži (\"Rendezvous in Paris\" / \"Schůzka v Paříži\" / \"Rande v Paříži\") je německo-francouzský hraný film z roku 1982, který natočila německá režisérka Gabi Kubachová podle stejnojmenného románu rakouské spisovatelky Vicki Baumové.\n\nFilm, který se odehrává v Berlíně a Paříži, se natáčel ve filmových ateliérech společnosti Bavaria a rovněž v Praze a okolí.\n\n"}
{"id": "154664", "url": "https://cs.wikipedia.org/wiki?curid=154664", "title": "Operace C", "text": "Operace C\n\nOperace C byla operací japonského císařského námořnictva v dubnu 1942 za druhé světové války. Císařské námořnictvo v rámci této operace zaútočilo na spojeneckou námořní přepravu v Indickém oceánu a na britské základny v Indii a na Cejlonu. Japonský úder sestával z leteckých útoků provedených zejména letadlovými loděmi Nagumovy \"Kidó Butai\" (機動部隊 ~ úderný svaz) a útoků proti lodní přepravě v Bengálském zálivu provedených Ozawovým podpůrným svazem. Celkově se jednalo o nájezd na nepřátelské pozice ve stylu udeř a uteč, nikoliv o invazi s cílem napadené základny okupovat.\n\n23. března 1942 japonské jednotky obsadily Andamany, ze kterých by spojenecké letouny mohly ohrožovat japonské pozice v Barmě, Malajsii a na Sumatře. Po obsazení Andaman a Nikobar zbyly Spojencům v Indickém oceánu už jen dvě významné základny: ostrov Cejlon a atolu Addu. V Tokiu o základně na Addu nevěděli a proto bylo rozhodnuto napadnout pouze Cejlon. Operace dostala krycí název operace C a mělo se jednat o útok svazu letadlových lodí podobně jako v Pearl Harboru.\n\nCejlon představoval v očích Japonců důležitou základnu s přístavy, ve kterých mohlo kotvit britské Východní loďstvo. Nejvýznamnější byly přístavy Kolombo na západním pobřeží ostrova a přístav Tirinkumalí na východním pobřeží Cejlonu. Východní loďstvo ale mělo hlavní základnu na Addu. Na Cejlonu bylo také několik letišť: u Kolomba bylo letiště Ratmalana a u Tirinkumalí bylo letiště China Bay. Další menší letiště bylo na jihu v Minneriya.\n\nÚkolem napadnout Cejlon byla pověřena \"Kidó Butai\" admirála Čúičiho Naguma, která 26. března vyplula z Kendari na Celebesu, aby splnila svůj úkol v rámci operace C.\n\nNagumova \"Kidó Butai\" se skládala ze tří divizí letadlových lodí, obdobně jako při útoku na Pearl Harbor, ale nyní měla celkem pouze pět letadlových lodí. 1. divize letadlových lodí pod Nagumovým osobním velením totiž tvořila pouze \"Akagi\". \"Kaga\" byla tou dobou v docích v Japonsku, kde byla opravována po najetí na útes v únoru 1942. Zbývající dvě divize byly v plném počtu: 2. divize tvořená letadlovými loděmi \"Hirjú\" a \"Sórjú\" pod velením kontradmirála Tamona Jamagučiho a 5. divize s letadlovými loděmi \"Šókaku\" a \"Zuikaku\" pod velením kontradmirála Čuičiho Hary.\n\nPro ochranu letadlových lodí k Nagumovu loďstvu patřila 3. divize bitevních lodí (velitel viceadmirál Guniči Mikawa) s bitevními loděmi \"Kongó\", \"Haruna\", \"Kirišima\" a \"Hiei\", dále 8. divize křižníků (velitel kontradmirál Hiroaki Abe) s těžkými křižníky \"Tone\" a \"Čikuma\" a 1. eskadra torpédoborců (velitel kontradmirál Sentaro Omori) s 9 torpédoborci a lehkým křižníkem \"Abukuma\". Nagumo potřeboval bitevní lodě také pro případ, že se střetne s britskými hladinovými plavidly, takže by je s bitevními loděmi mohl napadnout. Kvůli zásobování plulo s Nagumem ještě 6 tankerů a 3 doprovodné torpédoborce.\n\nDne 1. dubna vyplul z Mergui na jihu Barmy podpůrný svaz viceadmirála Džisaburó Ozawy. Tento „Malajský svaz“ se skládal z lehké letadlové lodě \"Rjúdžó\", těžkých křižníků \"Čókaj\" (vlajkový), \"Kumano\", \"Suzuja\", \"Mogami\" a \"Mikuma\" (poslední čtyři tvořily 7. divizi křižníků pod velením admirála Kurity), lehkého křižníku \"Jura\" a čtyř torpédoborců. Ozawa měl za úkol napadnout lodní přepravu v Bengálském zálivu.\n\nVelitel britského Východního loďstva admirál sir James Somerville se o útoku dozvěděl 28. března a vyplul nepříteli naproti. Své lodě rozdělil do dvou operačních svazů . První kterému velel sám, byl složen z letadlových lodí HMS \"Indomitable\" a HMS \"Formidable\", bitevní lodi HMS \"Warspite\", těžkých křižníků HMS \"Cornwall\" a HMS \"Dorsetshire\", lehkých křižníků HMS \"Emerald\" a HMS \"Enterprise\" a 6 torpédoborců.\n\nDruhému svazu velel admirál A.V. Willis a byl složen z letadlové lodi \"Hermes\" a bitevních lodí HMS \"Ramillies\", HMS \"Revenge\" a HMS \"Royal Sovereign\". Na přibližující se japonský svaz však nenarazil, což pro něj bylo zřejmě velké štěstí, neboť jeho flotila byla tvořena ze zastaralých lodí z nichž některé pamatovaly ještě první světovou válku.\n\nRáno 5. dubna odstartovalo pod velením veterána od Pearl Harboru fregatního kapitána Micuo Fučidy více než 70 letadel k náletu na Kolombo. Japonci se poučili z chyb u Pearl Harboru a hlavní nápor náletu směřovali na přístavní zařízení, dílny, železniční uzel a letiště. V přístavu potopili pouze pomocný křižník HMS \"Hector\" a torpédoborec HMS \"Tenedos\".\n\nPrůzkumný hydroplán z křižníku \"Tone\" ve 12:00 zpozoroval a nahlásil dva křižníky a doprovodné torpédoborce, proti nimž odstartovala útočná vlna pod velením korvetního kapitána Egusy. Střemhlavé bombardéry D3A1 napadly těžké křižníky \"Cornwall\" a \"Dorsetshire\". \"Dorsetshire\" byl zasažen 17 přímými zásahy a \"Cornwall\" osmi. Oba křižníky se potopily i s 425 námořníky na palubě. Japonci ztratili během prvního dne asi 18 letadel a Spojenci 24. Druhý den potopila japonská letadla šalupu HMIS \"Indus\".\n\nRáno 9. dubna odstartovalo pod velením fregatního kapitána Micue Fučidy více než 90 bombardérů a 38 stíhaček k náletu na Tirikunámalé. Opět se soustředili na bombardování přístavních zařízení a v přístavu potopili pouze jednu obchodní loď. Japonci ztratili 4 letadla (3 A6M2 a 1 B5N) a Britové 9 stíhaček Hawker Hurricane. Při návratu spatřili Japonci letadlovou loď \"Hermes\" s doprovodem. Útočná vlna pod velením korvetního kapitána Egusy, která původně směřovala proti jiným plavidlům změnila kurz a zasáhla \"Hermes\" asi 40 zásahy. \"Hermes\" i jeho doprovod torpédoborec HMAS \"Vampire\" a korveta HMS \"Hollyhock\" byly potopeny i s 315 muži na palubě.\n\nV průběhu náletů se také Britové pokusili napadnout japonský svaz a to 9 letadly typu Bristol Blenheim. Zaútočily na Akagi, ale 5 jich bylo sestřeleno a 4 se vrátily těžce poškozeny, aniž by dosáhly nějakého úspěchu. Poté dal Nagumo rozkaz k návratu na základnu Kure.\n\n"}
{"id": "154665", "url": "https://cs.wikipedia.org/wiki?curid=154665", "title": "Nicolas Kiefer", "text": "Nicolas Kiefer\n\nNicolas Kiefer (* 5. července 1977) je bývalý profesionální německý tenista.\nJeho nejlepší dosažené umístění na žebříčku ATP je 4. místo v lednu 2000. Jeho největším úspěchem na grandslamových turnajích je postup do semifinále na Australian Open v roce 2006. Kariéru ukončil 30. prosince 2010.\n\nNicolas Kiefer se zúčastnil 15 zápasů v Davisově poháru za tým Německa s bilancí 10-11 ve dvouhře a 2-3 ve čtyřhře.\n\n\n"}
{"id": "154666", "url": "https://cs.wikipedia.org/wiki?curid=154666", "title": "Křivost", "text": "Křivost\n\nPojem křivost se používá především v matematice k vyjádření odchylky od přímého směru. Je vyjádřena jako převrácená hodnota poloměru formula_1.\n\n"}
{"id": "154668", "url": "https://cs.wikipedia.org/wiki?curid=154668", "title": "Sébastien Grosjean", "text": "Sébastien Grosjean\n\nSébastien Grosjean (* 29. května 1978) je bývalý profesionální francouzský tenista.\n\nZa svou kariéru vyhrál čtyři turnaje ATP World Tour.\n\nCelkem čtyřikrát se dokázal dostat do semifinále grandslamového turnaje: na Australian Open v roce 2001, na French Open v\nroce 2001 a dvakrát ve Wimbledonu v letech 2003 a 2004. Profesionální kariéru ukončil 27. května 2010. \n\nSébastien Grosjean se zúčastnil 16 zápasů v Davisově poháru za tým Francie s bilancí 16-9 ve dvouhře a 0-1 ve čtyřhře.\n\n\n"}
{"id": "154673", "url": "https://cs.wikipedia.org/wiki?curid=154673", "title": "Hynek Fajmon", "text": "Hynek Fajmon\n\nHynek Fajmon (* 17. května 1968 Nymburk) je český politik, v letech 2004–2014 poslanec Evropského parlamentu za Občanskou demokratickou stranu, počátkem 21. století poslanec Poslanecké sněmovny Parlamentu České republiky.\n\nVystudoval historii na Filozofické fakultě Univerzity Karlovy. V letech 1992–1993 absolvoval kurz pro diplomaty na Diplomatic Academy ve Vídni a v letech 1993–1994 studoval na London School of Economics, obor moderní britská politika.\n\nJe ženatý. S manželkou Markétou mají děti Elišku, Theodora a Herberta.\n\nJe zakládajícím členem Občanské demokratické strany. V letech 1991-1992 pracoval jako volební manažer ODS. Po ukončení studii nastoupil jako poradce ministra zahraničních věcí pro záležitosti NATO. V letech 1995 až 1996 působil jako ředitel odboru bezpečnostní politiky MZV a následně jako poradce ministra obrany pro záležitosti NATO.\n\nDlouhodobě je aktivní v místní politice. V komunálních volbách roku 1994, 1998, 2002, 2006, 2010, 2014 a 2018 byl zvolen do zastupitelstva města Lysá nad Labem za ODS. V roce 1998 se stal starostou Lysé nad Labem a tento post zastával do roku 2001.\n\nVe volbách v roce 1998 kandidoval do poslanecké sněmovny za ODS (volební obvod Středočeský kraj). Nebyl zvolen, ale do sněmovny nastoupil dodatečně v březnu 2001 (jako náhradník poté, co po zvolení do krajského zastupitelstva rezignoval poslanec Petr Bendl). Obhájil mandát ve volbách v roce 2002 a ve sněmovně setrval do července 2004. Byl členem sněmovního výboru pro evropskou integraci, respektive výboru pro evropské záležitosti.\n\nVe volbách roku 2004 byl zvolen za Českou republiku do Evropského parlamentu, kde působil jako člen rozpočtovém výboru a stálé delegace EP pro vztahy s Čínskou lidovou republikou. Tento mandát obhájil ve volbách roku 2009 a byl zařazen do Výboru pro zemědělství a rozvoj venkova. Byl zde členem frakce Skupina Evropských konzervativců a reformistů. V roce 2014 již nekandidoval.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\n\n"}
{"id": "154684", "url": "https://cs.wikipedia.org/wiki?curid=154684", "title": "Torze", "text": "Torze\n\nTorze označuje obvykle zkroucení.\n\n"}
{"id": "154692", "url": "https://cs.wikipedia.org/wiki?curid=154692", "title": "Škůdra", "text": "Škůdra\n\nŠkůdra je část obce Strašice v okrese Strakonice. Leží přibližně 16 km od Strakonic v nadmořské výšce zhruba 550 až 570 metrů. V roce 2011 zde trvale žilo 66 obyvatel.\n\nŠkůdra administrativně patří k obci Strašice, v místním osmičlenném zastupitelstvu má dva zástupce. Ve vsi je i pobočka strašického zemědělského obchodního družstva, zejména kravín a nově i drůbežárna.\n\nPrvní písemná zmínka o vesnici pochází z roku 1045, kdy kníže Břetislav I. daroval tehdejší \"Scodru\" Břevnovskému klášteru.\n\nNa návsi je kaplička z roku 1831 (chráněna coby kulturní památka ČR), za vsí podobně jako ve Strašicích společenská klubovna. Severně od vesnice leží na kopci menší kaplička, která byla údajně postavena na památku padlých vojáků (švédských v 17. století či francouzských z 18. století), spolehlivé záznamy však nejsou k dispozici.\n"}
{"id": "154697", "url": "https://cs.wikipedia.org/wiki?curid=154697", "title": "Styk", "text": "Styk\n\nStyk může mít různé významy. V psychologii a sociologii je synonymem pro interakci, ve vojenství představuje vzájemný vztah vojsk, v technice je to konstrukce, která umožňuje vzájemný dotek nebo spojení dílů.\n\n\n\n"}
{"id": "154699", "url": "https://cs.wikipedia.org/wiki?curid=154699", "title": "Hnefatafl", "text": "Hnefatafl\n\nHnefatafl (čti [nevatavl]; staroseversky králova deska: \"hnefi\" [nevi] - král a \"tafl\" [tavl] - deska) je norská desková hra, která vznikla někdy ve 4. století. Je pravděpodobně odvozená z římské hry \"lātrunculī\", která je zase kopií řecké hry \"petteia\".\n\nVelmi oblíbená byla v celé Skandinávii a díky tomu, že si ji vikingové brali na své plavby, se brzy rozšířila i do míst, která navštívili. Od roku 1155 začaly být všechny její verze (označují se jako taflové hry, anglicky \"tafl games\") vytlačovány šachami (staronorsky \"skáktafl\" - kostkovaná deska), přesto Sámové hráli tablut až do 18. století.\n\nVikingové považovali dobrou znalost hnefataflu za hodnotnou dovednost, v jednom příběhu se vypráví o tom, že jeden Seveřan zabil druhého kvůli tomu, že s ním odmítl hrát.\n\nJednotlivé variace hry se liší podle místa a doby, ve které se hrály, podle velikosti hrací desky a rozestavení a počtu kamenů při zahájení hry. Při některých se také používaly kostky, jejichž hodem se určilo, o kolik polí se kámen může pohnout.\n\nArd-Ri (gaelsky \"àrd-righ\" - velký král) se hrála ve Skotsku na desce 7×7.\n\nFidchell, Fichtneall (irsky \"ficheall\" - dřevěná chytrost) je irská verze hraná na deskách 7×7 nebo 9×9.\n\nBrandub (irsky \"Bran dubh\" - černý havran), předchozí verze s kostkami. Místo krále je v ní \"Brannán\", náčelník.\n\nGwyddbwyll, velšská verze hraná na desce 7×7.\n\nTawlbyund, Tawl-Bwrdd, velšská verze hraná na desce 11×11, ke které se používaly kostky (\"tawl\" znamená velšsky \"házet\"). První záznamy o ní pořídil roku 1587 Robert ap Ifan.\n\nAlea evangelii je pojmenovaná podle první dvou slov rukopisu, který ji přisuzuje náboženský charakter. Hrála se za saských časů na desce 19×19 se 73 kameny, které představovaly lodě.\n\nTablut, finská verze hraná na desce 9×9. Její pravidla zaznamenal roku 1732 během své cesty Laponskem Carl Linné, který za obránce považoval Švédy a za útočníky Moskvany.\n\nHraje se na hrací desce 11×11 polí (nebo větší 13×13) s vyznačeným středovým polem nazývaným \"hrad\" či \"trůn\", s 12 bílými kameny a králem pro obránce a 24 černými kameny pro útočníka. Útočníkovým cílem hry je zajmout krále, obráncovým uprchnout s králem do rohu hrací desky. Hráči se v tazích pravidelně střídají.\n\n\n"}
{"id": "154704", "url": "https://cs.wikipedia.org/wiki?curid=154704", "title": "Martin Latka", "text": "Martin Latka\n\nMartin Latka (* 28. září 1984 v Českých Budějovicích) je bývalý český fotbalista, který v červenci 2017 ukončil kariéru. Je to univerzální hráč schopný nastoupit v útoku, záloze i obraně, primárně hraje stopera. Mimo Česko působil na klubové úrovni v Anglii, Řecku a Německu. Značnou část kariéry strávil ve Slavii Praha. Na svém kontě má jeden start v českém reprezentačním A-mužstvu.\n\nV roce 2005 zvítězil v české anketě Fotbalista roku v kategorii Talent roku. Získal ocenění „Hráč měsíce Gambrinus ligy“ za září 2012, vůbec první v této anketě.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\nZačínal na Hluboké nad Vltavou, ale od žáků hrál za Dynamo České Budějovice. V létě 2003 přestoupil do klubu SK Slavia Praha. V lednu 2006 odešel na hostování do anglického Birminghamu, ale v létě 2006 po skončení hostování se vrátil zpět do Slavie. V sezoně 2007/08 získal s klubem SK Slavia Praha mistrovský titul. Kvůli rekonvalescenci po zranění se stal stabilním členem stoperské dvojice až v jarní části této sezóny. V následující sezóně nedostával na hřišti tolik příležitostí a rozhodl se klub opustit. V lednu 2009 zamířil do řeckého klubu Panionios GSS z Athén. Danou sezonu však začal ve Slavii Praha, ta v ní získala mistrovský titul, stal se tak podruhé mistrem ČR.\n\nV září 2011, v závěru letního přestupového období, přestoupil Martin Latka jako volný hráč do Slavie Praha, kde podepsal smlouvu do 31. prosince 2012. Návrat do Edenu se uskutečnil po dvou a půl letech, které strávil v klubu Panionios Atény. Řecký klub přestal hráčům vyplácet mzdy a Latka se z angažmá vyvázal soudní cestou.\n\nVe 22. kole sezony 2011/12 (24. března 2012) vstřelil Latka ve 14. minutě hlavou úvodní gól Slavie v utkání se Spartou Praha, zápas skončil remízou 1:1. \n\n23. srpna 2012 v domácím utkání proti Zbrojovce Brno v 89. minutě zvyšoval na průběžných 4:0, Slavia Praha zvítězila jednoznačně 5:0. Byl to jeho první gól v sezóně 2012/13. V 9. ligovém kole (29. září 2012) se opět prosadil v pražském derby proti Spartě, utkání rozhodl v 73. minutě jediným gólem (1:0). Po nákopu Davida Hubáčka míč ve vzduchu lízl hlavou a ten skončil v bráně špatně vyběhnuvšího sparťanského brankáře Tomáše Vaclíka. Celkem odehrál v tomto ročníku 14 zápasů a vstřelil výše zmíněné dva góly.\n\nV závěru roku 2012 mu skončila smlouva se Slavií Praha, v lednu 2013 se rozhodl přestoupit do německého bundesligového klubu Fortuna Düsseldorf, kde podepsal smlouvu do června 2014. Mohl pokračovat i ve Slavii, která o něj dál stála, ale hráč preferoval odchod do zahraničí. Nabídek na přestup bylo více. Ve Fortuně Düsseldorf hrál s číslem dresu 28. K prvnímu bundesligovému zápasu nastoupil 26. ledna 2013, Fortuna prohrála s domácí Borussií Mönchengladbach 1:2. Ve druhém ligovém utkání se dočkal výhry 3:1 nad hostujícím Stuttgartem, ale v závěru utkání si v nastaveném čase při střetu s protihráčem Vedadem Ibiševićem zlomil nos. Ve 21. kole německé Bundesligy čelil domácímu SC Freiburgu s českým stoperem Pavlem Krmašem v sestavě, Fortuna zápas prohrála 0:1 gólem Krmaše z 87. minuty. V závěrečných kolech Bundesligy kvůli zranění nehrál, Fortuna v posledním kole 17. května 2013 prohrála s Hannoverem 0:3 a po roce sestoupila zpět do 2. Bundesligy. První gól za Fortunu vstřelil 26. října 2013 v ligovém utkání s SC Paderborn 07, který skončil debaklem domácího Düsseldorfu 1:6. Mimo gólu do sítě Paderbornu si dal i vlastní gól. Po sezoně 2013/14, v níž Fortuna obsadila konečné 6. místo ve 2. Bundeslize, neprodloužil smlouvu.\n\nV červnu 2014 se vrátil do SK Slavia Praha, kde podepsal čtyřletý kontrakt. V mužstvu se stal kapitánem. Na jaře 2016 už mnoho příležitostí na hřišti nedostával. V červenci 2016 ve Slavii skončil, dohodl se na ukončení smlouvy.\n\nV srpnu 2016 se dohodl na roční smlouvě se severočeským klubem FC Slovan Liberec, který se na začátku sezóny 2016/17 potýkal s problémy v defenzivě. V sezóně 2016/17 odehrál 10 ligových zápasů.\n\nNa reprezentační úrovni působil ve všech věkových kategoriích vyjma kategorie do 17 let. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C. Martin nastoupil proti Brazílii a Kanadě.\n\nV kvalifikaci na Mistrovství Evropy hráčů do 21 let v roce 2007 se podílel na postupu na závěrečný turnaj. O Mistrovství Evropy do 21 let v Nizozemsku však přišel kvůli zranění svalu. V reprezentaci do 21 let nastupoval na místě středního obránce, resp. defenzivního záložníka, působil v roli kapitána.\n\nZačátkem listopadu 2012 byl poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci, když v nominaci nahradil zraněného Františka Rajtorala z Viktorie Plzeň. Do utkání nastoupil na začátku druhého poločasu, když vystřídal na hřišti Tomáše Sivoka. Český národní tým vyhrál nad Slovenskem 3:0. Byl to jeho jediný strat v českém národním týmu.\n\nGóly Martina Latky v české reprezentaci do 21 let\nSK Slavia Praha\n\n\n\n"}
{"id": "154707", "url": "https://cs.wikipedia.org/wiki?curid=154707", "title": "Fokker", "text": "Fokker\n\nFokker byla nizozemská společnost zabývající se vývojem a výrobou letadel, která byla pojmenována dle svého zakladatele Anthony Fokkera.\n\nAnthony Fokker společnost založil v německém Berlíně 22. února 1912 pod názvem \"Fokker Aeroplanbau\" a později výrobu přesunul do Schwerinu. Během první světové války vyráběl letadla pro německou armádu, která především díky stíhacímu jednoplošníku Fokker E.III získala na počátku války ve vzduchu drtivou převahu. Další významné typy letadel dodané německé armádě byly například trojplošník Fokker Dr.I nebo pravděpodobně nejlepší stíhací letoun \"Velké války\" Fokker D.VII.\n\nV roce 1919 Fokker svoji společnost přemístil do Nizozemska, kde pokračoval ve vývoji také civilních dopravních letounů.\n\nPo kapitulaci nizozemských ozbrojených sil v květnu 1940 byla továrna Fokker obsazena německými vojáky a civilními specialisty. Počátkem června 1940 byl do funkce ředitele dosazen F. W. Seekatz, který u společnosti pracoval jako šéf exportního oddělení. Dosavadní vedení bylo odvoláno. Od počátku roku 1941 byla továrna plně pod kontrolou německých občanů a nadále se pokračovalo ve výrobě plovákových letounů Fokker T. VIII W a dvoutrupých Fokker G.I. Zároveň již probíhaly opravy strojů Junkers Ju 52/3m Luftwaffe. Společně s postupným nárustem výroby německé techniky došlo i na zvyšování počtu zaměstnanců. V červnu 1940 jich továrna Fokker zaměstnávala 1750, o dva roky později již 5450. Už od roku 1940 podnikala Royal Air Force nálety na továrny pracující pro Němce, které se nevyhnuly ani společnosti Fokker v Amsterdamu. Těžké nálety proběhly v noci 17. července 1943 a o osm dní později. Od prosince 1943 na podnik útočilo i USAAF. Němci proto začali výrobu rozptylovat a menší provozy Fokkeru vznikly např. v lokalitách Edam, Helmond, Hilversum, Landsmeer a Leiden.\nBěhem okupace, od května 1940 do září 1944 dodal podnik Fokker 26 kusů T. VIII W, 26 kusů G.I, 702 exempláře Bücker Bü 181B Bestmann, 66 strojů Arado Ar 196B, 348 sad křídel, 616 křidélek a 190 vyvažovacích plošek pro výsadkové kluzáky DFS 230, 377 sad lyží pro letouny Junkers Ju 88 pro východní frontu, 266 sad plováků především pro Ju 52/3m, palivové nádrže, sestavy motorů a motorová lože. Také provedla finální montáž 25 kusů létacích člunů Dornier Do 24 a rovněž zhotovila prototypové dřevěné díly pro Messerschmitt Bf 109.\n\nV září 1944 po spojeneckém vylodění ve Francii Němci továrnu opustili a odvezli z ní veškeré využitelné zařízení a zásoby. Od prosince 1945 se začalo s obnovou objektů a Fokker obdržel první mírové zakázky. Fokker stavěl série větroňů německé konstrukce DFS Olympia, DFS Goevier a cvičné kluzáky ESG.\n\n\n\n"}
{"id": "154709", "url": "https://cs.wikipedia.org/wiki?curid=154709", "title": "José Acasuso", "text": "José Acasuso\n\nJosé Javier \"Chucho\" Acasuso (* 20. října 1982 v Posadas, Argentina) je bývalý profesionální argentinský tenista.Ve své tenisové kariéře vyhrál 3 turnaje ATP ve dvouhře a 5 turnajů ve čtyřhře.\n\nJosé Acasuso se zúčastnil 9 zápasů v Davisově poháru za tým Argentiny s bilancí 5-3 ve dvouhře a 2-2 ve čtyřhře.\n\n\n"}
{"id": "154714", "url": "https://cs.wikipedia.org/wiki?curid=154714", "title": "Fokker D.VII", "text": "Fokker D.VII\n\nFokker D.VII byl německý jednomístný stíhací dvouplošník navržený Reinholdem Platzem v továrně Anthony Fokkera a používaný koncem první světové války a po ní. Při jeho nasazení na frontě v roce 1918 se ukázalo, že je lepší než tehdejší stíhací letouny spojenců, což vedlo k druhému období německé vzdušné převahy známé jako \"Fokker Scourge\".\nStal se tak známým, že byl jako jediný typ spojenci jmenovitě uveden v podmínkách kapitulace Německa, s požadavkem odevzdání všech letounů tohoto typu v „dobrém stavu“.\nNa strojích D.VII létala mnohá německá letecká esa, například Ernst Udet, Fritz Rumey nebo Franz Büchner, ale i Hermann Göring.\n\nHlavní konstruktér firmy Fokker Reinhold Platz pracoval na sérii experimentálních letadel, označované jako \"řada V\", od roku 1916. Tato letadla charakterizovalo použití samonosné konstrukce křídel s tlustým profilem (založené na spolupráci s Hugo Junkersem, který tento způsob navrhl v roce 1915 pro svá celokovová letadla) namísto křídel s tenkým profilem vyztužených dráty. Výsledkem byla pevnější křídla s větším vztlakem.\n\nKoncem roku 1917 postavil Fokker experimentální dvouplošník V.11 s motorem Mercedes D.IIIa. Od 21. do 28. ledna 1918 se v Berlíně-Adlershofu konala soutěž D Flugzeug Wettbewerb pro výběr nového stíhacího letounu pro německé letectvo. Frontoví piloti se tak poprvé v historii přímo podíleli na výběru a vylepšeních bojových letadel. Fokker přihlásil prototyp V.11 spolu s dalšími typy. Manfred von Richthofen po letu s V.11 ohodnotil stroj jako nepříliš dobrý a nestabilní při střemhlavém letu. Jako odpověď na připomínky Fokker upravil V.11 prodloužením trupu a přidáním kýlové plochy před směrové kormidlo. Po letu s vylepšenou verzí Richthofen označil tento stroj za nejlepší v celé soutěži.\nPřes relativní zastaralost motoru Mercedes podával letoun vynikající výkony a bezpečně a lehce se ovládal. Ačkoli Richthofen nebyl sám, kdo stroj doporučoval, jeho názor byl ve výběru rozhodující. Fokker okamžitě obdržel předběžnou objednávku na 400 strojů V.11.\nProtože továrna Fokker neměla potřebné kapacity k výrobě takového množství letadel, bylo konkurenčním firmám Albatros a AEG nařízeno stavět D.VII licenčně, ačkoli společnost AEG nakonec žádné D.VII nevyrobila. Jelikož Fokker ve výrobě nepoužíval výkresy a letadla stavěl pomocí šablon, jednoduše odeslal kompletní D.VII k Albatrosu k okopírování. Albatros platil Fokkeru licenční poplatek pět procent z každého vyrobeného stroje. Albatros Flugzeugwerke a jeho dceřiná společnost \"Ostdeutsche Albatros Werke (OAW)\" vyráběly D.VII v továrnách v Berlíně – Johannisthalu (Albatros) a v dnešním polském městě Piła (německy \"Schneidemühl\") (OAW). Verze vyráběné Albatrosem měly označení \"Fokker D.VII (Alb)\", zatímco stroje z Schneidemühlu \"Fokker D.VII (OAW)\". Zajímavostí je, že některé díly těchto letadel se nedaly zaměňovat za jiné z ostatních továren a to dokonce ani mezi letadly Albatrosu a OAW.\n\nVýroba v továrnách Albatros brzy překonala Fokker jak počtem, tak i kvalitou letadel. Celkem bylo i přes nepříznivé hospodářské podmínky vyrobeno asi 2000 těchto letadel ve třech továrnách, přičemž nejčastěji se uvádí číslo 1700 ks.\n\nNa základě dohody mezi Fokkerovou továrnou a rakousko-uherským Fligerarsenalem bylo umožněno Stfw. Franzi Kuntnerovi otestovat ve dnech 15. a 16. března 1918 prototyp Fokker V.22 (výr. č. 2342). V.22 se od sériových letounů lišil mírným vzepětím horního křídla a čtyřlistou vrtulí Jarray. Následně byl předán budapešťské letecké továrně Magyar Általános Gépggyár, která byla tradičním výrobcem fokkerových letadel. Fliegerarsenal u této firmy objednal 150 kusů D.VII, stejný počet pak rovněž u společnosti Aviatik. Pro urychlení zavedení licenční výroby zaslal Fokker 23. října 1918 do Budapešti 6 kompletních draků (výr. č. 3861 a 3863 až 3867) bez motorů a výzbroje. Továrna MÁG kompletaci dokončila instalací licenčně vyráběných, vodou chlazených šestiválcových motorů Austro Daimler AD 6 s rozměrnějším čelním chladičem a dvojicí kulometů Schwarzlose ráže 8 mm.\n\nD.VII byly nasazeny do služby u \"Jasty\" 10 na začátku května 1918. Hned zpočátku bylo jasné, že jsou mnohem lepší, než dosud používané stíhací stroje Albatros a Pfalz. Na rozdíl od Albatrosů mohl D.VII létat střemhlavě bez rizika selhání konstrukce. D.VII měl také dobrou stoupavost, při přetažení se choval nezáludně a neměl tendenci padat do vývrtky. To ostře kontrastovalo s vlastnostmi jeho současníků, jako byly stroje Sopwith Camel nebo SPAD S.XIII, které při přetažení prudce přecházely do vývrtky.\n\nD.VII měl také několik vad. Teplo z motoru často zapálilo fosforové střelivo, dokud nebyly na zásobnících vytvořeny chladicí otvory. Několikrát došlo i prasknutí palivové nádrže ve svaru. U D.VII rovněž docházelo k trhání potahu a lámání žeber horního křídla. Stroje stavěné v továrně Fokker ve Schwerinu byly pověstné svou horší kvalitou dílenského zpracování i použitých materiálů. I přesto byla konstrukce D.VII úspěšná a stroj se stal oblíbeným – a to dokonce natolik, že vzniklo i rčení: „Z průměrného pilota udělá dobrého a z dobrého pilota eso“.\n\nPůvodně D.VII používaly motory Mercedes D.IIIa (170 k), poté motory Mercedes D.IIIaü s vyšším kompresním poměrem (180 k). Letadla byla výrazně vylepšena použitím \"překomprimovaných a předimenzovaných\" motorů BMW IIIa o výkonu 185 k/136 kW (tyto motory měly vyšší kompresní poměr, větší zdvihový objem a také speciální karburátor BMW) s výrazně lepšími výkony ve vyšších letových hladinách. Díky tomu měl letoun vyšší stoupavost a vyšší rychlost ve výšce. Protože motory BMW IIIa měly příliš vysoký kompresní poměr, při letu „na plný plyn“ ve výškách pod 2000 metrů hrozilo poškození motoru (motor měl ovládání dvěma pákami přípustí, pro ovládání při startu a ve výškách do 2000 metrů a pákou tzv. výškového plynu, který mohl používat teprve od výšky 2000 m). Teoreticky však motor s plným plynem v nižších výškách dával až 240 koňských sil (ve skutečnosti motor dával výkon 185 k při 1380 ot/min., krátkodobě bylo povoleno zvýšit otáčky na 1420 ot/min., kdy motor dával výkon 200 koní).\n\nLetouny s motory BMW byly značeny D.VIIF. První se dostaly k jednotce \"Jasta 11\" koncem června 1918. Produkce piloty vychvalovaného motoru BMW však byla omezená, takže množství strojů D.VII nadále poháněly motory Mercedes D.IIIaü.\n\nManfred von Richthofen zemřel dřív než byly stroje zavedeny do služby a nikdy s nimi v boji neletěl. Jiní piloti, včetně Hermanna Göringa, na strojích rychle zvyšovali počty sestřelů a stroje si nemohli vynachválit. Dodávky byly zpočátku omezené, ale v červenci už bylo nasazeno 407 letadel. Více letadel bylo dodáno v srpnu a v tomto měsíci také jejich piloti dosáhli celkem 565 vítězství. Stroje D.VII používalo 46 \"Jagdstaffeln\". Ke konci války sloužilo 775 strojů Fokker D.VII.\n\nPo válce byly D.VII hojně používány v USA (142 strojů). Letouny sloužily i v polském (okolo 50 kusů), holandském námořním letectvu Marineluchtvaartafdeling (20 kusů), švýcarském a belgickém i československém letectvu. Fokker D.VII (6162/18) zakoupený Victorem Simonetem v roce 1920 byl prvním strojem s belgickou civilní registrací (O-BEBE).\n\nV roce 1920 švýcarské úřady v Německu odkoupily první dva exempláře D.VII prostřednictvím spojenecké komise. Jednalo se o neozbrojené stroje deklarované jako sportovní. S motory Mercedes D.IIIa o výkonu 118 kW prošly letovými testy, poté se již vyzbrojené účastnily zkoušek střelby. První dva švýcarské D.VII dostaly vojenské evidenční čísla 608 a 609 a u Fliegertruppe nakonec létaly jako neozbrojené cvičné. Stroj č. 608 byl zničen při nouzovém přistání roku 1929, č. 609 byl ze stavu Flugwaffe vyřazen v létě 1938.\n\nV listopadu 1920 se do Švýcarska dostal další Fokker D.VII s pohonnou jednotkou Mercedes a bez výzbroje. V Berlíně jej zakoupil Carl Högger a etapově přepravil do švýcarského Dübendorfu. Do roku 1925 stroj s civilní imatrikulací CH-46 používal se svým přítelem Alfredem Comtem k předváděcím letům. V lednu 1925 letoun přešel k Fliegertruppe, kde s číslem 631 sloužil dalších deset let jako cvičný. V roce 1936 stroj v německých civilních barvách s novou poznávací značkou D-EIRA přeletěl Ernst Udet z Dübendorfu do Berlína, kde se stal exponátem leteckého muzea.\n\nK první akvizici k vybavení švýcarských stíhacích jednotek letouny D.VII došlo v roce 1921, kdy úřady od spojenecké komise v Německu koupily osm kusů D.VII s motory Mercedes a dva D.VIIF s motory BMW IIIa o výkonu 136 kW. Těchto deset letounů prošlo generálkami u společnosti Eidgenössische Konstruktions-Werkstätte v Thunu. Dostaly výzbroj původními německými synchronizovanými kulomety LMG.08/15 (Spandau), nové přístroje a od roku 1932 upravená pilotní sedadla pro padáky Salvator. Modifikací prošla také motorová lože vybavená tlumiči. Po opravách obdržely letouny s Mercedesy čísla 616 až 622, D.VIIF pak 623 a 624. D.VII č. 615 zůstal v Thunu, kde byl do jeho draku instalován francouzský vidlicový osmiválec Hispano-Suiza H.S.8b o výkonu 221 kW a jeho označení bylo změněno na D.VIIS. Protože nebylo možné instalovat původní systém synchronizace kulometů, létal 615 neozbrojen. Při větších generálkách typu D.VII, probíhajícími s modernizacemi v roce 1932, byl přestavěn na standard s Mercedesem. K jeho vyřazení došlo v roce 1938.\n\nV roce 1925 získala společnost Alfreda Comteho v Německu dalších šest Fokkerů D.VII s pohonnými jednotkami Mercedes D.IIIa. Prošly rovněž generálkami a byly předány následujícího roku Fliegertruppe s čísly 625 až 630.\n\nRoku 1928 se Fligertruppe podařilo v ČSR odkoupit deset nepoužitých motorů Mercedes D.IIIa, které převzala firma Alfreda Comteho v Oberriedenu. Společnost si u továrny Fokker obstarala výrobní dokumentaci typu D.VII spolu s licenčními právy, podle kterých postavila osm kompletně nových letounů. Fliegertruppe byly dodány s čísly 632 až 639 během roku 1929, čímž se počet D.VII švýcarského letectva zvýšil na 27. Poslední stroje byly vyřazeny v roce 1938.\n\nPo I. světové válce se šest Rakousko-Uhersku dodaných letounů D.VII, dislokovaných na letišti Mátyásföld, dostalo do výzbroje Maďarské republiky rad a její letecké složky Vörös Légiarócsapat. Dva z nich používala 8. Vörös Repüloszázad, která byla v červnu 1919 vyslána do Győru, aby zamezila pronikání československých letounů na maďarské území. V roce 1919 totiž docházelo na území Slovenska k bojům proti maďarským bolševickým vojskům.\n\n27. května 1919 Fokker D.VII (výr. č. 3867) štábního šikovatele Istvána Fejese, leteckého esa s 15 sestřely, nouzově přistál po ostřelování obrněného vlaku v prostoru Lučence za československými liniemi. Stroj byl odeslán do opravy k Leteckému arsenálu v Praze na Výstavišti. Po opravě ho 4. července 1919 zalétal šikovatel polní pilot Valenta. Po zařazení k Leteckému sboru byl D.VII určen k propagačnímu létání s piloty setníkem Adamcem a npor. Popelákem. V této roli sloužil až do konce roku. Počátkem roku 1920 byl Fokker D.VII zařazen do pilotní školy v Praze, kde se podrobil i druhé větší opravě. Při ní byl původní motor nahrazen pohonnou jednotkou Daimler z havarovaného stroje Albatros D.III(Oef) (výr. č. 253.116) pilota Adolfa Bláhy. Po opravě byl jediný československý Fokker D.VII zalétán setníkem Adamcem a začátkem října 1920 jej přelétl pilot Karel Dovolil do pilotní školy v Chebu. 24. ledna 1921 stroj Augustin Charvát opět přelétl k HLD v Praze, kde jeho motor prošel celkovou revizí. Po záletu 7. září 1921 převzal Fokker D.VII pro letecké učiliště Cheb A. Charvát. Samotný přelet do Chebu provedl pilot Procházka 27. září. Při přeletu z Chebu do Prahy 18. října 1921 byl letoun těžce poškozen při nouzovém přistání pilota Procházky v Praze-Bohnicích po vysazení motoru. 16. ledna 1922 byl Fokker převezen vlakem do Hlavních leteckých dílen Olomouc a 3. června 1922 u 2. let. pluku Josefem Pospíšilem znovu zalétán. 15. ledna 1925 byl zrušen ve školním skladu v Chebu.\nD.VII byly také nejpočetnějším typem polského letectva v bojích polsko-sovětské války. Fokker ve všeobecném zmatku po uzavření příměří tajně přesunul výrobu i mnoho kompletních draků do Nizozemska, kde letadla také úspěšně prodával.\nV současnosti se několik dochovaných exemplářů nachází v muzeích po celém světě:\n\n\n\n\n\n"}
{"id": "154716", "url": "https://cs.wikipedia.org/wiki?curid=154716", "title": "Max Mirnyj", "text": "Max Mirnyj\n\nMax Mirnyj, (* 6. července 1977 Minsk) je bývalý profesionální běloruský tenista, olympijský vítěz ve smíšené čtyřhře z londýnských her, kde startoval v páru s Viktorií Azarenkovou a bývalá světová jednička v deblu.\n\nNejlepších výsledků dosáhl v mužské čtyřhře, ve které získal k červnu 2011 pět vítězství na grandslamových turnajích: dvakrát zvítězil na US Open a třikrát na French Open. Tituly si odnesl také z Wimbledonu 1998 a US Open 1998, kde vyhrál smíšenou čtyřhru společně s partnerkou Serenou Williamsovou a z US Open 2007, na kterém triumfoval s krajankou Viktorií Azarenkovou, v dalších třech finále grandslamu mixu odešel poražen.\n\nVe dvouhře se probojoval dp čtvrtfinále na US Open 2002. Nejlepším umístěním na žebříčku ATP pro dvouhru je 18. místo ze srpna 2003.\n\nMax Mirnyj se zúčastnil k dubnu 2010 třiceti osmi zápasů v Davisově poháru za tým Běloruska.\n\nBilance ve dvouhře 24-18\n\nBilance ve čtyřhře 24-11\n\n"}
{"id": "154718", "url": "https://cs.wikipedia.org/wiki?curid=154718", "title": "Nálet na Darwin", "text": "Nálet na Darwin\n\nNálet na Darwin, město na severním pobřeží Austrálie, představoval jednu z námořních a leteckých operací druhé světové války v Tichomoří. Uskutečnil se 19. února, 1942 a šlo o největší útok zahraniční mocnosti proti Austrálii a první z více než 100 náletů v letech 1942–1943.\n\nUskutečnil ho japonský svaz letadlových lodí pod velením viceadmirála Čúiči Naguma ve složení: čtyři letadlové lodě \"Akagi\", \"Kaga\", \"Hirjú\", \"Sórjú\", bitevní lodě Kirišima, Hiei, těžké křižníky \"Tone\", \"Čikuma\", lehký křižník \"Abukuma\" a torpédoborce \"Tanikaze\", \"Isokaze\", \"Hamakaze\", \"Urakaze\", \"Kasumi\", \"Arare\", \"Kageró\", \"Širanui\" a \"Akigumo\". Proti této vojenské síle mohlo být nasazeno kromě protiletadlových děl pouze 11 stíhaček Curtiss P-40E od 33. squadrony USAAF.\n\n19. února 1942 v 8:45 ráno odstartovalo pod velením fregatního kapitána Micuo Fučidy více než 188 letounů první vlny proti Darwinu. Druhá vlna tvořená 27 bombardéry Micubiši G3M2 (\"Nell\") z Ambonu a 27 bombardérů Micubiši G4M2 (\"Betty\") z Kendari přiletěla na Darwin během dne.\n\nKromě přístavního zařízení, bylo zničeno 11 letadel P-40, 6 bombardérů Lockheed Hudson, 1 bombardér B-24, 3 létající čluny PBY Catalina a 3 dopravní letadla C-45. V přístavu byl potopen torpédoborec USS \"Peary\", velká transportní loď \"Meigs\", hlídková loď HMAS \"Mavie\" a obchodní lodě \"British Motorist\", \"Kelat\", \"Mauna Loa\", \"Neptuna\" a \"Zealandia\". Po náletu spojenci základnu v Darwinu opustili a přesunuli se do Brisbane, Fremantlu a několika menších přístavů.\n\n"}
{"id": "154719", "url": "https://cs.wikipedia.org/wiki?curid=154719", "title": "Absorpce záření", "text": "Absorpce záření\n\nAbsorpce (z latinského \"absorbere\", česky \"pohltivost = absorptivita\") záření (\"světla\", \"zvuku\", aj.) je v širším smyslu pohlcení a zeslabení záření při jeho šíření určitým prostředím vyvolané například rozptylem záření. Odborněji je to fyzikální proces, při kterém je energie fotonu pohlcena látkou, například atomem, jehož valenční elektrony přecházejí mezi dvěma úrovněmi energie.\nPohlcená energie může být opět vyzářena, nebo může být přeměněna na kinetickou energii částic (tepelnou energii) a po zachycení uvolněného elektronu jiným atomem se energie přemění na záření, obyčejně jiné vlnové délky (tzv. emise záření). Míru absorpce vyjadřuje absorpční koeficient.\n\nVolné atomy v plynném stavu jsou podle Kirchhoffova zákona schopné absorbovat záření stejných vlnových délek, které samy vyzařují. Výsledkem absorpce jsou například Fraunhoferovy čáry ve slunečním spektru, které vznikají absorpcí záření určitých vlnových délek ze spojitého záření Slunce volnými atomy v chladnějším plynovém obalu Slunce.\n\nAbsorpce záření závisí na:\n\nPři pohlcení světelné energie může dojít k její přeměně na kinetickou energii neuspořádaného pohybu částic absorbující látky, tedy na teplo. Pohlcená energie se však může přeměnit zpět ve světelnou energii, což se označuje jako luminiscence.\n\nExperimentálně bylo zjištěno, že při průchodu světla o intenzitě formula_1 vrstvou látky o tloušťce formula_2 dojde k zeslabení této intenzity o hodnotu formula_3, která je úměrná původní intenzitě světla a síle vrstvy, tzn.\nIntegrací tohoto vztahu dostaneme tzv. Lambertův zákon (Lambertův-Beerův zákon)\nkde formula_1 je intenzita světla po průchodu prostředím o tloušťce formula_7, přičemž formula_8 představuje intenzitu prošlého světla pro formula_9, tj. při nulové tloušťce vrstvy. Konstanta formula_10 je absorpční koeficient. Konstanta formula_11 bývá označována jako propustnost.\n\nZvláštním (a důležitým) případem absorpce je tzv. selektivní (výběrová) absorpce. Při selektivní absorpci dochází k pohlcování pouze určité části spektra. Mohou být pohlcovány pouze určité části spektra, širší pásy, nebo celé obory spektra. Selektivní absorpce se projevuje různě při rozličných vlnových délkách, např. při mezihvězdné absorpci.\n\nVětšina látek absorbuje světlo selektivně. Spektrum světla je tedy po absorpci ochuzeno o některé vlnové délky nebo celé části původního spektra. Ve výsledném spektru se tedy vyskytují pouze určité vlnové délky (tzn. určité barvy). V důsledku absorpce se nám předměty jeví jako barevné. Například předmět pohlcující modré, zelené a žluté světlo se bude jevit jako červený, pokud bude vystaven bílému světlu.\n\nNeutrální absorpce se projevuje stejnou mírou při všech vlnových délkách v daném rozsahu spektra.\n\nJestliže je záření pohlcované jen v určitých spektrálních čárách, jde o čárovou absorpci; jestliže je pohlcované ve všech vlnových délkách, jde o spojitou absorpci. Čárová absorpce, kterou zapříčiňují atomy mezihvězdného plynu, je mezihvězdná absorpce.\n\nPohltivost je možné vypočítat podle Kirchhoffova zákona tepelného vyzařování:\n\nA = 1 - R - T, kde R je odrazivost, T je propustnost.\n\nPro stanovení absorpce záření je možné použít několik metod. Každá metoda umožňuje stanovit jinou veličinu absorpce:\n\n\n\n"}
{"id": "154721", "url": "https://cs.wikipedia.org/wiki?curid=154721", "title": "Tanky první světové války", "text": "Tanky první světové války\n\nTanky během první světové války prodělaly značný vývoj od opomíjeného teoretického konceptu až po jednu ze zásadních zbraní ovlivňující výsledek válek, od prvních prototypů až k tisícikusovým sériím.\n\nBěhem první světové války uvízly válčící armády v zákopových bojích. Ani jedna z armád se nemohla pohnout z místa. Ten kdo zaútočil, utrpěl okamžitě obrovské ztráty způsobené moderními zbraněmi – kulomety a dělostřelectvem – nepřítele (občas i vlastním).\n\nTvůrcem prvního tanku byl plukovník ženistů Ernest Swinton, který se stal i velitelem prvního tankového oddílu v historii. Zjistil, že celá obrana je založena na zátarasech z ostnatého drátu a pokrytí bojiště střelbou z kulometů. Dostal nápad: „\"Co kdyby se proti nepříteli nasadila lehká bojová loď na kolech\"“. První tank byl vlastně něco jako válečná loď postavená na souš, a nazýval se tudíž HMLS Centipede (HMLS byla zkratka pro \"Pozemní loď Jeho Veličenstva\"). Nikdy se sériově nevyráběl, ani nebyl bojově nasazen, ale byl prototypem prvních tanků.\n\nPrvní skutečný bojový tank se nazýval Little Willie a byl postaven v roce 1915. Prvním teoretikem tankového boje byl J. F. C. Fuller (Swintonův přítel a kolega). Od něj se poté učili všichni velcí tankoví generálové. Tento tank měl sice několik nevýhod a posádku měl velkou jako menší loď, ale postupně se vylepšil až na tank Mark IV, který se stal nejznámějším tankem 1. světové války. Ke konci války se používala jeho vylepšená verze Mark V.\n\nBritové dělili své tanky na „mužské“ (male) vyzbrojené děly a na „ženské“ (female) vyzbrojené kulomety. Mužské dostávaly mužská jména a ženské ženská.\n\nVe stejném roce jako Britové začali s výrobou tanků i Francouzi pod vedením Jean-Baptista Estienna. Zkonstruovali tehdy první francouzský tank Schneider CA1. Nebyl však příliš úspěšný a při prvním masovém útoku byl dokonce odražen, což v konečném důsledku spojeneckým vojskům pomohlo, protože Němci začali tanky podceňovat a začali je vyrábět až na konci války. Další francouzský tank nesl označení St. Chamond. Byl rovněž nepovedený, se slabým motorem, ale měl novinku – pohon obstarával elektromotor. Nejlepším francouzským tankem byl Renault FT-17. Byl sice relativně lehký a malý, ale to byla i jeho výhoda – byl to jediný tank, který se dal přepravovat na nákladním autě.\n\nNěmci začali své tanky vyvíjet pozdě a projevilo se to v jejich nezralosti. Jejich jediným vyráběným typem byl A7V.\n\nPrvní masové nasazení tanků se odehrálo 20. listopadu 1917 u Cambrai a bylo velmi úspěšné, i když kvůli malému množství pěchoty bylo dobyté území vzápětí ztraceno. Zde se ukázalo, že \"„tanky jsou silné v útoku, ale slabé v obraně“\".\n\nMaximální rychlost tanků byla v tomto období malá:\n\n\n"}
{"id": "154722", "url": "https://cs.wikipedia.org/wiki?curid=154722", "title": "Patrik Eliáš", "text": "Patrik Eliáš\n\nHrál v útoku na pozici levého křídla.\n\nJe odchovancem SK Horácká Slavia Třebíč, v české nejvyšší soutěži hrál za HC Kladno, kam odešel v roce 1992. V roce 1994 byl vybraný v draftu NHL klubem New Jersey Devils. V NHL poprvé nastoupil v sezóně 1995/1996, odehrál jediný zápas a většinu ročníku strávil na farmě Albany River Rats v AHL. V dalších sezonách již nastupoval ke hře v základním týmu a později se stal součástí útočné řady Petr Sýkora – Jason Arnott – Patrik Eliáš.\n\nVýznamnou mírou přispěl k zisku Stanley Cupu pro New Jersey v roce 2000. Individuálně nejúspěšnějším ročníkem (do roku 2012) pro Eliáše byl 2000/2001, kdy skončil v bodování základní části ligy na 3. místě, vyhrál ± bodování ligy a byl zařazen do prvního All-star týmu. V play-off pak přispěl k postupu New Jersey až do finále, kde však zůstali poraženi od Colorado Avalanche a Stanley Cup tak neobhájili. Dalším úspěchem pro Patrika Eliáše byl zisk druhého Stanley Cupu se stejným týmem o dva roky později. Při výluce NHL v roce 2004 hrál v Česku za HC Znojmo a v ruské super lize za Metallurg Magnitogorsk. Do povýlukové sezóny 2005/2006 nastoupil pro vleklou nemoc až po Novém roce a stal se asistentem kapitána. V prvních čtyřech utkáních nasbíral osm bodů a v nastoleném trendu pokračoval až do konce ročníku. V play-off měl bilanci 16 bodů (6+10) v 9 utkáních, tým však bohužel vypadl již ve druhém kole. V roce 2006 měl problémy se smlouvou a proběhly spekulace o přestupu Eliáše do New York Rangers.\n\nNakonec se však s týmem New Jersey Devils dohodl a uzavřel smlouvu na sedm let v hodnotě 42 milionů USD. 5. října 2006 se stal sedmým kapitánem v historii Devils a byl jím do 5. prosince 2007, kdy byl nahrazen Jamie Langenbrunnerem. V roce 2009 překonal hranici 700 bodů v NHL, později také klubový rekord Johna MacLeana v počtu kanadských bodů a hranici 300 vstřelených gólů. 6. ledna 2012 sehrál tisící utkání v základní části NHL. Úspěšná pro Eliáše byla sezóna 2011/2012, kdy nasbíral 78 kanadských bodů a skončil desátý v bodování ligy. S týmem se dostal do finále Stanley Cupu, New Jersey však ve finálové sérii prohrálo s Los Angeles Kings. Po sezóně byl Eliáš podruhé v kariéře oceněn Zlatou hokejkou pro nejlepšího českého hráče. Eliášovi vypršel po sezóně 2012/2013 s klubem sedmiletý kontrakt a dlouho nedostal od vedení Devils žádné náznaky, že by s ním měli smlouvu prodloužit. 4. července 2013 se však s New Jersey domluvil na novém tříletém kontraktu na 16,5 miliónů dolarů.\n\nV sezóně 2013/2014 se v týmu sešel s Jaromírem Jágrem; tito dva historicky nejúspěšnější čeští útočníci se sešli v jednom týmu. Patrik Eliáš vynechal část sezóny kvůli zranění, ve zbylých utkáních zaznamenal solidních 53 bodů. Týmu to však k postupu do play-off nepomohlo, ve Východní konferenci skončil až desátý.\n\nBěhem sezóny 2015/2016 měl problémy s pravým kolenem, takže odehrál pouze 16 zápasů, poslední 9. dubna 2016. V květnu se podrobil operaci, smlouva s New Jersey mu ale vypršela a nová mu nebyla nabídnuta. Během následujících měsíců se udržoval v kondici a připravoval se k zápasům, zároveň však chtěl podepsat nový kontrakt pouze s New Jersey. K tomu ovšem nedošlo a proto dne 31. března 2017 oznámil ukončení své aktivní kariéry.\n\nPatrik Eliáš odehrál ve své kariéře v NHL 1240 zápasů a nasbíral 1025 kanadských bodů (408 gólů a 617 asistencí). V počtu získaných bodů a vstřelených gólů je mezi Čechy druhý za Jaromírem Jágrem. V play off odehrál 162 zápasů a získal 125 bodů (45 gólů a 80 asistencí). Na konci března 2017 se nacházel na 77. místě v historické tabulce bodování základní části NHL a na 48. místě v tabulce bodování play off.\n\nDne 24. února 2018 New Jersey Devils slavnostně vyřadilo a vyvěsilo Eliášovo číslo 26 ke stropu haly Prudential Center.\n\nČesko reprezentoval na zimních olympijských hrách 2002 v Salt Lake City. Ve čtyřech zápasech zaznamenal jeden gól a jednu asistenci. Dále se účastnil zimních olympijských her 2006 v Turíně, na kterých získal český tým bronzovou medaili. Již v prvním zápase se ovšem zranil. V roce 2004 hrál na Světovém poháru, kde český tým skončil v semifinále, a během pěti zápasů si připsal 3 góly a 2 asistence.\n\nNa mistrovství světa v roce 2008 v Kanadě se mu povedlo dát v zápase proti Rusům hattrick, celkově za turnaj získal 9 bodů (6 gólů, 3 asistence). Na mistrovství světa v roce 2009 ve Švýcarsku přijel v průběhu turnaje a stihl odehrát 3 zápasy, ve kterých zaznamenal dva góly. Startoval také na ZOH 2010, kde byl kapitánem a s týmem vypadl ve čtvrtfinále po prohře s Finskem. Byl také členem týmu na olympiádě v Soči 2014.\n\nStatistiky reprezentace na Mistrovství světa a Olympijských hrách:\n\nV roce 2006 se stal vyslancem dobré vůle Českého výboru pro UNICEF.\n\nJe ženatý s bývalou televizní moderátorkou Petrou Volákovou, se kterou má dvě děti, dcery Sophii Gabriellu a Kailu Patricii. V lednu 2018 se stal naturalizovaným občanem Spojených států amerických.\n\nV dorosteneckém věku hrál fotbal za TJ SKP Třebíč.\n\n"}
{"id": "154725", "url": "https://cs.wikipedia.org/wiki?curid=154725", "title": "Fabrice Santoro", "text": "Fabrice Santoro\n\nFabrice Vetea Santoro (* 9. prosince 1972) je bývalý profesionální francouzský tenista.\n\nZa svou dosavadní kariéru vyhrál Santoro čtyři turnaje ATP:\n\nSvých největších úspěchů dosáhl ve čtyřhře, ze které má tři grandslamové tituly – z Australian Open v letech 2003 a 2004 a ze smíšené čtyřhry na French Open 2005\n"}
{"id": "154728", "url": "https://cs.wikipedia.org/wiki?curid=154728", "title": "Ernst Udet", "text": "Ernst Udet\n\nErnst Udet (26. dubna 1896 – 17. listopadu 1941) byl vysoce vyznamenaný německý důstojník, stíhací eso v první světové válce a pozdější generálplukovník za druhé světové války. Po Manfredu von Richthofenovi měl druhý nejvyšší počet (62) vzdušných vítězství. Za války létal na strojích Albatros D.III, Fokker Dr.I a Fokker D.VII. Mimo jiné byl držitelem mnoha vojenských vyznamenání včetně vysoce ceněného pruského řádu Pour le Mérite nebo Rytířského kříže železného kříže.\n\nUdeta létání zajímalo od dětství, s přáteli v Mnichově založil v roce 1904 „Aero-Club“, kde stavěli modely letadel. Později díky bohatství svého otce měl možnost nalétat několik letových hodin.\n\nVe škole byl průměrným žákem, a o další studium se nepokoušel. Chtěl se přihlásit dobrovolně do armády, ale pro svou výšku – 160 cm nebyl přijat. V srpnu ale \"Německý autoklub\" hledal dobrovolníky s vlastními motocykly. Udet se přihlásil, motocykl dostal už dříve od otce. Společně s přáteli byl přijat do 26. Würtenberské záložní divize, kde krátce působil ve funkci motospojky. Zde také při pádu utrpěl zranění ramene. Později poznal důstojníky letectva z letiště ve francouzském Chauny a ti mu dali radu, přihlásit se jako letecký pozorovatel, avšak to se nepodařilo. Poté, díky rodinnému příteli G. Ottovi, který vlastnil továrnu na výrobu letadel, absolvoval letecký výcvik za 2000 marek a pak byl v roce 1915 skutečně přeložen k letectvu. Do roku 1916 létal na dvojmístném stroji jako pilot na západní frontě (pozorovatelem byl poručík Justinius). Oba byli vyznamenáni Železným křížem 2. třídy za obtížný přelet zpět do německých pozic po poškození vzpěry křídla. Justinius raději vylezl na stroj a za letu křídlo držel, než by riskoval zajetí. Později byl Udet vyšetřován válečným soudem pro nehodu letadla, která však byla zapříčiněna špatným rozhodnutím velitele. Letoun přetížený palivem a nákladem bomb se zřítil, oba letci však jako zázrakem přežili.\n\nErnst Udet byl sice odvážný pilot, ale po této příhodě se nervově zhroutil. Po týdnu byl z nemocnice propuštěn a na cestě odtud se jej poručík Hartmann zeptal, zda by s ním nechtěl létat. Při jednom z „náletů“ na Belfort se jedna z ručně shazovaných bomb zachytila v konstrukci podvozku. Udet musel provést několik akrobatických kousků, aby bomba spadla. Jakmile se o této příhodě dozvěděl velící důstojník, Udet byl přidělen k stíhací letce používající letouny Fokker E.II.\n\n18. března 1916 dosáhl prvního vítězství ve vzdušném souboji, když sestřelil nepřátelský bombardér. Při střelbě často mířil tak, aby poškodil letoun, ale nezabil pilota.\n\nPo třetím sestřelu obdržel 24. prosince Železný kříž 1. třídy. Od roku 1917 až do března roku 1918 sloužil v Jagdstaffel 37 (Jasta 37), kdy byl Richthofenem pověřen velením \"Jagdstaffel 11\". V dubnu 1918 obdržel vyznamenání Pour le Mérite.\n\nKdyž Richthofen padl, převzal velení \"Jasty 4\". Během srpna 1918 se mu podařilo sestřelit 20 nepřátelských letadel. Svých dvou posledních vítězství dosáhl v září. Ernstu Udetovi bylo koncem války pouhých 22 let.\n\nPo válce vydělával Udet na leteckých show a natáčením filmových leteckých soubojů. V létě 1921 založil společně s bohatým američanem Williamem Pohlem společnost \"Udet Flugzeugbau GmbH\" i přes omezení daná podmínkami smlouvy z Versailles. V roce 1925 firmu opustil.\n\nZnovu se věnoval létání na různých přehlídkách a leteckých show, kde předváděl akrobatické kousky. V roce 1929 účinkoval v němém filmu \"Die weiße Hölle vom Piz Palü\" a v roce 1930 ve filmech \"Stürme über dem Montblanc\" a \"S.O.S. Eisberg\".\n\nAčkoliv se nikdy o politiku nestaral, vstoupil v roce 1933 do NSDAP po přemlouvání Hermannem Göringem.\nGöring také slíbil koupi dvou amerických letadel Curtiss Export Hawk. Udet s jedním z nich předváděl akrobacii během Olympijských her v Berlíně v roce 1936 (tento letoun je vystaven v Muzeu polského letectví v Krakově). Model Curtiss měl velký vliv na vývoj střemhlavého bombardéru Junkers Ju 87. Udet byl hlavním zastáncem střemhlavého bombardování a měl velký podíl na zavedení této koncepce v Luftwaffe.\nUdet byl poté používán k propagandě, např. lov v lese s nacistickými politickými špičkami. Propagandou byl zároveň vykreslován jako sympatický letec a udatný hrdina.\nV roce 1935 byl v hodnosti štábního plukovníka zařazen do nově formované Luftwaffe, a po roce byl jedním z vedoucích na Technickém oddělení Říšského ministerstva letectví. Tato práce, zejména kvůli množství byrokracie jej však neuspokojovala. 1. února 1939 byl Göringem jmenován do funkce \"Generalluftzeugmeister\" a o rok později povýšen do hodnosti Generálplukovník.\n\nVe své funkci dal 4. dubna 1940 písemný rozkaz k sešrotování obou posledních německých vzducholodí LZ 127 Graf Zeppelin a LZ 130 Graf Zeppelin II i k odstřelu haly pro tyto vzducholodě na letišti Rhein-Main.\nV posledních letech života byl Udet silně závislý na tabáku, alkoholu a pervitinu. Díky tomu měl časté výkyvy nálad, např. při pití s přáteli byl rozradostněný a bujarý, doma po návratu zasmušilý a lítostivý.\n\nPo neúspěchu Luftwaffe v bitvě o Británii a následném osočování ze strany Göringa a dalších stranických funkcionářů, kteří se před Hitlerem pokoušeli část viny svalit i na Udeta, se 17. listopadu 1941 zastřelil. V dopise na rozloučenou uvedl, že za jeho smrt je zodpovědný Göring. Hitler nařídil státní pohřeb, ale kvůli sebevraždě byl utajen. Veřejnosti byla předložena \"hrdinská\" verze, že se Udet zřítil při zkušebním letu s nově vyvíjeným letadlem a na následky těžkých zranění zemřel. Pohřben byl na berlínském hřbitově \"Invalidenfriedhof\". Při cestě na Udetův pohřeb zahynul ve Wrocławi při letecké nehodě Werner Mölders. Byl pohřben vedle Udetova hrobu.\n\n\n\n"}
{"id": "154731", "url": "https://cs.wikipedia.org/wiki?curid=154731", "title": "Karl Farkas", "text": "Karl Farkas\n\nKarl Farkas (28. října 1893, Vídeň – 16. května 1971, tamtéž) byl rakouský herec a kabaretní umělec.\n\nNa přání rodičů studoval práva, avšak volání divadla pro něj bylo silnější, a tak po absolvování Hudební a herecké akademie ve Vídni debutoval v Olomouci jako Carevič, ve hře Gabryely Zapolské.\n\nPo hraní v Rakousku a na Moravě se vrátil v roce 1921 do Vídně, kde byl přijat Egonem Dornem, ředitelem kabaretu \"Simpl\". Zde pracoval jako „Blitzdichter“ ( \"bleskový básník\"; přezdívka: klíště) a vystupoval společně s Fritzem Grünbaumem v „Doppelconférence“, ve zvláštním druhu umění, které pochází z Budapešti.\n\nOženil se s Anny Hánovou v roce 1924. V roce 1938 byl však donucen k útěku do Brna, později do Paříže a nakonec až do New Yorku. Zde vystupoval pro ostatní exulanty.\n\nV roce 1946 se vrátil do Vídně a od roku 1950 opět pracoval v kabaretu \"Simpl\", nyní však v roli ředitele, ve které zůstal až do konce života.\n\nŽivil se také jako spisovatel a divadelní režisér, přispívaje programem Revue společně s Hugem Wienerem, který také napsal svoje „Doppelkonferenzen“.\n\nOd roku 1957 vystupoval v pravidelných pořadech v rozhlasovém vysílání a později na rakouském televizním kanále ORF. Velmi populární byly jeho \"Bilance\", tedy bilancování roku, měsíce apod.\n\n"}
{"id": "154735", "url": "https://cs.wikipedia.org/wiki?curid=154735", "title": "Zaslaná pošta", "text": "Zaslaná pošta\n\nZaslaná pošta (originální název Going Postal) je humoristický fantasy román britského spisovatele Terry Pratchetta, 33. z cyklu (Úžasná) Zeměplocha. Jedná se o první knihu se zeměplošským podvodníkem a následně poštmistrem ankh-morporské pošty Vlahošem von Rosretem.\n\nVlahoš von Rosret je dopadený podvodník, jehož čeká smrt na ankh-morporkském popravišti. Poprava však byla pouze fingovaná. Ale ten, kdo jej ušetřil, byl Lord Vetinari, tyranský patricij Ankh-Morporku. Nyní má Vlahoš výběr: pokusí se obnovit ankh-morporskou poštovní službu jako její nový poštmistr, nebo může svobodně odejít - dveřmi, za nimiž se nachází velmi hluboká jáma, a Vetinari (spolu se zbytkem lidského pokolení) jej už znovu neuvidí. Rosret tedy předstírá, že přijímá nabídku práce, ale místo toho se pokusí o útěk. Na něm je však brzy dopaden nesmiřitelným a neúnavným golemem Pumpou 19, a tak mu nezbývá než nastoupit službu poštmistra.\n\nS velkou nechutí Rosret začne s povinnostmi, přičemž zjišťuje, že stav věcí je ještě horší, než si představoval. Pošta nefungovala po celá desetiletí a má pouze dva zaměstnance - mladšího pošťáka, sedmdesátiletého pana Grešleho a jeho pomocníka, chlapce Slavoje, který se zajímá jen o svou sbírku špendlíků. Samotná stavba pošty je k prasknutí plná nedoručených dopisů. A nejhorší je, když Vlahoš zjistí, že předchozí čtyři poštmistři zemřeli za poměrně záhadných okolností brzy po svém nástupu do služby. Nedoručené dopisy navíc záhadně šepotají, což Vlahošovi mágové Neviditelné univerzity vysvětlí tak, že slova mají moc a množství z nich je současně nacpána do každého dostupného prostoru v poště. Vlahoš pochopí, že všechna pošta musí být doručena.\n\nDíky Vlahošově podnikavé povaze a talentu působit na lidi se mu však přesto daří rozběhnout poštovní systém a s pomocí Grešleho přátel, starých pošťáků, a několika golemů začne doručovat desítky let staré dopisy. Ačkoli to přináší i problémy, většinou jsou prastaré dopisy vítány a Vlahošova služba si získává stále větší popularitu. Navíc Vlahoš každou chvíli přichází s novými nápady, mimo jiné vymyslí poštovní známky a razítka, které vyvolají filatelistickou mánii, do jejíhož čela se postaví Slavoj, který konečně opustí svou sbírku špendlíků.\n\nBrzy Vlahoš zjistí, že hlavním sokem a příčinou někdejšího úpadku celého úřadu je Velká linka, system semaforových věží, které předávají zprávy mnohem rychleji než obyčejná pošta. Zároveň se ale dozvídá, že hospodaření celé této společnosti, které řídí velmi schopný podvodník Nadosah Pozlátko, je značně neprůhledné a podezřelé. Seznamuje se se slečnou Srdénkovou, bojující za práva golemů, která mu objasní, že Linka původně patřila společnosti inženýrů (včetně jejího otce), kteří ji vyprojektovali a vymysleli způsob předávání zpráv. Jejich neznalost ekonomiky a neopatrnost ve správě financí nakonec způsobila, že jim Linku přebrala skupina finančníků vedená Pozlátkem. Ti nyní nemají žádný zájem na bezproblémovém fungování Linky, nýbrž jim jde výhradně o zisk, takže zaměstnanci Linky pracují v nelidských podmínkách a za minimální mzdu. Tajemná organizace Zelená přísera začne činnost Linky sabotovat, takže se objevují její výpadky. Těch využije Vlahoš, který začne doručovat poštu i mimo Ankh-Morpork do vzdálených zemí. Tím ještě zvýší popularitu pošty, takže se ho Pozlátko pokusí odstranit. Jako atentátníka pošle bánší, jejž se ovšem Vlahošovi podaří se štěstím odrazit, avšak vzápětí je budova pošty zachvácena požárem a z velké části zničena.\n\nVlahoš se však nevzdává a aby Pozlátka popudil, uzavře s ním sázku, že jeho pošta doručí zprávu do Genovy dříve než Velká linka - ač se to zdá nemožné, protože cesta do Genovy trvá povozu několik týdnů. Zpočátku Vlahoš netuší, jak dosáhnout vítězství, ale poté jej kontaktuje Zelená přísera - tři vysloužilí konstruktéři Velké linky. S nimi Vlahoš vymyslí plán - vplíží se do opuštěné magické věže, kterou vybaví semaforovými světly. Protože Linka posílá svou zprávu do Genovy v noci, Vlahoš nechá rozměrnou plachtou zakrýt výhled mezi dvěma věžemi, a nahradí tak původní zprávu vlastním vzkazem, který odhaluje všechny podvody, které Pozlátko s ostatními finančníky napáchal. Ti jsou následně pozatýkáni. Pozlátko se pokusí uprchnout, ale golem Pumpa jej dopadne. Lord Vetinari mu podobně jako kdysi Vlahošovi dá možnost volby - buď se ujme ankh-morporského mincovního systému, nebo může svobodně odejít. Pozlátko se rozhodne svobodně odejít a zřítí se do hlubin za dveřmi.\n\nSpráva Velké linky je následně svěřena Vlahošovi.\n\n\n"}
{"id": "154736", "url": "https://cs.wikipedia.org/wiki?curid=154736", "title": "Východ je rudý", "text": "Východ je rudý\n\nVýchod je rudý (: ; pinyin: \"Dōngfāng Hóng\"; český přepis: \"Tung-fang chung\") je čínská propagandistická píseň z období kulturní revoluce oslavující Komunistickou stranu Číny a Mao Ce-tunga. Autorem textu je \"Li Jou-jüan\" (), melodie pochází z tradiční čínské hudby provincie Šen-si.\n\nBěhem kulturní revoluce se píseň stala dokonce neoficiální státní hymnou Čínské lidové republiky, byla často hrána v oficiálních hrách té doby, po jejím skončení se však frekvence její reprodukce právě kvůli spojitosti s tímto obdobím znatelně zmenšila. Že zcela nezmizela však dokazují příklady jejího dalšího užití.\n\nDodnes se hraje ve státních čínských rozhlasech jako znělka a jako jejich identifikační znak. Objevila se jako ústřední motiv v životopisném filmu o Mao Ce-tungovi z roku 1992. První čínský satelit nesl stejné jméno a z vesmíru reprodukoval její melodii. Dodnes zůstává hudebním symbolem Čínské lidové republiky.\n\n"}
