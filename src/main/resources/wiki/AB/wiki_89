{"id": "200202", "url": "https://cs.wikipedia.org/wiki?curid=200202", "title": "Chuck Berry", "text": "Chuck Berry\n\nCharles Edward Anderson „Chuck“ Berry (18. října 1926, St. Louis, Missouri, USA – 18. března 2017, Wentzville, Missouri, USA) byl americký kytarista, zpěvák a skladatel, jeden z předních průkopníků rock and rollu. S písněmi „Maybellene“ (1955), „Roll Over Beethoven“ (1956), „Rock and Roll Music“ (1957) a „Johnny B. Goode“ (1958) rozvíjel z rhythm and blues hlavní prvky rock and rollu s texty zaměřenými na dospívající lidi, s kytarovými sóly, která měla velký vliv na pozdější rozvoj rockové hudby.\n\nPočátkem roku 1953 se nechal ovlivnit kytarovou technikou bluesového kytaristy T-Bone Walkera a ve večerních hodinách hrál se skupinou Johnnie Johnson Trio. Zlom přišel v květnu 1955, kdy Berry odcestoval do Chicaga, kde se setkal s Muddy Watersem. Ten mu zařídil nahrávací smlouvu u Leonarda Chesse z Chess Records. S ním natočil skladbu „Maybellene“ – adaptaci na lidovou píseň „Ida Red“. Singlu se prodalo více než milion kopií a dostala se na první místo v žebříčku Billboardu v sekci Rhythm and Blues. Do konce padesátých let měl Berry ještě několik hitů a objevil se v několika televizních pořadech. Založil také svůj vlastní klub nazvaný Berry's Club Bandstand. V lednu 1962 nastal další zlom v jeho kariéře. Byl odsouzen k třem letům vězení za nelegální převoz čtrnáctileté dívky přes hranice, údajně s úmyslem ji pohlavně zneužít. Po propuštění roku 1963 následoval útlum jeho úspěchů.\n\nV roce 1985 byl uveden do Blues Hall of Fame a následující rok byl jedním z prvních hudebníků, kteří byli uvedeni do Rock and Roll Hall of Fame, k Berrymu bylo uvedeno, že do rock and rollu přispěl nejen zvukem, ale i postojem. Berry byl vyhlášen časopisem \"Rolling Stone\" jako šestý nejlepší kytarista všech dob v žebříčku 100 nejlepších kytaristů všech dob z roku 2003 (ve stejném žebříčku z roku 2011 se umístil na osmé příčce), v žebříčku 100 nejlepších zpěváků všech dob se umístil na 41. pozici a v žebříčku Rolling Stone - 100 největších umělců všech dob na pátém místě. Tři z jeho písní („Johnny B. Goode“, „Maybellene“ a „Rock and Roll Music“) jsou v žebříčku 500 Songs that Shaped Rock and Roll (500 písní, které formovaly rock and roll).\n\nNarodil se v St. Louis ve státě Missouri jako čtvrté z šesti dětí. Vyrůstal v severní části St. Louis, často přezdívané „The Ville“, kde žilo mnoho lidí ze střední vrstvy té doby. Jeho otec Henry pracoval pro blízkou baptistickou církev. Jeho matka Martha byla ředitelkou školy. Skutečnost, že žil v rodině střední vrstvy, mu umožnila věnovat se svému zájmu, hudbě, již od útlého věku. Jeho první veřejné vystoupení proběhlo ještě když studoval na škole Sumner. Jen o tři roky později, v roce 1944, kdy stále ještě chodil na Sumner, byl zatčen a odsouzen za ozbrojené loupeže. Vyloupil tři obchody v Kansas City a s přáteli odcizil auto. Ve své autobiografii řekl, že se jeho auto rozbilo a on byl poté donucen si ukrást jiné. Zastavil projíždějící auto a zamířil na jeho řidiče nefukční pistoli. Byl poslán do Intermediate Reformatory for Young Men v Algoa poblíž Jefferson City (Missouri). Byl zde členem pěveckého sboru.\n\nV den svých 21. narozenin v roce 1947 byl propuštěn z vězení. 28. října 1948 se oženil s Themettou Suggs. Dne 3. října 1950 se jim narodila dcera Darlin Ingrid Berry. Berry v té době pracoval jako dělník ve dvou automobilových továrnách a jako správce domu, kde s rodinou bydlel. Vydělával dostatečné množství peněz, aby si v roce 1950 koupil malý třípokojový domek s vanou na Whittier Street. Dům je v současné době zapsán Národním registru historických budov jako Chuck Berry House.\n\nPočátkem padesátých let začal spolupracovat s lokálními skupinami v místních barech, což byl další zdroj příjmů pro jeho rodinu. Již od útlého věku hrál blues a používal kytarové riffy a různé netradiční pohyby inspirované T-Bone Walkerem. Dostal několik kytarových lekcí od Ira Harrise, který položil základ pro jeho kytarový styl. Počátkem roku 1953 Berry začal hrát s triem klavíristy Johnnie Johnsona, s tím spolupracoval i v pozdější době. Skupina hrála pomalé písně a blues, nejpopulárnější žánr mezi bělochy bylo country.\n\nV květnu 1955 Berry odcestoval do Chicaga, kde se setkal s Muddy Watersem. Ten mu zařídil setkání s Leonardem Chessem z Chess Records, aby spolu projednali nahrávací smlouvu. Berry Chessovi představil svůj bluesový materiál v domnění, že ho tím osloví. Jeho pozornost však přijal až svou adaptací na country píseň „Ida Red“. Berry svou píseň nazval Maybellene a nahrál ji dne 21. května 1955. Původní sestava při nahrávání byla: Johnnie Johnson na klavír, Jerome Green (ze skupiny Bo Diddleyho) na rumba koule, Jasper Thomas na bicí a Willie Dixon na kontrabas. Písně „Maybellene“ se prodalo více než milion kopií a stala se hitem číslo jedna v rhythm and bluesovém žebříčku Billboardu.\n\nKoncem června 1956 se jeho píseň „Roll Over Beethoven“ dostala na 29. příčku Billboard Top 100 a Berry se stal jedním z „Top Acts of '56“.\n\nV lednu 1962 nastal druhý zlom v jeho kariéře. Byl odsouzen k třem letům vězení za nelegální převoz čtrnáctileté dívky přes hranice, údajně s úmyslem ji pohlavně zneužít.\n\nPo propuštění v roce 1963 měl několik dalších hitů, včetně skladeb „No Particular Place to Go“, „You Never Can Tell“ a „Nadine“, ale žádná z písní nedosáhla takového úspěchu, jaký měly jeho písně z padesátých let. V sedmdesátých letech hrál povětšinou staré písně a byl vyhledáván jako nostalgický umělec, hrající své hity se skupinami různých kvalit. V roce 1979 strávil několik měsíců ve vězení a byl donucen vykonávat veřejné práce kvůli daňovým únikům.\n\nVliv Chucka Berryho na vývoj rock and rollu je velmi významný. Jeho novátorství je i ve způsobu hry na kytaru. Krátké, rychlé, po sobě následující kytarové riffy, které při hře používal, změnily do té doby platné zákonitosti hudební rytmiky. Berry je hudebně velmi kompetentní zpěvák, který díky srozumitelnému přednesu dokázal prostřednictvím textů maximálně ovlivnit na posluchače. Mnohé z jeho skladeb se staly ve své době hymnami mladých. Jako první ve svých textech oslovil \"náctileté\" a co bylo hlavní, oslovil je jazykem, který používali a zpíval o jejich problémech. Do textů zavedl taková slova jako auto, dívka, škola, žárlivost apod.\n\nJohn Lennon to vyjádřil velmi jednoduše: „Když chcete definovat rock and roll jedním jménem, bude to nejpravděpodobněji – Chuck Berry“. Z pohledu vývoje moderní populární hudby ho můžeme považovat za pilíř jakými jsou Bob Dylan a Beatles. Velká většina významných hudebníků, kteří přišli po něm, se od něj učili a pokoušeli se ho napodobit.\n\n\n\n"}
{"id": "200208", "url": "https://cs.wikipedia.org/wiki?curid=200208", "title": "Harold II. Godwinson", "text": "Harold II. Godwinson\n\nHarold II. Godwinson (1022 – 14. říjen 1066) byl poslední korunovaný anglosaský král Anglie. Vládl v období po smrti svého předchůdce Eduarda III. od 5. ledna 1066 do své smrti 14. října 1066 v bitvě u Hastingsu proti Normanům vedeným pozdějším anglickým králem Vilémem I..\n\nHarold byl syn Godwina, mocného hraběte z Wessexu a jeho ženy Gythy Thorkelsdóttir, jejíž bratr jarl Ulf byl zetěm Svena Vidlího vouse a otcem Svena II. Godwin a Gytha měli několik dětí, například Svena, Harolda, Tostiga, Gyrtha, Leofwina a Editu z Wessexu, která byla manželkou anglického krále Eduarda III.\n\nVlivem sňatku jeho sestry s králem Eduardem se Harold stal roku 1045 hrabětem Východní Anglie. Harold doprovodil Godwina do exilu roku 1051, ale pomohl mu obnovit jeho pozici o rok později. Po Godwinově smrti roku 1055 se Harold stal hrabětem z Wessexu (ten tehdy zahrnoval třetinu Anglie). Stal se tak po králi nejvlivnějším šlechticem země. Roku 1058 se také stal hrabětem z Herefordu a stal se významným činitelem v odporu proti vzrůstajícímu vlivu Normanů v obnovené anglické monarchii, která byla dána tím, že Eduard strávil asi 25 let v exilu v Normandii.\n\nRoku 1064 Haroldova loď ztroskotala v Ponthieu. Normanští kronikáři uváděli, že Robert, arcibiskup canterburský byl vyslán bezdětným králem, aby jmenoval Viléma, vévodu z Normandie, jeho následníkem a Harold byl později poslán, aby mu přísahal věrnost. Historikové ale tuto verzi zpochybňují. Vilém se mohl domnívat, že mu bude nabídnuto následnictví na anglickém trůnu, ale muselo dojít k neporozumění na jeho straně nebo i na Haroldově, protože nástupnictví na anglickém trůnu nebylo dědičné ani nebylo určováno vůlí současného krále. Namísto toho, určujícím bylo rozhodnutí \"witenagemotu\" (sněmu vůdčích šlechticů království) po smrti současného krále. Vlastní příčina toho, proč se Harold ocitl v Ponthieu není známa, ale je jisté, že se tam vylodil a byl zajat hrabětem Guyem. Vévoda Vilém dorazil brzy do Ponthieu a nařídil Guyovi, aby mu Harolda vydal.\n\nHarold se pak zřejmě s Vilémem účastnil bitvy proti jeho nepříteli bretaňskému vévodovi Conanovi. Vyhnali Conana z Bretaně do Rennes a nakonec do Dinanu. Vilém daroval Haroldovi zbraně a povýšil ho na rytíře. Tapisérie z Bayeux a jiné normanské prameny uvádí, že Harold přísahal Vilémovi věrnost nad ostatky svatých a uznal Vilémův nárok na anglický trůn. Po Haroldově smrti Normané upozorňovali na to, že tím, že se Harold nechal korunovat anglickým králem, porušil svou přísahu.\n\nVlivem neúměrného zvýšení daní zavedených Haroldovým bratrem Tostigem roku 1065 se ocitla Anglie na pokraji občanské války. Harold podpořil vzbouřence v Northumbrii, kteří vystoupili proti Tostigovi. To sice podpořilo jeho naděje stát se Eduardovým nástupcem, ale rozdělilo jeho vlastní rodinu a přivedlo Tostiga do spojenectví s norským králem Haraldem Hardradou.\n\nAsi dvacet let byl v neformálním manželském spojení s Editou Swanneshou (Edita Labutí šíje) a měli spolu šest dětí. Toto manželství bylo přijímáno jako právní svazek, i když církev považovala Editu za Haroldovu milenku. Jeho děti byly považovány za jeho legitimní potomky.\n\nAsi v lednu 1066 se Harold oženil s Editou, dcerou Elfgara, hraběte z Mercie a vdovou po waleském princi Gruffydovi. Edita měla dva syny, zřejmě dvojčata, Harolda a Ulfa (narozeni v listopadu 1066). Po Haroldově smrti královna hledala útočiště u svých bratrů Edwina, hraběte z Mercie a Morcara z Northumbrie, ale oba nejprve dojednali s Vilémem příměří, aby v následné vzpouře proti němu ztratili své pozemky i život. Edita pak zřejmě odjela do exilu.\n\nNa konci roku 1065 král Eduard onemocněl a upadl do kómatu bez toho, aby doporučil svého nástupce. 4. února 1066, podle \"Vita Edwardi Regis\", zemřel, když před vlastní smrtí nabyl vědomí a svěřil svou manželku pod Haroldovu ochranu. Tato informace je dvojznačná, podobně jako na tapisérii z Bayeux, která zobrazuje Eduarda ukazujícího na muže, který by mohl představovat Harolda. Když se witenagemot na druhý den sešel, vybral za Eduardova následníka Harolda, který byl následující den, 6. ledna, korunován. Byla to první korunovace anglického krále, která se odehrála ve Westminsterském opatství. I když normanské zdroje zpochybňovaly rychlou korunovaci, je možné, že vlivní šlechtici země byli přítomni ve Westminsteru na oslavě svátku Tří králů a ne z důvodu uchvácení trůnu Haroldem.\n\nNa počátku ledna, když se dověděl, že byl Harold korunován anglickým králem, zahájil Vilém přípravy k invazi. Na normandském pobřeží zahájil stavbu 700 lodí. Zpočátku měl problémy se získáním podpory pro tuto akci, ale poté co prohlásil, že Harold mu přísahal věrnost a uznal jeho nárok na anglický trůn poté, co ztroskotal v Ponthieu, získal posvěcení od církve a podporu od šlechty. V odpověď na plánovanou invazi Harold shromáždil své vojsko na ostrově Wight. Z důvodu nepříznivého větru ale jeho flotila nemohla vyplout. 8. září poté, co došly zásoby, Harold vojsko rozpustil a vrátil se do Londýna. Ten samý den se norský král Harald Hardrada spojil s Tostigovými silami a vylodil se v ústí řeky Tyne.\n\nV oblasti Yorkshire tato spojená vojska porazila 20. září v bitvě u Fulfordu, nedaleko Yorku síly Edwina z Mercie a Morcara z Northumbrie. O pět dní později však byli Norové poraženi Haroldovou armádou v bitvě u Stamford Bridge. Harold vyrazil se svou armádou z Londýna rychlým pochodem a nepřítele překonal překvapivým útokem.\n\n12. září Vilém se svým vojskem vyplul. Několik lodí bylo poškozeno bouří a tak se flotila uchýlila do malého severofrancouzského přístavu Saint-Valery-sur-Somme, kde čekala na vhodný vítr. 27. září dorazila do Anglie a vylodila se v Pevensey na pobřeží jižního Sussexu. Harold byl nucen vést své vojsko asi 386 km, aby mohl odrazit útok Vilémovy armády, která čítala asi 7 000 mužů. Harold se se svou armádou utábořil v narychlo zbudovaném opevnění poblíž Hastingsu.\n\nObě vojska se utkala 14. října v bitvě u Hastingsu, kdy po devíti hodinách tvrdého boje a asi půl hodiny od dosažení vítězství byl Harold zabit a jeho armáda poražena.\n\nKrálovi bratři Gyrth a Leofwin padli také. Podle tradice byl Harold zabit šípem, který ho zasáhl do oka, ale není jisté, zda postava na tapisérii z Bayeux zobrazuje Harolda, nebo se jedná jen o zachycení typického zranění. Haroldovo tělo bylo pohřbeno v hrobu ve skále na pobřeží a jeho řádný pohřeb se konal až o rok později, kdy byly jeho ostatky pochovány v kostele svatého kříže ve Walthamu. Pověsti o tom, že Haroldovo tělo bylo natolik zohavené, že jej před pohřbem musela identifikovat jeho milenka Edita Labutí šíje podle mateřského znaménka na rameni (nebo podle stopy kousnutí, jež mu uštědřila při vášnivém milování v noci před bitvou), zřejmě nejsou pravdivé. V období romantismu se tato scéna nicméně stala námětem obrazů i literárních děl, např. slavné balady Heinricha Heineho.\n"}
{"id": "200210", "url": "https://cs.wikipedia.org/wiki?curid=200210", "title": "De Havilland Vampire", "text": "De Havilland Vampire\n\nde Havilland D.H.100 Vampire byl britský proudový stíhací letoun s dvojitými SOP vyvinutý společností de Havilland v době druhé světové války. Po stroji Gloster Meteor byl druhým britským proudovým stíhacím letadlem a prvním, který poháněl pouze jeden proudový motor. \n\nPráce na stroji začaly během roku 1941 uprostřed druhé světové války a původně byl zamýšlen jako experimentální letadlo, ačkoli bylo zřejmé, že je vhodný pro boj. Z konstrukčních studií společnosti bylo rychle rozhodnuto pro jednomotorový dvoutrupý letoun s proudovým motorem Halford H.1 (později vyráběný jako „Goblin“). Kromě pohonného systému a dvoutrupého uspořádání šlo o relativně konvenční letadlo. Původně byl sice objednán pouze jako experimentální letoun, v květnu 1944 bylo ale rozhodnuto o sériové vyrobě pro Royal Air Force (RAF) jako stíhací letadlo. Přestože byl Vampire vyvíjen ještě během druhé světové války, přišel příliš pozdě na to, aby mohl zasáhnoutv tomto konfliktu do bojů. Během roku 1946 vstoupila první výrobní verze Vampire u RAF do služby, pouze několik měsíců po skončení konfliktu.\n\nVampire se rychle osvědčil jako účinné letadlo a nahradil mnoho stíhacích letadel s pístovým motorem z válečných let. Během prvních okamžiků služby dosáhl několika prvenství a různých rekordů, např. jako první proudové letadlo překročil Atlantský oceán. Primárně byl určen k vybojování vzdušné převahy a v prvoliniové službě u RAF zůstal Vampire až do roku 1953, poté byl postupně přidělen k různým druhořadým rolím, jako bitevní role a výcvik pilotů - vzniklo několik různých variant. Koncem 50. let začalo RAF nahrazovat letadla Vampire novými stíhačkami Hawker Hunter a Gloster Javelin. Během roku 1966 byl Vampire z RAF oficiálně vyřazen a v roli cvičného letounu byl nahrazen letouny Folland Gnat. U Královského námořnictva také sloužil, konkrétně jako Sea Vampire - námořní varianta vhodná k provozu na letadlových lodích. Tato verze byla prvním proudovým letadlem na světě, které bylo schopné přistávat na palubě lodi.\n\nVampire byl vyvezen do mnoha různých zemí po celém světě, kde se dostal na různá bojiště i do různých klimatických podmínek. Bojů se zúčastnil např. během suezské krize, malajského povstání nebo občanské války v Rhodésii. Bylo vyrobeno téměř 3 300 letounů Vampire, z nichž byla čtvrtina vyrobena na základě licence v zahraničí. Kromě toho jeho vývoj pokračoval; mezi hlavní deriváty patří DH.115, specializovaný dvoumístný cvičný letoun a pokročilejší DH.112 Venom.\n\nVývoj proudového stíhacího letounu de Havilland Vampire sahá do počátku roku 1941. Motor H1, který byl vyvíjen od dubna 1941 ředitelem a šéfkonstruktérem motorářského oddělení společnosti de Havilland majorem F. B. Halfordem, byl později používán i u britských proudových stíhaček Gloster Meteor a amerického Lockheedu XP-80. Za rok již prototyp H-1 běžel na brzdě a o další dva měsíce dával tah 6,6 kN.\n\nSouběžně s vývojem motoru H-1 Goblin postupovalo projektování a následně konstrukce draku D.H.100. Britské ministerstvo letectví jeho vývoj zadalo v roce 1941 pod specifikací E.6/41. Šestnáct měsíců po zahájení konstrukčních prací, 20. září 1943, se konaly prototypové zkoušky, při nichž stroj (sériové číslo LZ548/G) poprvé vzlétl s šéfpilotem Geofrey de Havillandem, synem zakladatele proslulé značky, z továrního letiště v Hatfieldu. K testům se záhy připojily další dva prototypy (LZ551/G a MP838/G). Třetí vyrobený stroj již nesl hlavňovou výzbroj čtyř kanónů ráže 20 mm ve spodní části trupové gondoly.\n\nDne 13. května 1944 dostala továrna objednávku na prvních 120 sériově vyráběných letounů, které dostaly název Vampire. Společnost de Havilland však byla plně vytížena produkcí letounů de Havilland Mosquito a stavbu sériových Vampirů již v době podepsání kontraktu převzala jako licenci firma English Electric Co. Ltd. v Prestonu. První sériově vyrobený letoun \"Vampire F.Mk.I\" vzlétl 20. dubna 1945 (sériové číslo TG274/G). Sériové letouny se od prototypů lišily rovně zakončenými SOP. Brzy byla objednávka navýšena na 300 exemplářů, z nichž bylo skutečně postaveno 244. Tah motoru Goblin se mezitím podařilo zvýšit na 12,06 kN, což Vampirům F.Mk.I umožňovalo dosahovat běžně rychlostí nad 800 km/h. Většina Vampirů z první čtyřicetikusové série sloužila při nejrůznějších testech. Jeden letoun byl zkoušen u útvarů, další F.Mk.I (TG279) v ústavu RAE, kde 12. září 1945 havaroval, dva stroje byly určeny k vývoji zbraní a motorů, jeden k aerodynamickým výzkumům atd. Od 41. vyrobeného stroje byly instalovány silnější Gobliny s tahem 13,82 kN, současně mohly být na podkřídelní pylony zavěšeny přídavné odhazovatelné palivové nádrže převzaté z Mosquita. Od 51. F.Mk.I byly montovány přetlakové kabiny, které měly od 87. letounu zadní odsunovací díl z jednoho kusu plexiskla. Trupy Vampirů F.Mk.I také posloužily jako základ dvou ze tří prototypů bezocasého experimentálního stroje de Havilland D.H.108 Swallow. Další F.Mk.I zkoušel nově tvarovanou příď trupové kondoly, jiný pak vysokorychlostní tvar kabiny pro druhý kus D.H.108.\n\nTři experimentálně upravené draky F.Mk.I (TG276, TG280 a TX807) byly překonstruovány podle specifikace F.11/45 pro montáž motoru Rolls-Royce Nene o tahu 20,10 kN, nesly označení \"Vampire F.Mk.II\". Protože se musel vzduch přivádět i k zadní části kompresoru, s čímž původní koncepce nepočítala, byl hřbet trupové gondoly upraven montáží dalších dvou menších vstupních otvorů. TX806 později firma Boulton-Paul modifikovala tak, že dostačovaly pouze vstupní otvory v kořenech křídla. Letoun byl následně odvezen do Austrálie, kde pod typovým pořadovým číslem A78-2 sloužil jako pokusný letoun při vývoji Vampirů F.Mk.30.\n\n\"Vampire F.Mk.3\" (původně \"Mk.III\"), vzlétl 4. listopadu 1946 poháněný ještě Goblinem, ale s jemnější aerodynamikou a překonstruovanými ocasními plochami. Při použití přídavných palivových nádrží se totiž značně zhoršovala podélná stabilita, což bylo vyřešeno novou VOP s hloubkou zvětšenou o 0,11 m. Současně byla posunuta o 0,33 m níž a opatřena v napojení na rovněž upravené SOP přechodovými vřeteny. Nová verze také měla zvětšený objem vnitřních nádrží. Na základě specifikace F.3/47 bylo postaveno celkem 108 „trojek“.\n\nNa základě zkoušek Vampiru F.Mk.I (TG444) se zkráceným, rovně zakončeným křídlem o rozpětí 11,58 m, který poprvé vzlétl 29. června 1948, vznikla nová bombardovací a bitevní obměna \"Vampire F.B.Mk.5\". Nová nosná plocha byla navíc dodatečně zesílena, což usnadňovalo operace v menších výškách a umožnilo instalovat závěsy pro pumy nebo raketové střely do hmotnosti 900 kg. Vyšší celková hmotnost si vyžádala montáž pevnějšího podvozku s větším zdvihem.\n\nNa požadavek švýcarského letectva vznikla verze \"Vampire F.B.Mk.6\", jejíž první prototyp vznikl z F.Mk.I zástavbou motoru Goblin 3 o tahu 14,66 kN. Švýcarsko poté odebralo 75 sériových letounů a v letech 1950 až 1953 bylo v licenci postaveno dalších 100 F.B.Mk.6.\n\n\"Vampire F.B.Mk.9\" byla tropikalizovaná verze F.B.Mk.5 vybavená klimatizačním zařízením Godfrey v rozšířeném kořeni pravé poloviny křídla a pohonnou jednotkou Goblin 3. Sériová produkce probíhala až do jejího ukončení v roce 1953. Výrobu „devítek“ doplňovala stavba u Fairey Aviation v Manchesteru. Licenčně se rovněž vyráběly v Indii u firmy Hindustan Aircraft.\n\nDvoumístný noční stíhací Vampire byl označen \"D.H.113 N.F.Mk.10\". Rozšířený a prodloužený trup nesl radiolokátor, kabinu z Mosquita a motor Goblin 3. Prototyp vykonal první let 28. srpna 1949. Celkem bylo vyrobeno 95 kusů, které sloužily u RAF do roku 1954. V Indii znělo označení 29 dodaných strojů \"N.F.Mk.54\".\n\n\"D.H.115 Vampire T.Mk.11\" byl dvoumístný cvičný letoun. Prototypem se stal překonstruovaný stroj D.H.113 bez vybavení pro stíhání a opatřený dvojím řízením. Zalétání nového typu proběhlo 15. listopadu 1950. Výzbroj tvořily dva kanóny a pohon zajišťoval motor Goblin 35 o tahu 15,49 kN. Celkem bylo vyrobenu 804 „jedenáctek“, převážně na export.\n\nDe Havilland Vampire byl prvním proudovým letounem, který přistál na palubě letadlové lodi. Stalo se tak 3. prosince 1945 (druhý prototyp LZ551/G vybavený o 40% zvětšenou plochou vztlakových klapek, podvozkem s vyšším zdvihem a přistávacím hákem) se zkušebním pilotem Ericem Brownem na HMS Ocean. Na základě úspěšných zkoušek druhého upraveného letounu verze F.Mk.I (TG426) a testů dvou plně navalizovaných prototypů (VF315 a TG328) poté Admiralita objednala osmnáctikusovou sérii čistě námořní verze \"Sea Vampire F.Mk.20\". První z nich vzlétl v říjnu 1948 a poslední v červnu 1949. Úprava zahrnovala zesílené křídlo a zvětšené brzdicí klapky.\n\nTrojice strojů \"Sea Vampire F.Mk.21\" byla upravena pro přistávání se zataženým příďovým podvozkem na nafukovacím gumovém povrchu na palubě HMS Warrior a pokusné VPD ve Farnborough. Testy konané mezi léty 1949 a 1953 měly ověřit možnost konstrukce proudových letounů bez podvozku.\n\n\"Sea Vampire T.Mk.22\" bylo označení třiasedmdesáti exemplářů námořní varianty T.Mk.11.\n\"Vampire F.Mk.30\" stavěla v počtu 80 kusů australská společnost de Havilland Aircraft Pty. Ltd. v Sydney na podkladě výkresové dokumentace \"F.Mk.IV\". Poháněl je licenční australský motor Commonwealth Aircraft Nene 2-VH. První letoun této verze vzlétl 29. června 1948.\n\n\"Vampire F.B.Mk.31\" byla bombardovací a bitevní verze přepracovaná z draků F.Mk.30 na standard odpovídající F.B.Mk.5. Celkem bylo postaveno 29 letounů, z toho prototyp v Británii, ostatní v Austrálii.\n\nRovněž z australské produkce pocházel \"Vampire F.Mk.32\" z roku 1951, což byl jediný letoun RAAF vybavený klimatizací. K tomuto pokusu továrna opět využila drak verze F.Mk.30.\n\n\"Vampire T.Mk.33\", \"T.Mk.34\" a \"T.Mk.35\" bylo 109 australských strojů odpovídajících variantě T.Mk.11 a jejím postupným vylepšováním.\n\nDo Norska a Švédska byla určena exportní verze \"Vampire F.B.Mk.50\" s motorem Goblin 3. U Flygvapnet byly značeny \"J-28B\".\n\n\"Vampire F.B.Mk.51\" byl prototyp s motorem Nene dodaný do Francie, který odpovídal australským F.Mk.30.\n\nDalší exportní variantou byl \"Vampire F.B.Mk.52\" shodný s F.B.Mk.6, který převzalo finské letectvo, irácké letectvo, Norsko, Libanon a Venezuela. Osmdesát letounů se licenčně stavělo v Itálii u firem Macchi a Fiat.\n\nBritské vojenské letectvo začalo zavádět letouny Vampire F.Mk.I do činné služby prakticky až na jaře roku 1946, kdy vstoupily do výzbroje 247. perutě. Tvořily také v rozmezí let 1946 až 1951 výzbroj britského taktického letectva v NSR. O koupi těchto letounů uvažovalo i vedení československé armády, ovšem politická situace po roce 1948 zmařila nákupy nejen letecké techniky.\n\nTřetí sériový Vampire F.Mk.I (TG278) upravila mateřská továrna k testům nového motoru de Havilland Ghost se statickým tahem 22,26 kN. Stroj měl zvětšenou záď trupové gondoly, delší křídlo s rozpětím 14,73 m a účinnější přetlakovou kabinu se zadním dílem krytu potaženým plechem s malými kulatými okénky. Pilot John Cunningham na tomto upraveném letounu překonal 23. března 1948 světový výškový rekord výkonem 18 131 m. Později TG278 obdržel nové ocasní plochy verze F.Mk.3, nové označení \"Vampire F.Mk.8\" a nakonec se z něj stal nový typ s modifikovanou konstrukcí křídla de Havilland Venom. Na jiném F.Mk.I Cunningham 31. srpna 1947 získal dosažením 795,008 km/h na základně 100 km mezinárodní rychlostní rekord v třídě C-1-1.\n\nPrvním zahraničním zákazníkem verze F.Mk.I se stalo Flygvapnet, kde 70 letounů sloužilo pod označením \"J-28\" až do roku 1955. Některé později dostaly motory Goblin vyrobené licenčně ve Švédsku. Padesát kusů švédských J-28 převzala po jejich vyřazení z výzbroje v roce 1955 Dominikánská republika, několik dalších převzalo s civilní imatrikulací rakouské letectvo. Dva kusy F.Mk.I zakoupilo RCAF, čtyři pak převzaly švýcarské vzdušné síly.\n\nLetouny verze F.Mk.3 nahradily původní F.Mk.I u domácích perutí na ostrovech i u jednotek v NSR. Další čtyři odebralo norské letectvo a 83 kusů RCAF. V roce 1961 15 kanadských F.Mk.3 koupilo jako svá první proudová letadla Mexiko. Devětatřicet F.Mk.3 od roku 1958 postupně přebírali civilní zákazníci v USA. Již v letech 1948 a 1949 prošla verze F.Mk.3 tropikalizačními testy v Singapuru, na Filipínách a v Chartúmu. Poté převzalo RAAF 41 letounů, které byly určeny pro výcvik. F.Mk.3 se také staly prvními proudovými stíhacími stroji, které překonaly Atlantik. V červenci přelétla skupina šesti Vampirů patřících 54. peruti RAF společně s dvojicí letounů Mosquito etapově z Británie přes Island a Grónsko do Kanady, kde se zúčastnily předvádění a vojenských cvičení.\n\nÚtvary RAF v Británii, zámoří a NSR převzaly celkem 916 strojů F.B.Mk.5, z nichž některé našly uplatnění v bojích proti malajským teroristům. Dalších 40 letounů převzalo RAAF, čtyři Aeronautica Militare, sedmačtyřicet RNZAF, 17 SAAF, další pak zakoupilo indické letectvo, egyptské vojenské letectvo a Venezuela.\n\nFrancie nejprve dovezla letouny de Havilland Vampire F.Mk.I a zakoupila licenci na Vampire F.B.Mk.5. Licenční stavbou byla pověřena společnost SNCASE v Marignane, která v období mezi březnem 1950 a říjnem 1952 postavila celkem 187 kusů verze F.B.Mk.5. První z dovezených 67 sad dílů sestavený F.B.Mk.5 vzlétl v Marignanu 21. prosince 1950. Stroje poháněly původní motory Goblin s jednostranným radiálním kompresorem.\n\nPotřeba silnější pohonné jednotky vedla společnost SNCASE k zástavbě motoru Rolls-Royce Nene s oboustranným kompresorem do typu F.B.Mk.5. Úprava zahrnovala rovněž zvětšení vstupních otvorů v křídle a přepracování přívodních kanálů vzduchu.\nPrvní upravený exemplář pojmenovaný Mistral vzlétl 1. dubna 1951 se zkušebním pilotem Jacquesem Lecarmem. \"SNCASE SE.532 Mistral\" byl vyroben v počtu 97 kusů, následující varianta \"SE.535\" se zvětšenými nádržemi a novým domácím přístrojovým vybavením pak v sérii 150 letounů. SE.535 byly stavěny podle vzoru \"Vampire F.B.Mk.53\" s pohonnými jednotkami Hispano Suiza Nene 102B s tahem 22,26 kN a vstupními otvory vzduchu upravenými tak, že již nebyla potřebná zástavba pomocných hřbetních lapačů.\nVýzbroj Mistralu tvořila čtveřice 20 mm kanónů Hispano-Suiza HS.404 v trupové gondole, na podkřídelních závěsnících mohl nést neřízené rakety T-10, HVAR, nebo přídavné nádrže.\n\nPrvní sériový Mistral vzlétl v prosinci 1951 a stroje se postupně dostávaly do služby u jednotek Escadre č. 5 v Orange, kde sloužily v rozmezí let 1954 až 1956, Escadre č. 6 v Oran-La Sénia (1952-1960), Escadre č. 7 v Sidi-Ahmed (1953-1960), Escadre č. 8 v Rabat-Salé (1955-1961) a Escadre č. 20 v Oran-La Sénia (1957-1960).\nDalší exempláře pak létaly jako přeškolovací u letecké školy École de l'Air v Salon-de-Provence (1954-1958).\n\nStroje Vampire F.B.Mk.9 do výzbroje zařadilo RNZAF (zde později přeznačeny na \"F.B.Mk.25\"), jordánské královské letectvo, Cejlon, Rhodésie a Indie.\n\nKdyž v období 1954/55 letouny D.H.100 u jednotek nahradil typ Venom, převzalo Flying Training Command verzi F.B.Mk.5 k nácviku bitevních útoků a odpalování raket. Výrobce ve spolupráci s ústavem RAE také na stroji F.B.Mk.5 (VV454), opatřeným rozšířenou výtokovou tryskou a ocasními plochami z verze F.Mk.I, testoval přídavné spalování. Další zkoušky zahrnovaly výzkum mezní vrstvy, prováděný v létech 1953 až 1955 RAE a univerzitou v Cambridgi s použitím jednoho F.Mk.3 (VT858).\n\n20. srpna 1955 zaútočily nad Negevskou pouští dva izraelské Meteory na čtyři egyptské stíhačky Vampire. Ve vzdušném souboji se izraelským pilotům podařilo jeden z egyptských strojů poškodit.\n\nRáno 1. září 1955 překročily čtyři egyptské stroje Vampire izraelsko-egyptskou hranici, na což Izrael zareagoval vysláním dvou Meteorů. Izraelské stíhačky se zezadu přiblížily k jedné dvojici egyptských Vampirů a oba úspěšně sestřelily. 12. dubna 1956 vzlétly dvě egyptské stíhačky Vampire ze základny El Ariš a pronikly do izraelského vzdušného prostoru. Začaly je pronásledovat dvě izraelská letadla Ouragan, kterým se podařilo dávkou z kanónu poslat jeden Vampire k zemi. Pilotovi druhého Vampiru se podařilo uniknout, ten však musel později nouzově přistát ještě na území Izraele.\n\nV první polovině 60. let 20. století se napětí mezi Indií a Pákistánem stupňovalo, až 1. září 1965 vyvrcholilo do masivního vpádu pákistánských jednotek do indické oblasti Chamba. Překvapivým útokem se podařilo přečíslit indické pozemní jednotky, které musely požádat o leteckou podporu.\n\nIndické letectvo otevřelo letecký útok 12 letadly Vampire FB.Mk 52, které vzlétly ve třech formacích. Když stíhačky Vampire dorazily do bojové oblasti, naskytl se jejich pilotům pohled na území, poseté pákistánskými tanky M47 a M48 Patton. Všechny tanky byly rozmístěny v otevřené krajině bez kamufláže. Jediné, co bylo třeba udělat, bylo vybrat si jeden z nich, pustit se do střemhlavého letu pod správným úhlem a vypálit salvu neřízených raket. Po náletech se všechny stroje začaly vracet zpět na základnu, avšak čtyři z nich byly sestřeleny pákistánskými F-86 Sabre.\n\nNa základě zkušeností z prvního dne byly stroje Vampire FB.Mk 52 staženy z bojů a nahrazeny stíhačkami Gnat.\n\n\n\n\n"}
{"id": "200211", "url": "https://cs.wikipedia.org/wiki?curid=200211", "title": "Oulujoki", "text": "Oulujoki\n\nOulujoki je řeka ve Finsku (provincie Severní Pohjanmaa a Kainuu). Je 107 km dlouhá. Povodí má rozlohu 22 900 km² (včetně povodí jezera Oulujärvi).\n\nŘeka odtéká z jezera Oulujärvi. Ústí do Botnického zálivu Baltského moře.\n\nPrůměrný průtok činí přibližně 250 m³/s. Maxima dosahuje v červnu. V korytě se nachází mnoho peřejí. Zamrzá od listopadu do května.\n\nPo řece se plaví dřevo. Byla na ní vybudována kaskáda vodních elektráren. Na několika oddělených úsecích je možná vodní doprava. V ústí se nachází mořský přístav Oulu.\n"}
{"id": "200225", "url": "https://cs.wikipedia.org/wiki?curid=200225", "title": "Harold Perrineau", "text": "Harold Perrineau\n\nHarold Perrineau (* 7. srpna 1963, Brooklyn, New York) je americký herec. Nejvíce se proslavil rolemi Linka ve filmech a hrách Matrix. Dále pak rolí Augusta Hilla v americkém televizním seriálu Oz (zde jeho postava fungovala také jako vypravěč) a rolí Mercutia v Romeovi a Julii. V neposlední řadě pak rolí Michaela Dawsona v především prvních dvou řadách amerického televizního seriálu Ztraceni (\"Lost\").\n\nMichael Dawson je jedním z těch, kteří přežili pád letu 815 společnosti Oceanic na zcela neznámý ostrov. Má rodičovské problémy se svým synem Waltem, ale během pobytu na ostrově k sobě najdou cestu. Zajatý Michael uzavřel dohodu s „Těmi druhými“ a zastřelil Annu Luciu a Libby, aby pomohl Benovi utéct ze zajetí, a následně způsobil zajetí Jacka, Kate a Sawyera. Poté, co i se svým synem Waltem opustil ostrov na motorovém člunu, není známo, co se s nimi stalo (to se vyjasní až na přelomu čtvrté a páté série).\n\n"}
{"id": "200227", "url": "https://cs.wikipedia.org/wiki?curid=200227", "title": "Jižní Jemen", "text": "Jižní Jemen\n\nJižní Jemen je historické území a bývalý stát na jihu a východě dnešního Jemenu. V minulosti toto území patřilo Spojenému království, které tu zřídilo Adenskou kolonii a Adenský protektorát, později Jihoarabskou federaci a Jihoarabský protektorát. Od roku 1967 do roku 1990 byl jižní Jemen nezávislou republikou a v současnosti je součástí Jemenské republiky.\n\nÚzemí Jižního Jemenu bylo v 7. století ovládnuto Arabskou říší, v roce 1538 byla většina Jemenu obsazena Osmanskou říší. Od 17. století si některá, především jižní knížectví (emiráty) zachovávaly značnou míru autonomie. V roce 1832 získali Britové území v jižní části a zejména strategický přístav Aden a na velké části jižního Jemenu ustanovili v roce 1886 protektorát. Na rozdíl od jihu byl Severní Jemen pevněji připoután k Osmanské říší, ale po povstání, které tu v roce 1911 proběhlo, získala oblast severního Jemenu značnou autonomii a po první světové válce se tam ustanovilo nezávislé Jemenské království.\n\nZatímco Severní Jemen byl nezávislým královstvím, jih zůstal britskou kolonií (Aden a okolí), respektive protektorátem (ostatní území). Smlouvou z roku 1934 Spojené království uznalo nezávislý Severní Jemen, který se naopak zřekl ambicí na připojení jižního Jemenu. Britové jihojemenské (nebo jihoarabské) državy spravovali jako součást Bombajské prezidence resp. Britské Indie až do roku 1937 poté v letech 1937-1957 jako samostatně spravovanou korunní kolonii Adenská kolonie a Adenský protektorát (který existoval už od roku 1886), který byl rozdělen na dva celky: Západoadenský protektorát a Východoadenský protektorát (většina na území Hadramaut). Ze Západoadenského protektorátu se pak utvořila v letech 1959 - 1962 Federace jihoarabských knížectví, která se v roce 1963 spojila s Adenskou kolonií a spolu utvořily Jihoarabskou federaci. Z Východoadenského protektorátu vznikl v roce 1963 na těch územích co se nepřipojily k Jihoarabské federaci, Jihoarabský protektorát.\n\nOd roku 1963 vedla na území Jižního Jemenu, nacházejícího se pod britskou správou, Národně osvobozenecká fronta ozbrojený boj proti koloniální vládě. V důsledku této aktivity a v souvislosti se Suezskou krizí opustili Britové dne 28. listopadu 1967 toto území. O dva dny později byla na teritoriu Jihoarabské federace a Jihoarabského protektorátu vyhlášena Jihojemenská lidová republika.\n\nV červnu 1969 se do čela státu dostalo radikální marxistické křídlo Národně osvobozenecké fronty. Byla přijata nová ústava zavádějící cenzuru a systém vlády jedné strany, bylo provedeno znárodnění a 1. prosince 1970 byl název státu změněn na Jemenská lidová demokratická republika, která byla socialistický stát.\n\nV roce 1972 došlo k ozbrojenému konfliktu s Jemenskou arabskou republikou, po jehož skončení byla vyhlášena společná deklarace o souhlasu s budoucím sjednocením obou států. Jižní Jemen se následně snažil ovlivnit vnitřní záležitosti sousedního státu a podporoval levicové rebely na jeho území, což vedlo k vyhlášení války v roce 1979.\n\nV Jemenské lidové demokratické republice fungoval komunistický politicko-hospodářský systém připomínající systémy komunistických států východní Evropy a RVHP. Hospodářství Jižního Jemenu fungovalo zejména díky dotacím ze Sovětského svazu.\n\nV roce 1980 se prezidentem stal Ali Nasir Muhammad, který zmírnil marxistický režim v zemi a započal proces sbližování s ostatními arabskými zeměmi. Tato politika vedla k vnitřnímu konfliktu ve straně a dne 13. ledna 1986 ke státnímu převratu a občanské válce, kdy se vlády v zemi ujal Hajdar Abu Bakr al-Attas.\n\nHajdar Abu Bakr al-Attas zpočátku vedl protireformní politiku, ale v důsledku rozpadu komunistického bloku v Evropě nastalo od roku 1988 postupně zmírnění této politiky. Jižní Jemen se bez dotací ze SSSR začal propadat do hospodářské krize, což vedlo k urychlení procesu sjednocení se Severním Jemenem. V listopadu 1989 byla podepsána deklarace o sjednocení, v souladu s kterou dne 22. května 1990 oba státy vytvořily Jemenskou republiku.\n\nJižní Jemen byl rozdělen na 6 muhafáz resp. guvernorátů.\n\n"}
{"id": "200233", "url": "https://cs.wikipedia.org/wiki?curid=200233", "title": "Jiří Blaurock", "text": "Jiří Blaurock\n\nJiří Blaurock (\"Jörg vom Haus Jacob\") (1491 – 6. září 1529) byl jeden z prvních novokřtěnců. Přízvisko Blaurock \"\"modrokabát\"\" získal při jedné disputaci, kdy byl označen jako „ten v tom modrém kabátě“.\n\nNarodil se roku 1491 ve vesnici Bonaduz, ve švýcarském Graubündenu. Vzdělání získal na univerzitě v Lipsku a v letech 1515 – 1518 byl katolickým knězem – vikářem v Trinsu. Přijal ale za svou právě probíhající reformaci.\n\nPřišel do Zwingliho Curychu a připojil se ke skupině mladých švýcarských radikálů a svou horlivostí je všechny předčil. Byl to právě on, kdo první požádal Grebela oné noci 15. ledna 1525 o křest na znamení své víry v Ježíše Krista. Pak pokřtil ostatní přítomné a tak vznikla první skupina novokřtěnců. Již 7. února jsou všichni zatčeni a uvězněni v augustiniánském klášteře v Curychu. Po svém propuštění však Blaurock spolu s Felixem Manzem ještě stupňují svou misijní aktivitu – kážou evangelium a ty, kteří činí pokání křtí na vyznání jejich víry. Dne 5. ledna 1527, kdy byl Manz popraven, byl Blaurock zbičován, opustil Curych a nikdy se tam již nevrátil. Později je vypovězen z Bernu, z Bielu (tam založil velký anabaptistický sbor), z Graubündenu a Appenzellu a tak opustil Švýcarsko nadobro. Přesunul se do Tyrolska a zde se ujal sboru jehož pastor Michael Kürschner byl 2. června 1529 upálen. Blaurockova kázání přitahovala zástupy a po celé oblasti vznikaly nové sbory.\n\nAle již 6. září 1529 byl spolu s Hansem Langeggerem po krutém mučení upálen na hranici nedaleko Klausenu. Obviněn byl, že \"opustil úřad kněze, nezachovával křest nemluvňat, zamítl mši a zpověď a neuznával uctívání matky Kristovy\".\n\n\n"}
{"id": "200235", "url": "https://cs.wikipedia.org/wiki?curid=200235", "title": "Jaromír Hnilička", "text": "Jaromír Hnilička\n\nJaromír Hnilička (11. února 1932 Bratislava – 7. prosince 2016 Brno) byl český trumpetista, hudební aranžér, skladatel, jazzový hudebník, hudební pedagog a od roku 1956 člen Orchestru Gustava Broma. Je vynálezcem hudebního nástroje hnilofonu, který byl představen v roce 1971.\n\nNarodil se v Bratislavě českým rodičům. V osmi letech se začal učit hrát na harfu a souběžně docházel na hodiny klavíru. Hniličkovi se záhy stěhovali do Jičína a v roce 1945 do Kroměříže, kam byl převelen jeho otec, který byl v důsledku své služby u americké jednotky v Itálii o necelé tři roky později vězněn a týrán. Po maturitě na kroměřížském gymnáziu v roce 1951 (jeho spolužákem byl dramaturg Miloš Smetana) chtěl studovat elektrotechniku, což mu tehdejší režim neumožnil. Jediná škola, kde mohl udělat přijímací zkoušky, byla Konzervatoř v Bratislavě. Přijímačky na klavír absolvoval úspěšně, ale pro velký počet uchazečů na tento nástroj mu byla nabídnuta trubka. V Bratislavě začal téměř ihned účinkovat s malou instrumentální skupinou, vrcholem jeho raných muzikantských snah bylo účinkování ve Slovenské filharmonii. V roce 1956 nastoupil do Orchestru Gustava Broma.\n\nSložil několik skladeb, které časem zlidověly nebo se staly velmi populárními – mj. je autorem hudby k písni Pozdrav astronautovi (známá jako Dobrý den, majore Gagarine). Jeho nejslavnější skladbou je Jazzová mše, kterou složil koncem 60. let.\n\nDelší dobu učil na Letní jazzové dílně ve Frýdlantu.\n\n\n"}
{"id": "200236", "url": "https://cs.wikipedia.org/wiki?curid=200236", "title": "Letní jazzová dílna Frýdlant", "text": "Letní jazzová dílna Frýdlant\n\nLetní jazzová dílna Frýdlant, taktéž zvaná Letní jazzová dílna Karla Velebného je hudebním workshopem jazzových hudebníků, která se každoročně v letních měsících koná ve Frýdlantu za účasti předních českých jazzových solistů a zahraničních lektorů.\n\nLJD Frýdlant založil Karel Velebný v roce 1984.\n\nKarel Velebný byl ředitelem LJD prvních pět let. Po jeho smrti se funkce ředitele ujal Emil Viklický, a po něm „jazzlo“ uchopil Karel Růžička.\n\nLektory Jazzové dílny jsou známé osobnosti české i zahraniční jazzové scény: Luboš Andršt (kytara), Mojmír Bártek (trombón), Jan Beránek (housle), Josef Fečo (kontrabas) Zdeněk Fišer (kytara), Rostislav Fraš (saxofony), Jaromír Hnilička (trubka), Martin Lehký (basová kytara), Svatobor Macák (saxofony), Pavel Razím (bicí nástroje), Jiří Stivín (flétny), Lubomír Šrámek (klávesy), Boris Urbánek (klávesy).\n\nZe zahraničních lektorů je možno jmenovat například Lee Andrew Davisona (vokál), Garyho Rissmillera (bicí nástroje), Neila Wetzela (saxofony) a Skipa Wilkinse (vokál).\n\n"}
{"id": "200239", "url": "https://cs.wikipedia.org/wiki?curid=200239", "title": "Muonio", "text": "Muonio\n\nMuonio může znamenat:\n\n"}
{"id": "200240", "url": "https://cs.wikipedia.org/wiki?curid=200240", "title": "Muonio (řeka)", "text": "Muonio (řeka)\n\nMuonio ( , ) je řeka na státní hranici Finska (provincie Laponsko) a Švédska (Norrbotten). Je to levý přítok řeky Torne. Je 333 km dlouhá. Povodí má rozlohu 14 400 km².\n\nŘeka vzniká soutokem Könkämäeno a Lätäseno, přičemž Könkämäeno odtéká z jezera Kilpisjärvi.\n\nZdroj vody je převážně sněhový. Průměrný průtok činí přibližně 165 m³/s. Maxima dosahuje v květnu a červnu. Zamrzá na 7 až 8 měsíců.\n"}
{"id": "200250", "url": "https://cs.wikipedia.org/wiki?curid=200250", "title": "Václav Pichl", "text": "Václav Pichl\n\nVáclav Pichl (25. září 1741 Bechyně – 23. leden 1805 Vídeň) byl český hudební skladatel a houslista.\n\nPrvního hudebního vzdělání se mu dostalo v Bechyni od kantora Jana Pokorného. V letech 1752 až 1758 působil jako zpěvák v jezuitské koleji v Březnici. Později studoval v Praze filosofii, teologii a práva, v té době byl současně houslistou v jezuitském semináři Sv. Václava. Roku 1762 získal uplatnění jako první houslista v kostele Matky Boží před Týnem, kde studoval u varhaníka Josefa Segera kontrapunkt. Roku 1765 se stal díky pozvání Karla Ditterse z Dittersdorfu houslistou v orchestru biskupa Adama Patačiče v dnešní Oradei. Zde působil až do roku 1769, kdy orchestr zanikl.\n\nV roce 1769 obdržel nabídku na místo dirigenta v Petrohradě, kterou odmítl a naopak přijal místo kapelníka u hraběte Hartiga v Praze. Po dvou letech, roku 1770, se stal prvním houslistou ve vídeňském dvorním divadle. V roce 1775 se stal na doporučení císařovny Marie Terezie hudebním ředitelem arcivévody Ferdinanda Karla, správce Lombardie, v Miláně. V Itálii dosáhl vrcholu své umělecké činnosti. Zde zkomponoval většinu svých oper a symfonických děl a dostalo se mu i významného ocenění. V roce 1779 se stal členem Filharmonické společnosti v Mantově a v roce 1782 v Bologni.\n\nRoku 1796 byla Lombardie napadena francouzskými vojsky a při těchto událostech byl zničen jeho archiv a sbírky. Vrátil do Vídně kde arcivévodovi sloužil až do své smrti. Zemřel náhle na mrtvici 23. ledna 1805 při houslovém koncertu, který hrál v Lobkovickém paláci ve Vídni.\n\n28. září 1941 mu byla odhalena pamětní deska na rodném domě v Bechyni.\n\nPichl hovořil česky, německy, italsky, francouzsky a latinsky. Přestože žil dlouhou dobu v cizině, nepřerušil styk s českým prostředím. Komponoval písně na české texty, napsal dějiny českých hudebníků v Itálii a přeložil libreto Mozartovy opery Kouzelná flétna. Vedle hudby byl i literárně činný. Kromě výše zmíněných dějin českých hudebníků napsal i řadu operních libret, jak pro vlastní potřebu, tak i pro jiné skladatele.\nVáclav Pichl je autorem téměř 400 skladeb:\n\n\n"}
{"id": "200254", "url": "https://cs.wikipedia.org/wiki?curid=200254", "title": "Kymijoki", "text": "Kymijoki\n\nKymijoki je řeka ve jižní části Finska (provincie Uusimaa, Päijät-Häme a Kymenlaakso). Je 204 km dlouhá. Povodí má rozlohu 37 200 km².\n\nŘeka odtéká z jezera Päijänne. Protéká přes řadu jezer a protíná vysočinu Salpausselkä, přičemž vytváří peřeje a vodopády. Ústí pěti rameny do Finského zálivu Baltského moře. V povodí řeky se nachází více než 600 jezer.\n\nPrůměrný průtok vody činí 295 m³/s a maximální přibližně 700 m³/s. Maxima dosahuje v červnu na přelomu jara a léta. Zamrzá na začátku prosince a rozmrzá na konci dubna nebo na začátku května.\n\nVyužívá se k plavení dřeva a zisku vodní energie. V ústí leží mořský přístav Kotka.\n"}
{"id": "200255", "url": "https://cs.wikipedia.org/wiki?curid=200255", "title": "Drohobyčská oblast", "text": "Drohobyčská oblast\n\nDrohobyčská oblast (ukrajinsky Дрогобицька область), (4. prosince 1939 - 21. června 1959) byla jednou z administrativních oblastí Ukrajinské SSR. Oblast byla zřízena při sovětském vpádu do Polska společně s pěti dalšími oblastmi (Lvovská, Ternopilská, Volyňská, Rivnenská a Stanislavská, později Ivano-Frankivská). Hlavním městem byla Drohobyč. V letech 1948–1951 byly některé její západní rajóny předány Polsku (vč. města Přemyšl). V roce 1956 měla oblast rozlohu 9600 km², 853 000 obyvatel a dělila se na 20 rajónů. Roku 1959 byla včleněna do Lvovské oblasti, což představovalo poslední větší administrativní změnu v administrativním členění Ukrajiny.\n"}
{"id": "200257", "url": "https://cs.wikipedia.org/wiki?curid=200257", "title": "Bengalúr", "text": "Bengalúr\n\nBengalúr (; ) je hlavní město indického státu Karnátaka. Do 1. listopadu 2006 se oficiálně jako název města používalo poangličtěné Bangalore. S počtem obyvatel přes 6 miliónů je to třetí největší město v Indii.\n\nBengalúr leží v jihovýchodní části jihoindického státu Karnátaka. Leží v průměrné nadmořské výšce 920 m, na 12,97° s. š. a 77,56° v. d. Zaujímá plochu 2190 km².\n\nNejvyšším bodem je Doddabettahalli s 962 m.\n\nBengalúr leží v tropickém podnebném pásu. Zimní teploty jen zřídka klesají pod 12 °C a letní teploty málokdy překračuji 38 °C. Monzuny začínají v polovině dubna. Nejvlhčími měsíci jsou (v pořadí) srpen, září a říjen. Letní vedra jsou zmírňována častými bouřkami a příležitostnými větrnými bouřemi způsobujícími výpadky proudu a místní záplavy. Většinou se déšť objevuje pozdě odpoledne, večer nebo v noci, déšť před polednem je vzácností.\n\nMěstem protéká řeka Vrishabhavathi, menší přítok řeky Arkavathi. Bengalúr má i několik sladkovodních jezer a vodních nádrží, z nichž největší jsou nádrž Madivala, jezero Hebbal, jezero Ulsoor a nádrž Sankey.\n\nNa jihovýchodě města se nachází extrémně znečištěné jezero Bellandur. Kombinace splašků a nečištěného chemického odpadu z továren vedla v květnu 2015 k jeho samovznícení.\n\nVětšinu odpadní vody z města společně odvádějí řeky Vrishabhavathi a Arkavathi. Kanalizační systém, postavený v roce 1922, pokrývá 215 km² města a je napojen na pět čistíren odpadních vod situovaných v okrajových částech města.\n\nPro zásobování města vodou nechal v 16. století Kempe Gowda I postavit mnoho nádrží. Ve 20. století byly postaveny vodní nádrže v Nandi Hills. V současné době Bengalúr (při potřebě zásobování 6 milionů obyvatel) závisí na nádržích v povodí řeky Kávérí a na dodávkách vody z řek Vrishabhavathi a Arkavathi. Bengalúr čerpá celkem 800 milionů litrů vody denně, což je více než kterékoli jiné indické město, přesto se, především přes léto, město potýká s nedostatkem vody.\n\nBengalúr je řazen do kategorie se středním znečištěním vzduchu, v porovnání s dalšími velkými indickými městy jako Dillí nebo Kalkata, která jsou zařazena do kategorie s těžkým znečištěním.\n\nMěsto se prudce rozvíjí a veřejná doprava tomuto růstu nestačí. Téměř všechna nákladní doprava se děje po silnici a protože nefunguje odvoz odpadků, které se často spalují na místě, je znečištění vzduchu značné. Veřejnou dopravu tvoří množství přeplněných a často zastaralých autobusů a od roku 2007 také metro. Od června 2017 jsou v provozu dvě linky, fialová a zelená, v celkové délce 42,3 km (z toho 8,8 km v tunelu) se 40 stanicemi. Metro je v provozu mezi 6. a 22. hodinou, interval 10 až 15 minut. Ve stavbě je druhá fáze se dvěma novými linkami a prodloužením stávajících v celkové délce 72 km a s 20 stanicemi.\n\nUlice města jsou ve špatném stavu a neustále blokované dopravními zácpami, takže cesta přes město, například na letiště, může trvat i čtyři a více hodin. Nejrozšířenějším dopravním prostředkem jsou skútry a motorové rikši, kterých je v Bengalúru víc než v kterémkoli jiném městě na světě.\n\n"}
{"id": "200258", "url": "https://cs.wikipedia.org/wiki?curid=200258", "title": "Polykleitos", "text": "Polykleitos\n\nPolykleitos z Argu (řecky Πολύκλειτος) byl antický řecký sochař, mladší vrstevník Feidia, činný od poloviny do konce 5. století př. n. l. Vynikl zejména jako tvůrce bronzových soch vítězných atletů, eventuálně bohů.\n\nPolykleitos vytvořil mnoho soch, které jsou příkladem klasického antického umění. Zobrazuje především atlety, které jsou v kontrapostu, dodržují Polykleitův kánon.\n\n\nPolykleitos vytvořil proporční kánon, vzor a pravidla pro zobrazování mužského těla. Za jeho dokonalou ukázku byla již ve starověku pokládána jeho socha Doryfora, mladíka nesoucího kopí. Polykleitos svůj proporční systém teoreticky vyložil v do dnešní doby nezachovaném spisu. Základními znaky Polykleitova kánonu jsou:\n"}
{"id": "200263", "url": "https://cs.wikipedia.org/wiki?curid=200263", "title": "Koblenz", "text": "Koblenz\n\nKoblenz (do roku 1926 \"Coblenz\", česky též \"Koblenec\") je historicky významné německé město ve spolkové zemi Porýní-Falci, ve kterém žije obyvatel. Rozkládá se na obou březích Rýna na jeho soutoku s Moselou. Původní římská pevnost, založená kolem roku 9 př. n. l., ležela na cípu země mezi oběma řekami a z jejího latinského názvu \"confluentes\" (soutok) vzniklo i dnešní jméno Koblenz.\n\nDva tisíce let dlouhá historie třetího největšího města spolkové země Porýní-Falc je znát na každém rohu. Koblenc se může pochlubit nepřeberným množstvím kulturních a historických památek, bludištěm úzkých uliček i atmosférou vládnoucí na většině náměstíček a promenád. V centru návštěvníky ohromí středověké kostely (Sv. Florián, kostel Panny Marie) a rekonstruované historické domy.\n\nToto město také leží na významných zlomech, kvůli kterým ve městě nebo jeho okolí dochází ke slabším zemětřesením. Poslední silnější zemětřesení postihlo oblast v roce 2011 a mělo lokální magnitudo zhruba 4,1.\n\nNa místě dnešního hradu Ehrenbretstein vzniklo kolem roku 1000 př. n. l. opevněné sídlo a roku 55 dorazilo k Rýnu římské vojsko pod vedením Julia Caesara, který dal postavit most mezi Koblencem a Andernachem. Roku 9 př. n. l. zde Drusus založil opevněný tábor \"apud confluentes\" na obranu mostu z obou stran řeky. Další most, postavený kolem roku 150, zničili roku 259 Frankové. V raném středověku bylo město sídlem franských králů, po smrti Karla Velikého připadlo Ludvíkovi Pobožnému a roku 1018 je císař Jindřich II. daroval arcibiskupovi trevírskému jako kurfiřtovi. Kurfiřtové zde od roku 1690 také sídlili a v jejich majetku zůstalo město až do konce 18. století. Ve 13. století se na soutoku blízko katedrály usadili Němečtí rytíři a vznikl tak pozdější „Německý kout“ (\"Deutsches Eck\"). Kolem roku 1250 dostalo město nové hradby.\n\nMěsto pak velmi vzkvétalo až do třicetileté války, kdy je dobyli nejprve Švédové, kteří je předali Francouzům. Roku 1636 je dobylo zpět císařské vojsko a 1688 je opět obléhala francouzská armáda. Po Francouzské revoluci se stalo útočištěm uprchlých roajalistů, kteří roku 1792 zorganizovali neúspěšné vojenské tažení do Francie. Jako odvetu město roku 1794 dobyla republikánská armáda a smlouvou z Lunéville připadlo 1801 k Francii. Po Napoleonově pádu je obsadili Rusové a po Vídeňském kongresu připadlo Prusku.\n\nRoku 1858 bylo město napojeno na železnici, která po levém břehu Rýna spojuje Kolín nad Rýnem s Mohučí, a roku 1879 byla otevřena strategická trať z Berlína přes Koblenz do Metz, která město připojila také na pravobřežní porýnskou železnici. Roku 1890 byly zbořeny městské hradby a postaveno hlavní nádraží. Po první světové válce město obsadili Francouzi a na protest proti nim se město od roku 1926 přejmenovalo na Koblenz. Za druhé světové války zde bylo vojenské velitelství skupiny armád Wehrmachtu a město bylo silně poškozeno nálety. V letech 1947-1950 bylo sídlem vlády Porýní-Vestfálska.\n\n\nNádraží \"Koblenz Hbf\" leží na levobřežní trati vedoucí údolím Rýna mezi městy Bonn a Mohuč. Nádraží má také napojení na pravobřežní trať Wiesbaden–Kolín nad Rýnem. Z Koblence vychází trať Moselstrecke do Trevíru (a dále do Luxemburgu a Saarbrückenu) a dále trať Lahntalbahn do měst Limburg an der Lahn a Gießen. S otevřením nové vysokorychlostní trati Kolín nad Rýnem - Frankfurt nad Mohanem ztratil Koblenc část svého významu jako železniční křižovatky, i když zde nadále zastavují vlaky ICE. Na území města se nachází ještě zastávky Koblenz-Lützel, Koblenz-Moselweiß, Koblenz-Güls a Koblenz-Ehrenbreitstein. V roce 2010 byla otevřena zastávka Koblenz-Mitte.\n\nZápadně od města probíhá dálnice A 61, spojující Ludwigshafen a Mönchengladbach. Severně od města probíhá dálnice A 48, což je spojka dálnic A 1 (Saarbrücken-Kolín) a A 3 (Frankfurt nad Mohanem-Kolín). Ve městě jsou čtyři silniční mosty přes Rýn a šest přes Moselu. Městskou dopravu obstarávají autobusy.\n\nV roce 2010 byla vybudována přes Rýn visutá gondolová lanovka, původně jako dočasná stavba kvůli hostování bienální spolková zahradnické výstavy. Ačkoliv Mezinárodní rada pro památky a sídla v roce 2013 vyzvala k její okamžité demontáži kvůli narušení výhledu v rámci turistické oblasti Střední Porýní, zapsané do světového dědictví, UNESCO povolilo její provozování až do roku 2026.\n\n\n\n\n\n"}
{"id": "200265", "url": "https://cs.wikipedia.org/wiki?curid=200265", "title": "Sýkora", "text": "Sýkora\n\nSýkora (\"Parus\") je nejpočetnější rod sýkorovitých pěvců. Jedná se o poměrně běžné drobné ptáky. Mají poměrně velkou hlavu, téměř přímý špičatý zobák, silné nohy a drápy. Křídla mají krátká a zaoblená, ocas středně dlouhý. Přes většinu roku se vyskytují v hejnech i s dalšími ptačími druhy, např. s brhlíky, šoupálky a ostatními druhy drobných pěvců. V potravě převládá hmyz, který sbírají na stromech, proto jsou vydatnými pomocníky v boji s hmyzími škůdci. Sýkory obecně jsou tedy velmi užitečnými ptáky. Sýkory se hmyzem živí i v zimě a proto mohou mít problémy s nalezením dostatečného množství potravy a velké množství ptáků tak přes zimu uhyne. Můžeme jim pomáhat např. budováním napajedel a budek, případně zimním přikrmováním. K přikrmování jsou vhodná olejnatá semena – například semena lnu, slunečnice, jádra ořechů, tykví, jablek apod.\n\n"}
{"id": "200270", "url": "https://cs.wikipedia.org/wiki?curid=200270", "title": "Kovel", "text": "Kovel\n\nKovel (ukrajinsky a rusky Ковель, ) je město ve Volyňské oblasti v severozápadním cípu Ukrajiny poblíž hranic s Polskem a Běloruskem. Městem protéká řeka Turija. Dnes je střediskem Kovelského rajónu. žije zde obyvatel.\n\nKovel byl založen ve 14. století, městská práva získal roku 1518.\n\nPřed druhou světovou válkou zde žilo přibližně 13 500 Židů; po německé invazi do SSSR v červnu 1941 jejich počet včetně upchlíků ze západního Polska dosáhl 17 000. V květnu 1942 zde byla zřízena dvě ghetta, v nichž bylo uvězněno 10 000 a 3 500 osob. Naprostá většina židovského obyvatelstva byla v průběhu léta 1942 vyvražděna; posledních 2 500 až 6 000 osob zemřelo přímo ve městě v srpnu 1942. Na místě hromadného hrobu byla později zřízena zoologická zahrada, což vyvolalo nesouhlas ukrajinské židovské komunity.\n\nKovel je jedním z největších železničních uzlů na Ukrajině: tratě odtud vycházejí do šesti směrů, čímž se v zemi může pochlubit jen Lvov, Charkov a Horlivka. První železnicí, která sem dorazila, byla roku 1873 trať Brest-Litovsk – Rovno; roku 1877 bylo otevřeno další rameno ve směru na Lublin a Varšavu. Další důležité tratě vedou ve směru na Sarny–Korosteň–Kyjev a přes Volodymyr-Volynskyj do Lvova; spíše lokální význam má trať do města Kamiň-Kašyrskyj. Je zde také velké seřaďovací nádraží.\n\n"}
{"id": "200275", "url": "https://cs.wikipedia.org/wiki?curid=200275", "title": "Apollodóros", "text": "Apollodóros\n\nApollodóros (v překladu „Apollónův dar“) je řecké jméno, jehož nositelem může být:\n\n"}
{"id": "200279", "url": "https://cs.wikipedia.org/wiki?curid=200279", "title": "Zola", "text": "Zola\n\nZola může mít několik významů:\n\n\n"}
{"id": "200294", "url": "https://cs.wikipedia.org/wiki?curid=200294", "title": "Hawker Sea Fury", "text": "Hawker Sea Fury\n\nHawker Sea Fury byl britský palubní stíhací letoun vyvinutý během druhé světové války. Vznikl úpravou tehdy vyvíjeného letounu Hawker Fury, který se měl stát nástupcem pozemních stíhacích letounů Hawker Tempest. Sea Fury byl užíván až do poloviny 50. let 20. století.\n\nLetoun Hawker Fury byl vyvinut z typu Hawker Tempest, přičemž do konstrukce zasáhly poznatky z ukořistěného německého stroje Focke-Wulf Fw 190A-3. Počátkem roku 1943 začal konstrukční tým šéfkonstruktéra Sydney Camma pracovat na vývoji lehkého stíhacího stroje Tempest Light Fighter (Centaurus) na základě specifikace F.6/42, přičemž se v dubnu téhož roku začalo pracovat i na palubní verzi letounu zadáním N.7/43. V prosinci 1943 bylo objednáno šest prototypů.\n\nPrvní prototyp Hawker Fury (NX798, následně imatrikulace G-AKRY) vzlétl pilotován Philipem Lucasem 1. září roku 1944. Stroj však záhy havaroval při nouzovém přistání a byl ze zkoušek na čas vyřazen. Výzbroj sestávala ze dvou kanónů Hispano Mk.V ráže 20 mm se zkrácenými hlavněmi v každé polovině odlehčeného křídla, pohon zajišťoval vzduchem chlazený osmnáctiválec Bristol Centaurus XII o výkonu 1764 kW se čtyřlistou vrtulí Rotol. Svislá ocasní plocha dostala nový tvar, hřbet trupu s kabinou se zvýšil.\n\nDruhý Hawker Fury (LA610) byl zalétán 27. listopadu 1944 s kapalinou chlazeným vidlicovým dvanáctiválcem Rolls-Royce Griffon 85. V únoru 1945 již létal s motorem Bristol Centaurus XV. Nakonec byla do druhého exempláře v květnu 1945 instalována pohonná jednotka Napier Sabre VII o výkonu 2245 kW. S tímto kapalinou chlazeným čtyřiadvacetiválcem do H dosáhl Fury vodorovné rychlosti 786 km/h a stal se tak nejrychlejším vrtulovým letounem firmy Hawker.\n\nTřetí prototyp (NX802) provedl první let 25. července 1945 opět s motorem Bristol Centaurus XV.\n\nPrvní prototyp Hawker Sea Fury (SR661) pro Royal Navy byl zalétán 21. února 1945, který postupně následoval 12. října druhý prototyp (SR666) a nakonec prototyp třetí. Royal Air Force mezitím odebralo své tři prototypy, z nichž druhý dočasně poháněl řadový motor Rolls-Royce Griffon 85.\nV závěru války se ukázalo, že budoucnost patří proudovým strojům, a tak se od dalšího vývoje a zdokonalování upustilo. Firma Hawker dodala rozpracované pozemní Fury do Iráku a Pákistánu. Pokračoval však vývoj námořní verze, přičemž stroje byly vyráběny až do roku 1950. První sériovou variantou typu byla Sea Fury Mk.X s kanónovou výzbrojí. Fleet Air Arm jich 50 přebíralo od poloviny roku 1947 do února 1948. Staly se výzbrojí čtyř operačních perutí FAA spolu s několika pomocnými jednotkami.\n\nNejrozšířenější variantou se stala stíhací-bombardovací Sea Fury FB.11, která byla určena kromě vzdušného boje i pro útoky proti pozemním cílům. Celkem bylo vyrobeno do roku 1950 615 strojů FB.11. Kromě britského námořního letectva se rozšířily do Austrálie, Kanady a Nizozemska, kde probíhala rovněž licenční výroba, Egypta, Barmy a na Kubu. SRN používala 17 strojů Sea Fury TT Mk.20 do roku 1970 jako letouny pro vlekání cvičných cílů.\n\nLetouny Hawker Sea Fury byly nasazeny ve válce v Koreji, kde tvořily hlavní údernou sílu australského i britského námořnictva proti pozemním cílům.\nCelkem bylo vyrobeno 55 kusů typu Hawker Fury a kolem 860 kusů typu Hawker Sea Fury.\n\n\nÚdaje platí pro verzi Sea Fury FB.11\n\n\n\n\n"}
{"id": "200298", "url": "https://cs.wikipedia.org/wiki?curid=200298", "title": "Bohémství", "text": "Bohémství\n\nBohém je označení pro člověka, který žije netradičním či neuspořádaným životním stylem, často je to umělec – malíř, sochař, hudebník, fotograf, herec či literát. Slovo „bohém“ se začalo používat ve Francii v 19. století, kdy se mladí umělci začali masově stěhovat do sousedství migrujících Cikánů, o kterých se v tehdejší Francii tvrdilo, že přišli z \"Bohemie\", tedy z Čech.\n\nBohémský styl života se často spojuje s trávením času ve společnosti ostatních (nezřídka podobně orientovaných) lidí, v kavárnách, pořádáním intelektuálních večírků, užíváním drog, alkoholismem a zejména v 19. století i pijáctvím absintu. Kromě toho byli bohémové známí i svým osobitým postojem k politice (většinou společensky liberálním až anarchistickým), otevřeností k předmanželskému sexu, a sex braný jako celková inspirace, hledání nových rozměrů, bujarým společenským životem a všeobecným užíváním si života plnými doušky.\n"}
{"id": "200299", "url": "https://cs.wikipedia.org/wiki?curid=200299", "title": "Hymna Severní Makedonie", "text": "Hymna Severní Makedonie\n\nDenes nad Makedonija (Денес Над Македонија) je hymna Severní Makedonie. Slova napsal v roce 1942 Vlado Maleski, jeden z významnějších makedonských spisovatelů. Hudbu složil Todor Skalovski. Po 2. světové válce se tato píseň stala hymnou jugoslávské makedonské republiky a později byla přijata jako oficiální hymna nezávislého makedonského státu.\n\nДенес над Македонија\n\n<poem>Денес над Македонија се раѓа\nНово сонце на слободата!\nМакедонците се борат\nЗа своите правдини!\nМакедонците се борат\nЗа своите правдини!\n\nОдново сега знамето се вее\nНа Крушевската република!\nГоце Делчев, Питу Гули,\nДаме Груев, Сандански!\nГоце Делчев, Питу Гули,\nДаме Груев, Сандански!\n\nГорите македонски шумно пеат\nНови песни, нови весници!\nМакедонија слободна,\nСлободно живее!\nМакедонија слободна,\nСлободно живее!</poem>\n\nDenes nad Makedonija\n\n<poem>Denes nad Makedonija se raďa \nnovo sonce na slobodata \nMakedoncite se borat \nza svoite pravdini! \nMakedoncite se borat \nza svoite pravdini! \nOdnovo sega znameto se vee \nna Kruševskata Republika \nGoce Delčev, Pitu Guli \nDame Gruev, Sandanski! \nGoce Delčev, Pitu Guli \nDame Gruev, Sandanski! \nGorite Makedonski šumno peat\nnovi pesni, novi vesnici \nMakedonija slobodna \nslobodna živee! \nMakedonija slobodna \nslobodna živee!</poem>\n\nDnes nad Makedonií\n\n<poem>Dnes se nad Makedonií rodí\nnové slunce svobody!\nMakedonci bojují\nza svá práva!\nMakedonci bojují\nza svoje práva!\n\nZnovu vlaje vlajka\nKruševské republiky!\nGoce Delčev, Pitu Gruli,\nDame Gruev, Sandanski!\nGoce Delčev, Pitu Gruli,\nDame Gruev, Sandanski!\n\nMakedonské hory zpívají!\nNové písně, nové zprávy!\nMakedonie je svobodná,\nsvobodně žije!\nMakedonie je svobodná,\nsvobodně žije!</poem>\n\n"}
{"id": "200303", "url": "https://cs.wikipedia.org/wiki?curid=200303", "title": "Bledské jezero", "text": "Bledské jezero\n\nBledské jezero ( ) je jezero, které leží na severozápadě Slovinska. Vzniklo na konci poslední doby ledové roztáním Bohinjského ledovce. Jezero nemá žádný významný přítok, zásobují jej především podzemní zřídla. Tektonický původ prozrazují termální prameny v jeho severovýchodní části. Ty způsobují, že voda v jezeře je příjemně teplá - až 26 °C (jedno z nejteplejších alpských jezer), takže umožňuje koupání přes celé léto až do září.\n\nOkolí jezera tvoří lesnaté stráně pohoří Pokljuka a Jelovica, za nimiž vystupují Karavanky a hřebeny Julských Alp. Fotogeničnost místa umocňuje ostrov pojmenovaný „Blejski Otok“ s poutním kostelem panny Marie se staroslovanským hřbitovem. Kostel se nalézá takřka uprostřed jezera. Na ostrov jezdí loď v programu jedenapůlhodinového výletu, kdy půlhodina je věnována právě tomuto poutnímu místu. Dalším místem, které upoutá návštěvníkovu pozornost, je skalní ostroh s hradem na vrcholu (Blejski grad, nachází se 140 m nad hladinou). Část hradu je dnes upravena jako stylová restaurace, zbytek slouží jako městské muzeum.\n\nBledské jezero je vyhledávaným střediskem vodních i zimních sportů. Pravidelně se zde pořádají veslařské regaty a několikrát se zde konalo mistrovství světa ve veslování. Mezi sportovci je jezero velice oblíbeno pro kouzlo zdejší krajiny, jež převyšuje uměle vybudované kanály.\nNa západním břehu jezera se nachází přístav sportovních lodí a kemp.\nJezero vzniklo před 14 tisíci lety při ústupu Bohinjského ledovce. Na délku měří 2,12 kilometru a na šířku 1,38 km. Maximální hloubka činí 30 metrů. Termální prameny v severovýchodní části vedou do tří plaveckých bazénů ve zdejších hotelech. Jezero je chráněno horami od chladných severních větrů. Mírné klima (a termální prameny) zajišťuje dlouhou letní sezonu. Voda má v létě až 26°C a žije v ní na 19 druhů ryb. Voda jezera je průzračná do hloubky několika metrů. Kolem jezera vede 5.5 kilometru dlouhá pěší stezka Jezero se využívá pro koupání. Některá místa na pobřeží jezera nejsou pro veřejnost přístupná, ale mohou je navštívit jen hoteloví nebo lázeňští hosté.\n\nPrvní lidé se u jezera usadili již v době kamenné. Byly zde objeveny i hroby z pozdní doby železné. První slovanské osídlení se zde objevuje v 7. století, druhá vlna slovanského osídlení je datována do 9. a 10. století. V roce 782 připadl Bled a okolí Frankům. Roku 1011 věnoval císař Jindřich II. zdejší hrad biskupům z Brixenu. Ti zde vydrželi až do 19. století. Roku 1858 se hrad dostal do majetku Viktora Ruarda, majitele železáren v Jesenici. V roce 1919 koupil hrad s jezerem místní hoteliér Ivan Kenda. Před 2. světovou válkou ho získal stát. Již dříve zde švýcarský lékař Arnold Rikli zřídil léčebný institut a roku 1895 nechal postavit dřevěné lázně a chaty. Roku 1899 vybudoval větší lázně. Mezi světovými válkami jezero fungovalo jako letní sídlo jugoslávské královské rodiny. Po roce 1945 sloužilo komunistickým funkcionářům včetně J. B. Tita. \nHrad se vyvinul z někdejší románské věže, která zde patrně stála na přelomu 10. a 11. století. V pozdním středověku přibyly další věže a opevnění. Další budovy vyrostly v barokní době. Hrad má dvě nádvoří. Nejcennější dochovanou stavbou je kaple ze 16. století, barokně upravená kolem roku 1700, kdy vznikly iluzionistické fresky. \nPod hradním vrchem leží kostel svatého Martina z roku 1905, který nahradil původní kostel z 15. století. Na úpravě kostela se podílel i architekt Jože Plečnik.\nV jezeře leží ostrov s kostelem Nanebevzetí Panny Marie. Archeologové na ostrově objevili stopy osady z 11. až 8. století před Kristem a slovanská kultovní místa z 9. a 10. století po Kristu se základy předrománské kaple. Trojlodní románská bazilika zde byla založena roku 1142. V 15. století byla goticky upravena a v roce 1509 ji poničilo zemětřesení. Současný vzhled kostela je barokní ze 17. století. Uvnitř se nachází zbytky gotických maleb a gotická soška Panny Marie, Hlavní oltář je z roku 1747. Tři boční oltáře z černého mramoru jsou z roku 1700. Nad kostelní lodí je instalován i tzv. zvon přání (dle tradice nutno třikrát zazvonit pro splnění přání). Zvonice vedle kostela pochází z 15. století a má výšku 54 metrů. \n\n\n"}
{"id": "200313", "url": "https://cs.wikipedia.org/wiki?curid=200313", "title": "Mezinárodní horolezecká federace", "text": "Mezinárodní horolezecká federace\n\nMezinárodní horolezecká federace (UIAA, z francouzského Union Internationale des Associations d'Alpinisme, anglicky \"International Climbing and Mountaineering Federation\") je mezinárodní organizace sdružující horolezecké svazy jednotlivých zemí. Horolezec, který je členem některé z národních organizací, je zároveň členem UIAA. V Česku je jejím členem Český horolezecký svaz (ČHS) a Český spolek horských průvodců (ČSHP). Nicméně velké množství českých horolezců preferuje členství v Alpenvereinu („alpský spolek“, německý (DAV) a rakouský (OeAV) ekvivalent ČHS). DAV a OeAV vystoupily z UIAA v roce 2008 a opět do něj vstoupili v roce 2013. DAV jako samostatná organizace a OeAV jako člen VAVOe (Verband Alpiner Vereine Österreichs).\n\nOrganizace UIAA vydává bezpečnostní normy, které by měl splňovat horolezecký materiál. Podle této organizace se protisměrný uzel nazývá také „uzel UIAA“, neboť se jedná o uzel doporučený UIAA ke spojení dvou protiběžných konců lan (např. konce smyčky při provazování pískovcových hodin).\n\nDále existuje stupnice obtížnosti horolezeckých výstupů nazývaná \"stupnice UIAA\" pro volné lezení, kde je obtížnost výstupu označena (obvykle arabským) číslem, v případě potřeby ještě doplněna o jemnější rozlišení pomocí symbolů „+“ (trochu těžší) a „−“ (trochu lehčí). Například stupeň „4+“ je trochu těžší než „4“, ale stále ještě trochu lehčí než „5−“. Dále existuje ještě stupnice UIAA pro tzv. technické lezení, kdy lezec používá pomůcky nejen k jištění, ale i k vlastnímu postupu. Tato stupnice je značena písmenem „A“ doplněným číslem udávajícím obtížnost použití pomůcky, případně nebezpečí při jejím selhání. Například „A0“ představuje přidržení se skoby místo skalního chytu, zatímco „A4“ může znamenat postup po žebříčku velmi nejistě zavěšeném na háčku za nepatrnou skalní hranu a případně velmi dlouhý pád v případě selhání háčku.\n\n\"(závody v ledolezení na obtížnost a rychlost)\"\n\"* organizace závodů ve sportovním lezení viz Mezinárodní federace sportovního lezení (IFSC), která se osamostatnila v roce 2007\"\n\n\n"}
{"id": "200318", "url": "https://cs.wikipedia.org/wiki?curid=200318", "title": "Vazba", "text": "Vazba\n\nVýraz vazba má mnoho významů, označujících svázanost různých věcí, a to buď v základním významu (svázání provazem či provázkem apod.), nebo v přeneseném (\"omezení pohybu\", vzájemná závislost nebo přitažlivost, \"vzájemná souvislost\"). \n\n\n\n\n\n\n"}
{"id": "200322", "url": "https://cs.wikipedia.org/wiki?curid=200322", "title": "Moja", "text": "Moja\n\nMoja (* 13. prosince 2004 Zoo Praha) je první mládě gorily nížinné narozené v zajetí v Česku.\n\nMoja se narodila gorilám Richardovi a Kijivu z pražské zoo. Oproti předpokladům se narození Moji trochu opozdilo, což je ale u prvniček docela normální. Porod proběhl na sklonku noci z 12. na 13. prosince 2004, nebyl nijak monitorován a chovatelé až ráno v 6:45 našli samici s mládětem v náručí.\n\nMoja byla pojmenována 23. prosince. Jméno po dlouhých úvahách vybrali ředitel Zoo Praha Petr Fejk spolu s vedoucím chovu lidoopů Markem Ždánským. Vybírali podle slovníku svahilštiny, i když to není zeměpisně tak docela přesné, neboť regiony výskytu gorily nížinné a svahilštiny nejsou totožné. Významnou roli proto sehrál názor, že svahilština je z původních afrických jazyků asi nejznámější.\n\nSlovo \"„Moja“\" znamená \"„první“\", respektive \"„jedna“\" (\"„jednička“\"). Ve svahilštině se vyslovuje se modʒa, ale v češtině se vžila v souvislosti s jejím jménem výslovnost moja.\n\nDne 26. února 2005 se konaly Mojiny křtiny. Kmotrou se stala herečka a bývalá první dáma Dagmar Havlová.\n\nUrčit pohlaví u mladých goril jen podle vnějších genitálií je prakticky nemožné, protože samičky mají poměrně velký klitoris a samci naopak nemají zřetelně vytvořená varlata mimo břišní dutinu. To platí vlastně až do období dospívání, kdy se začnou mezi samci a samicemi projevovat rozdíly především v celkové velikosti a tělesných proporcích.\n\nJediný bezpečný způsob určení pohlaví u mláďat, která nelze vzít přímo do ruky, je tedy ten založený na rozboru DNA. Vzorky (sliny, moč, trus nebo chlupy) nesmějí být kontaminovány jiným organickým materiálem. Nesmějí tedy přijít do styku s jinými zvířaty včetně matky mláděte, a to ani nepřímo, a nesmí se jich dotknout holou rukou ani žádný člověk.\n\nJiž 16. prosince – tedy tři dny po narození – bylo na 95 % určeno, že se jedná o samičku. Přesto bylo nutno počkat na jednoznačné výsledky testů DNA. Když se konečně podařilo zajistit potřebné vzorky, byly poslány do nezávislých laboratoří, aby byly výsledky opravdu spolehlivé.\n\nPorodní velikost ani hmotnost nejsou z pochopitelných důvodů (nemožnost přímého kontaktu s mládětem) známy.\n\nV polovině února 2005 Moje vyrostly první dva zuby – dolní řezáky.\n\nPoprvé se podařilo Moju zvážit až 13. září 2005 (tedy ve věku 9 měsíců), a to ještě nepřímo – na digitální váhu, nainstalovanou ve vnitřním výběhu u průchodu do ložnic, vstoupila Kijivu s Mojou a chvíli poté bez ní. Rozdíl byl 5,9 kg. O tři dny později se hodnota potvrdila, když se Moja dostala na váhu zcela sama.\n\nDne 9. února 2006 vážila Moja 7,2 kg, 2. října téhož roku 10,2 kg a 3. července 2007 pak 18,9 kg. Na začátku září 2007 vážila necelých 20 kg.\n\nMoja byla plně kojena asi 5 měsíců, pak začala jevit zájem o pevnou potravu. Nejprve si s ní spíš jen hrála (již v březnu 2005 ocucávala mrkev a jiné druhy zeleniny), poté pomalu začala kousky ukusovat a polykat.\n\nPak se začal poměr mezi kojením a pevnou potravou vyrovnávat. V červenci 2005 byla stále 2× až 3× denně kojena, zároveň však již jedla banány, broskve, hroznové víno či mrkev.\n\nDne 29. srpna 2005 (ve věku 8,5 měsíců) se Moja začala učit brát si krmení od chovatelů přes dveře u ložnice podobně, jako to každý den dělají dospělé gorily. Mateřské mléko přestala sát zhruba v roce.\n\nMoja, tak jako každé opičí mládě, byla zpočátku přemisťována svojí matkou, a to buď v jejím náručí nebo na jejích zádech. Už 24. ledna 2005 byly pozorovány první dva opatrné krůčky po čtyřech. Na začátku března začala Kijivu stavět Moju na zadní a učila ji chodit, o měsíc později začala Moja sama chodit po čtyřech, zatím na vzdálenost několika málo metrů. V červnu, ve věku půl roku, si živě hrála v houpací síti a o měsíc později už chodila po celém výběhu a dokonce se vzdalovala až na 3 metry od své matky. Postupem času se zcela osamostatnila a naučila zdolávat i všechny atrakce ve výběhu.\n\nChov goril v lidské péči je koordinován v rámci Evropského záchovného programu. Koordinátor chovu sleduje pohyb jednotlivých zvířat a rozhoduje o jejich přesunu tak, aby bylo zajištěno optimální složení chovných skupin bez nebezpečí příliš blízkých příbuzenských vztahů a z toho vyplývajících genetických vad.\n\nZ těchto důvodů musela Moja v době dospívání (mezi 6.–10. rokem) ze skupiny v Zoo Praha odejít.\n\nV listopadu 2011 tak byla Moja převezena do přírodního parku v Cabárcenu ( \"Parque de la Naturaleza Cabárceno\") ve Španělsku. Zde porodila 16. dubna 2013 svoje první mládě.\n\nMoja byla během svého života dvakrát ohrožena – jednou přímo, podruhé nepřímo:\n\nRáno 29. srpna 2006 přišel Marek Ždánský – vedoucí chovu goril – shodou okolností o hodinu dříve než obvykle a krátce po příchodu k pavilonu uviděl Moju asi metr od břehu v nánosu řas plovoucích na hladině vodní nádrže. Koukala jí jen záda a hlava byla pod hladinou.\n\nJak k tomu došlo, nikdo neví, nikdo to neviděl. Nejpravděpodobnější je, že Moja dováděla, ztratila rovnováhu a spadla do vody. Lidoopi nedovedou plavat a jestli se Moja lekla nebo se nadechla trochy vody, nedokázala se dostat na břeh, i když je směrem do výběhu pozvolný a travnatý. Dospělá zvířata zjevně pochopila, že se děje něco nepatřičného, ale určitě si nedokázala vědomě dát dohromady skutečnost, že Moje hrozí utopení – nikdy se s podobnou zkušeností nesetkala.\n\nOšetřovatel tedy bez váhání skočil do příkopu a plaval k Moje. Když ji zvedl z vody, měla vytřeštěné, i když trochu nepřítomné oči, ale hýbala se. Vylezl pomalu na břeh k okolo sedícím samicím. Položil Moju na zem a párkrát ji plácl. Vyplivla vodu, začala se hýbat a najednou vystrašeně zakřičela. Ostatní gorily ale naštěstí dál seděly, dokonce ani zlostně nemručely. Ošetřovatel pak natáhl ruce s křičící Mojou ke Kambě, která si ji od něho klidně vzala a položila si ji na záda a sledovala, co se bude dít dál. Mezitím ošetřovatelova kolegyně zdvihla padací dveře do ložnic v naději, že se tam gorily vydají na snídani, jak jsou zvyklé. Ty se skutečně pomalu zvedly a majestátně, bez sebemenšího náznaku nenávisti, se odebraly do krytého prostoru.\n\nO chvíli později seděla Moja na Kambě a tvářila se, jako by se nic nestalo.\n\n10. července 2007 objevil Marek Ždánský ve venkovním výběhu pět jablek, v nichž byly zapíchány hřebíky. Hřebíky byly do jablek zcela zapuštěny, gorily by si jich tedy jen stěží mohly všimnout. V případě požití takto kontaminovaných jablek by v lepším případě došlo ke zranění ústní dutiny, v horším pak k poranění střev a následné smrti.\n\nNa základě této události vedení zoologické zahrady přistoupilo k opatřením, která by měla podobným případům příště zamezit. Také štáb Odhalení upravil kamerový systém tak, aby nepřetržitě sledoval zvláště tyto pro návštěvníky lehce dostupné prostory.\n\n\"Moja\" bylo registrováno jako chráněné obchodní jméno Zoo Praha.\n\n\n"}
{"id": "200328", "url": "https://cs.wikipedia.org/wiki?curid=200328", "title": "Důl Borynia", "text": "Důl Borynia\n\nDůl Borynia (polsky Kopalnia Węgla Kamiennego „Borynia“, KWK Borynia) je činný černouhelný důl společnosti Jastrzębska Spółka Węglowa, která se nachází u vsi Szeroka, která je součástí města Jastrzębie-Zdrój.\n\nVýstavba dolu byla zahájena v 60. letech 20. století a slavnostní uvedení do provozu proběhlo 4. prosince 1971. Tehdy se jednalo o samostatný důlní podnik v rukách státu.\n\nOd 1. května 1993 je důl součástí společnosti Jastrzębska Spółka Węglowa S.A.\n\nOd počátku těžby do období kolem roku 2005 důl vyexpedoval 80 milionů tun uhlí a bylo vyraženo 773 km důlních chodeb.\n\n"}
{"id": "200334", "url": "https://cs.wikipedia.org/wiki?curid=200334", "title": "Pilot", "text": "Pilot\n\nPilot je osoba, která ovládá létající stroj, jako letadlo, vrtulník, kosmickou loď nebo jiný, i nemotorový letecký prostředek, případně dohlíží na automatické ovládací přístroje. Oficiálně je za pilota považován držitel platného pilotního průkazu, nebo pilotní žák. V každém případě tato osoba zajišťuje plynulý let a věci s ním spojené. Označení pilot se vžilo také pro řidiče formulí.\n\nPilot může být jak na profesionální, tak na amatérské úrovni, dále pak mohou být piloti rozdělováni na sportovní, vojenské, dopravní atd. Práce pilota se sice různí podle toho, jaký prostředek pilotuje, základy jsou ovšem stejné.\n\nPilot letadla je kromě „řidiče“ také kontrolor stroje jak na zemi, tak, a to hlavně, ve vzduchu. Před startem i za letu musí kontrolovat kromě jiného průtok paliva, teploty oleje, skříní motoru, turbín, hydrauliku, rychlost, směr atd. Mimo to musí komunikovat s řízením letového provozu. V některých letadlech je veškerá tato činnost rozdělena mezi dva piloty. V dnešní době napomáhají řízení také autopiloty. Oficiálním komunikačním jazykem pilotů na mezinárodní úrovni je angličtina.\n\nZačít výcvik na motorovém letadle lze od 17 let (do 18 let je zapotřebí písemný souhlas zákonných zástupců, po dovršení věku 18 let a dolétání výcviku, lze získat pilotní licenci). Zájemce musí zvládnout pilotní výcvik a nalétat dostatečný počet hodin (motorová letadla 180 hodin, Větroně cca 40 hodin), aby byl plnohodnotným pilotem. Výcvik bývá časově i finančně náročný. Na typech letounů ULL (Ultralight) a GLD (větroně) se smí létat od 14 let.\n\n"}
{"id": "200338", "url": "https://cs.wikipedia.org/wiki?curid=200338", "title": "Milan Šmíd", "text": "Milan Šmíd\n\nMilan Šmíd (* 5. září 1944 v Praze) je český mediální analytik, publicista a vysokoškolský pedagog působící na FSV UK. Od roku 1969 do roku 1990 působil v zahraniční redakci Československé televize. Členem Komunistické strany Československa byl od roku 1965 do roku 1990.\n\n\n\n"}
{"id": "200339", "url": "https://cs.wikipedia.org/wiki?curid=200339", "title": "Terry O'Quinn", "text": "Terry O'Quinn\n\nTerrance „Terry“ O’Quinn (* 15. července 1952) je americký herec, držitel ceny Emmy.\n\nNarodil se ve městě Sault Ste. Marie v Michiganu. Chodil na Michiganskou univerzitu a později také na univerzitu v Iowa City. Začal hrát v sedmdesátých letech a objevil se v takových filmech jako Tombstone, Nebeská brána nebo The Rocketeer, ale nejznámější je svojí rolí Johna Lockea v seriálu stanice ABC, Lost.\n\nSe svou ženou Lori je ženatý již 25 let a mají dva syny – Olivera a Huntera.\n\nJohn Locke je jedním z přeživších pádu letadla společnosti Oceanic. Po ztroskotání letadla na ostrově se zázračně uzdraví z ochrnutí celé spodní části těla. To ho přivede na myšlenku, že je nějak vnitřně spojen s ostrovem a dobrovolně se rozhodne ho prozkoumat se všemi jeho tajemstvími a záhadami. Je také rozhodnut přimět ostatní, aby se nesnažili ukvapeně a za každou cenu dostat z ostrova.\n\n"}
{"id": "200348", "url": "https://cs.wikipedia.org/wiki?curid=200348", "title": "Stykač", "text": "Stykač\n\nStykač je zařízení pro spínání nebo rozepínání elektrického spojení. Stykače se používají v ovládacích obvodech, např. jako řídicí stykače pro střední výkony. Zařízení s větším výkonem, například motory, jsou napájena přes výkonové stykače.\n\nStykače a relé mají podobnou konstrukci, princip i charakteristické parametry. Když přivedeme napětí na svorky cívky, vzniká magnetické pole. Kotva s pohyblivými kontakty je přitažena. Pohyblivé kontakty se spojí s pevnými kontakty nebo přeruší stávající spojení. U stykačů jsou hlavní proudové kontakty spínací. Pomocné kontakty jsou spínací nebo rozpínací. Výměnou jednotlivých částí, například sady kontaktů nebo cívky, je možno stykač upravit pro jiné napětí nebo vybavit jiným typem kontaktů. Stykače se rozdělují do kategorií podle druhu proudu a použití. Příslušná kategorie musí být na stykači uvedena.\n\nPodle použití rozlišujeme stykače na výkonové a pomocné, podle druhu spínaného proudu na stykače pro střídavý proud (AC) a stykače pro stejnosměrný proud (DC). Zařazení do kategorie použití usnadňuje volbu vhodného stykače.\nStejnosměrný stykač je rozdílný v cívce, která je navinuta na magnetické jádro (tudíž nemá el. plechy), která má severní a jižní pól.\nStřídavý stykač má vinutí navinuté na el. plechy tvaru E a I. Při popisu stykače, na schématech i na skutečných stykačích se označují: A1, A2 - svorky ovládací cívky; NO (Normaly Open) pomocné kontakty spínací; NC (Normaly Closed) pomocné kontakty rozpínací.\n\nStykače nevyžadují téměř žádnou údržbu. Při 500 sepnutích za hodinu a provozu 8 hodin denně se doporučuje kontrola funkce stykače jednou za rok. Doba údržby stykačů se většinou stanoví podle namáhání a podle životnosti udávané výrobcem.\n\nPři častém spínání lze místo stykače použít solid state relé, které se skládá z polovodičů a neobsahuje žádné pohyblivé součásti.\n\n"}
{"id": "200364", "url": "https://cs.wikipedia.org/wiki?curid=200364", "title": "Indibilis", "text": "Indibilis\n\nIndibilis, případně \"Andobalés\" († 205 př. n. l.), byl společně se svým bratrem Mandoniem náčelník iberského kmene Ilergetů. Za druhé punské války bojoval v Ibérii po boku Kartáginců a měl významný podíl na jejich vítězství v bitvě na horní Baetis v roce 211 př. n. l. O několik let později opustil své dosavadní spojence a přešel k Římanům. Po vypuzení Kartáginců z Hispánie v roce 206 př. n. l. chtěl setřást nově ustavenou římskou nadvládu. V následujícím roce ale padl na bitevním poli.\n\nIndibilis byl náčelník Ilergetů, kmene sídlícího na severovýchodě Iberského poloostrova. Polybios ho označuje za vládce celé centrální části Ibérie. Livius dále uvádí, že Indibilis a Mandonius byli nepochybně nejmocnější předáci v celé zemi. Na počátku druhé punské války stál Indibilis věrně na straně Kartáginců. V roce 218 př. n. l., v prvním roce konfliktu, se Římané vedení vojevůdcem Gnaeem Corneliem Scipionem vylodili v Hispánii. Kartaginský velitel Hanno a Indibilis se útočníkům postavili v bitvě u Kissy, avšak byli poraženi a upadli do zajetí. Ilergetský náčelník se brzy ocitl opět na svobodě, neboť již v dalším roce podnikl s Mandoniem nájezd na území římských spojenců. Gnaeus vyslal proti nim jednoho ze svých tribunů, jemuž se po krátkém střetnutí podařilo zahnat Ilergety na ústup.\n\nV roce 211 př. n. l. přispěl Indibilis výraznou měrou k porážce Gnaeova bratra Publia Cornelia Scipiona v bitvě na horní Baetis. Publiovy síly soustavně napadalo a znepokojovalo numidské jezdectvo prince Masinissy. Znejistělý římský velitel se jedné noci pokusil prorazit hrozící obklíčení a napadl bojovníky z kmene Suessetanů přivedené Indibilisem. Zanedlouho dorazili na bojiště Masinissovi jezdci a rovněž kartaginské vojsko pod velením Hasdrubala Gisgona a Magona Barky. Římané, sevření ze všech stran, nakonec podlehli drtivému náporu nepřátel a jejich velitel padl. O měsíc později přišel v bitvě s Kartáginci o život také Gnaeus.\n\nJako odměnu za Indibilisovu oddanost a přínos v boji proti Římanům mu Kartáginci vrátili vládu, o níž ho sami dříve připravili. Jeho dosud neochvějnou loajalitu vůči nim narušil svojí neomaleností Hasdrubal Gisgo. Nejprve od něho vyžadoval zaplacení značné sumy peněz. Když to Indibilis odmítl, Hasdrubal ho falešně obvinil a donutil ho odevzdat své dcery a Mandoniovu manželku Kartagincům jako rukojmí. Poté je všechny odvedli do Nového Kartága (Cartagena) a zadržovali je tam.\n\nV roce 209 př. n. l. dobyl římský velitel Publius Cornelius Scipio, syn a synovec padlých vojevůdců, Nové Kartágo a kromě ohromné kořisti se zmocnil několika stovek hispánských rukojmí, včetně Indibilisových dětí a Mandoniovy ženy. Scipio se k nim zachoval nadmíru velkoryse a propustil je na svobodu. Vrácením rukojmí a zajatců si záhy získal náklonnost mnoha Hispánů. Indibilis a Mandonius, nespokojení s povýšeností Kartáginců, opustili se svými muži tábor punského velitele Hasdrubala Barky. Jakmile Scipio vytáhl na jaře 208 př. n. l. proti Hasdrubalovi, připojili se k němu se svými válečnými sbory. Římský vojevůdce dosáhl nad svým protivníkem vítězství v bitvě u Baeculy, načež hispánští spojenci Římanů, včetně Indibilise, pozdravili Scipiona jako krále. Třebaže odmítl přijmout tuto poctu, dovolil ilergetskému náčelníkovi, aby si z kořisti vybral pro sebe 300 koní.\n\nBěhem dalších dvou let Scipio vyhnal Kartágince z Ibérie. Podle římského historika Livia usilovali Indibilis a Mandonius, aby na ně po vypuzení Punů přešla vláda nad Hispánií. Využili těžké nemoci Scipiona a vzpoury části římských vojáků, zosnovali povstání Keltiberů a Lacetanů a začali pustošit území sousedních kmenů. Římský vojevůdce se nečekaně zotavil a vzpouru svých mužů rázně potlačil. Zpráva o jeho uzdravení přiměla Indibilise a Mandonia stáhnout se za hranice svého teritoria v naději, že jim promine jejich odpadnutí. Scipio se ale rozhodl podniknout proti Ilergetům trestnou výpravu. Bratři proto povolali své poddané a pomocné sbory v počtu 20 000 pěšáků a 2500 jezdců a vyčkávali příchodu Římanů. V následném střetnutí uštědřil Scipio Ilergetům přesvědčivou porážku, nicméně i jeho muži utrpěli v boji těžké ztráty. Oběma náčelníkům se podařilo z bitvy vyváznout. Indibilis posléze vyslal svého bratra do římského tábora se žádostí o milost. Přestože Scipio zahrnul Mandonia četnými výčitkami, spokojil se s uložením peněžité pokuty a propustil ho. Nedlouho nato se odebral z Hispánie do Říma.\n\nJeho odchod poskytl Indibilisovi příležitost k obnovení povstání proti Římanům. V létě 205 př. n. l. podnítil odboj Ilergetů, Ausetánů a sousedních kmenů a shromáždil obrovské vojsko čítající 30 000 pěšáků a asi 4000 jezdců. S touto silou se utkal se Scipionovými nástupci Luciem Corneliem Lentulem a Luciem Manliem Acidinem. Římané se nejprve pokoušeli vyjednávat a marně žádali, aby Hispánové složili zbraně. Bitva se i přes houževnatost Hispánů vyvíjela v jejich neprospěch. Když začali kolísat, postavil se Indibilis do čela bitevního šiku a zadržoval jejich ústup, dokud nepadl po zásahu oštěpem. Mandonius se zbytky vojska uprchl. Vzápětí ho však společně s ostatními vůdci vzpoury vydali Římanům k potrestání.\n\n\n"}
{"id": "200365", "url": "https://cs.wikipedia.org/wiki?curid=200365", "title": "Wenzel Hocke", "text": "Wenzel Hocke\n\nWenzel Hocke (8. ledna 1732 Jezvé u České Lípy – 1. března 1808 Horní Police), lidově zvaný Hockewanzel, byl katolický kněz, velmi oblíbený v severních Čechách pro svou lidumilnost a specifický přístup k plnění povinností. Vyprávělo se o něm mnoho veselých historek, které později našly odraz i v literatuře.\n\nWenzel Hocke pocházel z rodiny mlynáře v Jezvé. V tamním mlýně se také roku 1732 narodil. Vystudoval bohosloví v kněžském semináři v Litoměřicích a po vysvěcení na kněze v roce 1756 působil deset let ve farnosti Malá Bukovina na Děčínsku, odkud byl přeložen na arciděkanskou faru do Horní Police, jen několik kilometrů od své rodné vsi (dnes tvoří Jezvé a Horní Police ještě spolu s městečkem Žandov jeden farní obvod). V Horní Polici před Hockem působil kněz J. K. Pitsch, který v roce 1779 zemřel na mor. V tomto roce přišel Hocke do Horní Police a ujal se (ve věku 47 let) zdejší duchovní správy jakožto arciděkan.\n\nPro dobu jeho působení v úřadě arciděkana v Horní Polici bylo typické, že používal velice specifický a mnohdy až drsný typ humoru, jehož terčem se stávali mimo jiné například litoměřický sídelní biskup Ferdinand Kindermann, či vrchnost z polického zámku. To ovšem neznamená, že by byl Hocke nějakým bezstarostným komikem. Svou službu kněze ve farnosti vykonával svědomitě, o čemž svědčí i dochovaná vizitační zpráva (sestavil jí častý terč Hockeho vtípků, biskup Kindermann), ve které se mimo jiné uvádí: \"„V kostele je vzorný pořádek a čistota… školní mládež je vzorně vyučována… uznání patronátního úřadu.“\"\n\nDalší Hockeho činností bylo domáhání se práv polických arciděkanů, nosit při slavnostních příležitostech stejné insignie jako biskup. Toto právo vymohla všem polickým arciděkanům majitelka panství, ale privilegium nebylo biskupy příliš dodržováno. Biskup Kindermann, který o Hockem mimochodem napsal, že je to „člověk s výjimečnou kněžskou zralostí“ se pokoušel arciděkana uchlácholit tím, že ho jmenoval biskupským vikářem (1797), ale nakonec povolil a Hockemu bylo právo nosit insignie potvrzeno. Kindermannův nástupce Hockeho v roce 1807 jmenoval konsistoriálním radou. Rok na to Hocke zemřel po mrtvici u fary v Horní Polici ve své bryčce.\n\nZajímavé je, že přes všechny pocty až do své smrti Hocke nepřestal žít životem prostého faráře z venkova. Dopřával si drobná potěšení - v polickém pivovaře hrával karty a rád se piva napil.\n\nArciděkan Hocke byl již za svého života velmi ceněn pro svou lidskou povahu. To se projevilo i výběrem místa jeho posledního odpočinku - je pohřben v Horní Polici na hřbitově u kostela hned u paty hlavního hřbitovního kříže, což je považováno za nejčestnější místo na každém hřbitově.\n\nHockeho věhlas nevyprchal ani po jeho smrti a žertovná vyprávění o jeho skutcích se po dlouhá léta uchovávala v ústní tradici zejména mezi sudetskými Němci. Knižní podobu dostala tato vyprávění až roku 1880, kdy vyšla kniha kněze Antona Nittela \"Geschichten vom Hockewanzel\", která se v následujících desetiletích dočkala řady dalších vydání. Některé z Nittelových povídek o Hockewanzelovi byly nedávno publikovány v českém překladu například v diecézním\nměsíčníku Zdislava, který vydává litoměřické biskupství a také v Literárních novinách.\n\nPostavu Hockewanzela si vypůjčil také německý spisovatel (a liberecký rodák) Otfried Preussler do své knihy \"Die Flucht nach Ägypten - Königlich böhmischer Teil\" - česky vyšla roku 1996 pod názvem \"Útěk do Egypta přes Království české\".\n\nV roce 2008 proběhla v obcích Jezvé (kde se Hocke narodil) a v Horní Polici (kde zemřel), připomínka 200 let od jeho úmrtí. V Jezvé se tak stalo při svatovavřinecké poutní Mši svaté 9. srpna, kterou v tamním kostele celebroval generální vikář litoměřické diecéze Mons. Karel Havelka.\n\n"}
{"id": "200368", "url": "https://cs.wikipedia.org/wiki?curid=200368", "title": "Yunjin Kim", "text": "Yunjin Kim\n\nYunjin Kim (* 7. listopadu, 1973, Soul) je korejsko-americká herečka. Kim se narodila v Soulu v Jižní Koreji a v deseti letech emigrovala i s rodiči do USA. Po škole se odstěhovala do New Yorku, aby se mohla začít naplno věnovat svojí herecké kariéře. Herectví vystudovala na Bostonské univerzitě a po promoci se objevila jak na MTV, tak v telenovelách na stanici ABC. V roce 1996 se objevila v korejském televizním dramatu Beautiful Vocation. Během příštích pěti let se objevila v dalších menších filmech. Proslavila ji až role Sun Kwonové v televizním seriálu stanice ABC \"Ztraceni\".\n"}
{"id": "200370", "url": "https://cs.wikipedia.org/wiki?curid=200370", "title": "Ferdinand Kindermann", "text": "Ferdinand Kindermann\n\nJan Ferdinand Kindermann, rytíř ze Schulsteinu (27. září 1740, Království u Šluknova — 25. května 1801, Litoměřice) byl český pedagog, katolický kněz a později litoměřický biskup v letech 1790–1801.\n\nPocházel ze Šluknovska, odkud pocházela celá řada biskupů. Narodil se v rodině obchodníka s plátnem 27. září 1740. Rodina byla hluboce duchovně založena. Dva starší synové se stali řeholníky, jeden cisterciákem, druhý benediktinem, a působili na území dnešního Polska.\nZ Ferdinanda vyrostl velice nadaný hudebník, hobojista a choralista. Byli to právě duchovní, kteří rozpoznali jak jeho hudební nadání, tak bystrost. Otec chtěl, aby po ukončení základní školy začal pracovat v jeho obchodě. Nakonec však Ferdinand dosáhl svého – na intervence šluknovských duchovních udělal zkoušky a byl přijat jako choralista do augustiniánského kláštera v Zaháni (některé historické prameny nesprávně uvádějí cisterciácký klášter v Neu Zelle).\nV Zaháni Ferdinand studoval na gymnáziu v letech 1754 až 1760. Protože se chtěl věnovat duchovní službě, přešel do Prahy na filozofii a poté na teologii. I zde si finančně vypomáhal především jako kostelní hobojista. Znalost hudby mu získala řadu podporovatelů a příznivců, a tak mohl pokračovat ve studiu teologie, byť s hudbou nikdy nepřestal. Po dokončení studia ho 3. března 1765 pražský světící biskup Kayser vysvětil na kněze.\nMladý duchovní měl zájem o vědeckou práci, a proto využil pozvání hraběte Jana Buquoye, aby mohl vedle práce vychovatele dále soukromě studovat. Jelikož se snažil své pedagogické znalosti zdokonalovat, věnoval svou pozornost cizím jazykům, zvláště francouzštině.\nNejdříve úspěšně získal bakalaureát a pak licenciát, v srpnu 1766 následoval doktorát ze spekulativní dogmatiky a nakonec dosáhl titulu doktora teologie (ThDr).\n\nRoku 1766 věnoval Kindermann litoměřickému biskupovi Valdštejnovi své první překladatelské dílo \"„De successione discursus“\".\nHrabě Buquoy byl s Kindermannovou činností velmi spokojen, a nabídl mu proto od konce září 1771 uvolněné místo faráře v jihočeské Kaplici. Poskytl mu dokonce zvláštní stipendium na studijní cestu do Německa, zvláště Zaháně. Během své cesty se Kindermann seznámil s velkým reformátorským dílem o školství zaháňského probošta J. I. Felbigera, který zorganizoval katolické školství i v Lužici. Ještě před svou cestou byl Kindermann jmenován osobním děkanem.\nPo návratu se rozhodl vytvořit nový typ základní katolické školy. Byl natolik úspěšný, že již v roce 1772 vydal samostatnou publikaci \"„Farní škola v Kaplicích“\", zde totiž zaznamenal úspěchy v reorganizaci školy. Úroveň publikace vzbudila značnou pozornost nejen u odborné školské veřejnosti, ale dokonce přímo u dvora, který právě vyvíjel značné úsilí o zlepšení úrovně školství v monarchii. Proto již roku 1774 jmenovala císařovna Kindermanna nejvyšším školským dozorcem pro Čechy. Kindermannovi se podařilo zřídit zvláštní katedru pedagogiky při Malostranském gymnáziu v Praze. Záhy se tam, kde působili absolventi této katedry, úroveň školství podstatně zvýšila.\n\nMarie Terezie za to udělila Kindermannovi nejen osobní pochvalu, ale i peněžitou odměnu. Roku 1775 pak rozhodla o nové školské reformě. Byli jí pověřeni zaháňský probošt Felbiger a Kindermann.\nDalší vzestup Kindermannovy kariéry následoval 18. dubna 1777, kdy ho císařovna povýšila do rytířského stavu a získal případný predikát „rytíř ze Schulsteinu“. Ke znaku si zvolil heslo \"„Rerum magistra secundum normam“\". Současně byl jmenován děkanem kolegiátní kapituly Všech Svatých na Hradčanech. Do Kaplic se už nevrátil, zůstal v císařských službách a rozhodl se osobně přesvědčit o konkrétní úrovni a stavu školství v Čechách. Vypracované hodnocení vedlo k tomu, že Kindermann dostal roku 1778 vlastního sekretáře, litoměřického diecezána Fr. Scholze.\nJelikož měl Kindermann stále ještě na starosti farní úřad Kaplice, požádal, aby byl této funkce zproštěn. Současně se obrátil s prosbou, aby byl dosazen na malý statek v bezprostřední blízkosti Chotče, patřící děkanu kapituly Všech Svatých. Pro určité komplikace se však Kindermannova žádost odložila. Když získal rytířský titul (nobilitace), byla na statku vyčleněna budova pro kapitulní děkanství. Protože nebyla rekonstrukce domu dokončena, byla Kindermannovi vyplácena peněžní náhrada ve výši 300 zlatých ročně.\nV roce 1777 ho Marie Terezie jmenovala infulovaným opatem v Petar v Uhrách.\nV této době sepsal Kindermann reformní školská statuta. Podle nich se měly ve všech sídlech farností zřizovat tzv. triviální školy, v nichž se vyučovalo v mateřské řeči žáků. Obsah výuky tvořila soustava předmětů – náboženství a tzv. trivium čtení, psaní a počítání. Tyto školy musela zřizovat a financovat vrchnost, která pečovala o patronát farnosti. Na ně navazovaly tzv. hlavní školy, zřizované především ve větších městech. Krajská města pak měla přímo povinnost tento typ školy zřídit. Podle osnov se zde pak přednášely i další předměty, ovšem již jen v němčině. To později vedlo k snahám českých obrozenců nahradit ji češtinou, čímž stoupalo napětí mezi oběma národnostmi. Uvedená reforma byla natolik úspěšná, že se v letech 1772 až 1780 počet triviálních škol v Čechách ztrojnásobil a školy na kamerálních panstvích (patřících monarchii či Habsburkům) se staly vzorovými. V kronice \"„Babylon Bohemiae“\" posuzoval kanovník Locateli Kindermannův podíl na reformě školství.\n\nV poslední čtvrtině 18. století se na Valašsku rozšířily vážné náboženské nepokoje. Byla proto vytvořena zvláštní vyšetřující komise pod vedením svobodného pána Kressla a pozdějšího královéhradeckého biskupa Jana Leopolda Haye; členem se stal i Kindermann. Protože jeho jednání bylo obecně ve Vídni vysoce ceněno, stal se v této záležitosti důvěrníkem císařovny.\nV souvislosti s tereziánsko-josefínskými reformami jmenovala císařovna Kindermanna i vrchním dohlížitelem nad bývalou jezuitskou kolejí v Bohosudově. Kindermann se pečlivě staral jak o školství, tak i o statek Soběchleby, který k Bohosudovu patřil. V duchu svých cílů zde založil hlavní školu, ke které byla roku 1832 připojena i tzv. preparanda (vyučování pro učitele). Tak se Kindermann vrátil do své rodné litoměřické diecéze.\n\nNový císař Josef II. ho již 24. prosince 1781 jmenoval vyšehradským proboštem, jemuž patřil i mensální statek v Žitenicích. Ve jmenovacím dekretu se výslovně uvádějí Kindermannovy zásluhy o školskou reformu. Dne 29. června 1782 se na Vyšehradě konala jeho slavnostní instalace a na památku byly vydány zvláštní pamětní mince. Vyšehradské proboštství, v té době přestavované a neobyvatelné, získalo Kindermannovo zásluhou poměrně značnou finanční náhradu. Odhaduje se, že jeho celkový příjem činil nejméně 2 700 zlatých ročně.\nNevelké žitenické panství, ležící ve velmi úrodné ovocnářské oblasti, bylo měrně výnosné. Kindermann se dokonce zasloužil o proslulé pěstování meruněk v tomto regionu. Ani zde nezapomínal na školství a právě v Žitenicích založil první odbornou zemědělskou školu v celém Rakousku. Kindermann velice rád pobýval v Žitenicích i v nedaleké poustevně Skalici přeměněné na letohrádek.\nKindermann se podílel i na některých radikálních josefínských reformách, a to byla likvidace např. literátských bratrstev nebo zřízení chudinského ústavu v Praze.\nAčkoli nadále zůstal členem duchovní komise v Čechách, ubíral se jeho myšlenkový vývoj již tak radiální cestou, že koncem roku 1792 vstoupil do zednářského řádu – do pražské lóže \"„Pravda a Jednota“\". Když bylo v roce 1794 zednářství oficiálně zakázáno, byl již Kindermann čtyři roky litoměřickým biskupem.\n\nPo smrti biskupa Valdštejna jmenoval císař Josef II. Kindermanna za jeho zásluhy v oblasti reforem školských a pedagogických novým litoměřickým biskupem. Učinil tak dvorským dekretem 31. ledna 1790. Císař však Kindermannovi sdělil, že si přeje, aby dále pracoval na dokončení školské reformy. Ve srovnání s názory Marie Terezie spatřoval císař těžiště reforem jinde. Šlo mu o maximální sjednocení monarchie po všech stránkách včetně národnostní situace.\nPapež Pius VI. potvrdil 1. dubna 1790 Kindemannovo jmenování. Ten se ještě před biskupským vysvěcením vzdal 10. června 1790 svého kanonikátu u Všech Svatých v Praze. V soukromé kapli pražského arcibiskupa přijal 4. července 1790 z rukou světícího biskupa Kriegra svěcení. Přisluhujícími byli pozdější strahovský opat Mayer a doksanský opat Winkelburg, kteří patřili do přátelského kruhu nového biskupa. Jeho osobnost byla tak jednoznačná, že se svěcení neúčastnil nikdo ze sídelních arcibiskupů a biskupů v českých zemích. To nepřímo dokazuje, že Kindermann byl nejen přesvědčeným josefinistou, ale i podezřelým z členství v zednářské lóži. Nedůvěra vysokého kléru byla trvalá a Kindermann byl posuzován spíše jako vysoký státní úředník než jako katolický biskup. To se ostatně brzy potvrdilo.\nNa intronizaci do Litoměřic přijel Kindermann 10. října 1790. Průběh popsal ve své publikaci jeho spolupracovník František Antonín Steinský (1752–1816). Za litoměřickou katedrální kapitulu vítal nového biskupa Vavřinec Slavík, kapitulní děkan a současně generální vikář. Ten zůstával nejen věrný zemřelému Valdštejnovi, ale měl značný odstup od josefinistů, o zednářích pak ani nemluvě. Na jeho latinské uvítání odpověděl Kindermann německy. Tak ve Svatoštěpánské katedrále poprvé zazněla němčina v podobné situaci. Je to jeden z prvních oficiálních dokladů rostoucího národnostního napětí v Čechách.\n\nLitoměřické biskupství mělo ve srovnání s ostatními diecézemi nejnižší příjmy: 14 263 zlatých 43 krejcarů. Proto dal císař Kindermannovi vyplácet z náboženského fondu zvláštní příplatek 1000 zlatých ročně. Uvažovalo se i o tom, že by litoměřické biskupství převzalo od pražského arcibiskupství poměrně výnosný statek Světec. Z tohoto úmyslu však sešlo.\nKdyž nevyšlo přidělení Světce diecézi, rozhodl císař, že starobylá vyšehradská kapitula bude trvale zrušena a veškeré jmění včetně Žitenic se stane součástí litoměřického biskupství. Tento úmysl vzbudil na české straně velké rozhořčení, což si Kindermann uvědomil, a požádal proto císaře, aby tak nečinil. Josef II. pouhých pět dní před svou smrtí toto rozhodnutí zrušil. Aby vyšehradská kapitula ocenila postoj biskupa Kindermanna, pořídila dva jeho portréty. Jeden pro sebe a druhý pro žitenický zámek. Zcela jistě to nebylo z vděku ke Kindermannovi, ale diplomatické řešení, které mělo vést ke zrušení nebo alespoň zmírnění národnostních sporů uvnitř vyšehradské kapituly.\nPrvním činem biskupa Kindermanna v Litoměřicích bylo založení dívčí pokračovací školy, jejíž činnost svěřil svému důvěrníku v kapitule pateru Hirnlemu. Ten patřil k radikálním řešitelům národnostních otázek ve prospěch Němců.\n\nKindermann zůstal věrný císaři, i když řadu jeho reforem v oblasti církve přijímal vyšší klérus s nechutí. Kindermann se ve smyslu absolutistického pojetí moci snažil vytvořit pevné orgány církevní správy všech stupňů. Vedle zodpovědnosti za litoměřické biskupství se zaměřoval především na školství v nejširším slova smyslu a na ekonomické zlepšení zdejšího zemědělství. Zavedl například nový typ vizitací. Ze zachovaných pramenů vyplývá, že důkladně zvizitoval každý rok okolo 60 farností, a tak osobně poznal celou problematiku diecéze.\nKindermann byl svým přesvědčením josefinista, a tak zřídil již roku 1791 při katedrále zvláštní školský ústav. Velkého ohlasu dosáhlo jeho zakládání industriálních škol, které byly postupně zřizovány nejen v monarchii, ale i v celé Evropě. Kindermannově pozornosti neušly ani sociální problémy a charitativní aktivity. V tomto ohledu získal podporu zvláště v Čechách, kde se školské reformy prolínaly s činnostmi sociálními a chudinskými. Proto také Kindermann pracoval v nově zřízené dvorské komisi pro chudé, v jejímž čele od počátku stál hrabě Jan Buquoy. Pro tuto službu se biskup snažil získat i duchovní, zvláště při kázáních. Měly vést klérus k budování chudobinců v Praze a v chudých oblastech Čech a zároveň širokou veřejnost k jejich dotování. Z této péče nevyjímal ani chudé pražské Židy.\n\nAčkoliv Kindermann prosazoval němčinu, dokázal se, když bylo třeba, zastat Čechů. Svědčí o tom jeho některá konkrétní rozhodnutí. Např. při své rozmanité a časově náročné činnosti nemohl sám vykonávat duchovní službu na Vyšehradě, a proto ji svěřil děkanu kapituly Veselému, který byl znám jako přesvědčený český obrozenec. Zastal se též Josefa Dobrovského, když byl požádán baronem van Swietenem o jeho hodnocení. Kindermannova odpověď byla jednoznačně kladná. Dobrovský si to dobře uvědomoval, neboť napsal Josefu Helfertovi, \"„že mu Kindermann zachránil čest“\". Přesto v tomto období rozpory mezi Čechy a Němci mohutněly. Kindermannova činnost se v tomto ohledu nelíbila především vyššímu kléru. Vyčítali mu jednoznačně kladný vztah k Habsburkům a podporu císařské církevní politiky. Některé jeho reformní zásahy však byly přijímány velmi kladně.\nLitoměřický biskup trpěl dnou. V roce 1799 byl raněn mrtvicí, po níž přestal mluvit. Následující rok ale svou vůlí překonal zdravotní potíže a znovu začal kázat. Zemřel 25. května 1801 v biskupské rezidenci a jako první biskup byl pohřben na novém litoměřickém hřbitově, který sám vysvětil roku 1791.\nBiskup Kindermann patří jistě k významným tehdejším osobnostem, zvláště v oblasti školských reforem (jeho model školství byl později přejat na 500 školách v Čechách a na Moravě), ale nelze pominout i to, že svými postoji podstatně přispěl k zostření česko-německých vztahů v zemi.\n\n\n"}
{"id": "200387", "url": "https://cs.wikipedia.org/wiki?curid=200387", "title": "Čištění odpadních vod", "text": "Čištění odpadních vod\n\nČištění odpadních vod je proces zlepšování kvality odpadní vody. Intenzivně probíhá na čistírnách odpadních vod, mnohem pomaleji i samovolně v přírodě během procesu samočištění.\n\nPro čištění odpadních vod se používají chemické, fyzikálně-chemické i biologické metody.\n\nFyzikální, chemické a fyzikálně-chemické metody:\na další.\n\nBiologické metody:\nTypem biologických čistíren jsou tzv. kořenové čistírny, aktivační systémy, biofiltry, oxidační příkopy nebo zemní filtry.\nOdpadní vody jsou zde čištěny za pomoci bakterií a dalších mikroorganismů (houby, kvasinky, prvoci...), převážně jde o biochemické enzymatické procesy.\nNejprve se přefiltrují větší pevné odpady (na česlích apod.), poté se voda napustí do usazovacích nádrží a pevné látky se nechávají usazovat. Další cesta vede v případě nejběžnějšího procesu do tzv aktivačních nádrží s mikroorganismy (bakteriemi), které postupně přemění rozpuštěné i koloidní odpadní látky ve vodě na biomasu a plyny (např. CO2, CH4, H2S, H2, N2 - dle typu procesu). Časté jsou i vícestupňové procesy - např. nejprve anaerobní čištění a následně aerobní čištění, nebo anaerobní, pak anoxické a aerobní čištění.\n\nPo biologickém čištění se obvykle provádí fyzikální separace biomasy od vyčištěné odpadní vody - sedimentací, flotací, filtrací, membránovou separací. Takto vyčištěná voda je vypuštěna do řeky.\n\nSamočištění vody je přirozený přírodní proces, při kterém se voda čistí pomocí mikroorganismů a vzdušného kyslíku, u podzemních vod také filtrací průchodem před vodopropustné geologické vrstvy. Maximální účinnost čištění vody dosahuje příroda jejím odparem a zpětnou kondenzací, která probíhá prakticky neustále v zemské atmosféře.\n"}
{"id": "200391", "url": "https://cs.wikipedia.org/wiki?curid=200391", "title": "Poruba (okres Prievidza)", "text": "Poruba (okres Prievidza)\n\nPoruba ( \"Nickelsdorf\", \"Mohos\") je obec na Slovensku v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci pochází z roku 1339. V obci je opevněný gotický římskokatolický kostel svatého Mikuláše ze 14. století se vzácnými freskami.\n\n"}
{"id": "200401", "url": "https://cs.wikipedia.org/wiki?curid=200401", "title": "Henry Taylor", "text": "Henry Taylor\n\nHenry Taylor (17. března 1885, Hollinwood - 28. února 1951, Oldham) byl britský plavec, trojnásobný olympijský vítěz na 4. letních olympijských hrách 1908 v Londýně, kde ve všech disciplínách zároveň vytvořil světové a olympijské rekordy (400 m a 1500 m volný způsob, štafeta 4 x 200 m volný způsob). Ve štafetě 4 x 200 m získal bronzové medaile i na olympiádách 1912 a 1920. Byl také držitelem světového rekordu na 880 yardů volným způsobem. Méně úspěšně hrál i vodní pólo.\n\nHenry Taylor záhy osiřel a vychovával ho starší bratr William. Velmi brzy začal plavat v Chadderton Baths v Oldhamu a již v sedmi získal na plaveckých závodech stříbrnou medaili. Soutěží se pak účastnil pravidelně. Byl zaměstnán v místní přádelně bavlny a o pracovních přestávkách trénoval plavání v blízkém Hollinwoodském kanálu a po večerech na jezeru v Alexandra Parku. Přihlásil se do plaveckého oddílu Chadderton a byl vybrán do olympijského týmu při mezihrách roku 1906 v Athénách. Zvítězil tam v závodě na 1 míli volný způsob, byl druhý na 400 m v. zp.a bronzový na 4 x 250 m v. zp. za Británii. Tyto výsledky však nejsou započítány do historie oficiálních olympijských her, proto ani nejsou uvedeny v tabulce. Téhož roku vytvořil Taylor svůj první světový rekord (na 880 yardů volný způsob).\n\nTři vítězství na olympijských hrách 1908 mu přinesly uznání za nejlepšího amatérského plavce Británie. Po dvacet let se pravidelně zúčastňoval vytrvalostního závodu na 13 mil přes Morecambe Bay a osmkrát v něm vyhrál. Život mu přinášel finanční potíže, kvůli nimž musel rozprodat 35 svých trofejí a přes 300 medailí. V roce 1926 ukončil sportovní kariéru a koupil si hospodu \"Nudger\" v Dobcrossu poblíž Oldhamu, tento podnik zkrachoval, a tak nakonec obsluhoval zákazníky Chaddertonských lázní, kde začínal svoji kariéru. Zemřel 28. února 1951 ve svých 65 letech. Jeho trofeje byly později shromážděny a mnoho let vystaveny v Chaddertonských lázních.\n\nNa start nastoupilo 25 závodníků z 10 zemí. Z devíti rozplaveb postoupili vítězové a další závodník s nejlepším časem do semifinále. Ze dvou semifinálových závodů po pěti plavcích postupovali první dva vždy do finále. Henry Taylor nastoupil do šesté rozplavby a vyhrál ji časem 5:42,2 min před Australanem F. Springfieldem, zatímco Ital Baiardo vůbec nedoplaval. V semifinále podlehl Rakušanovi Otto Scheffovi, když byl rychlejší než v rozplavbě (5:41,0 min), zato ve finále vytvořil světový a olympijský rekord 5:36,8 min a vyhrál před Australanem Frankem Beaurepairem a Rakušanem Scheffem.\nNejcennějšího vítězství dosáhl Henry Taylor v plaveckém maratónu na 1500 m. Celkem startovalo 19 plavců z osmi zemí. Ze sedmi rozplaveb postupovali vítězové a další závodník s nejlepším časem do semifinále. Ze dvou čtyřčlenných semifinálových závodů postupovali do finále první dva plavci. Taylor měl už v rozplavbě nejlepší čas 23:24,4 min a postupoval i druhý Otto Scheff z Rakouska, zatímco Wretman ze Švédska vypadl a Nizozemec Meijer ani nedoplaval. V semifinále za Taylorem (čas 22:54,0 min) byl Australan Frank Beaurepaire, Britové Foster a Moist byli vyřazeni.Ve finále Henry Taylor vytvořil světový a olympijský rekord 22:48,4 min, ale pokračoval dalších 120 yardů, aby doplnil trať na míli (čas na 1 míli měl 24:33,0 min). Za Taylorem skončil druhý Brit Sydney Battersby, třetí byl Australan Beaurepaire.\nKe štafetě na 4 x 200 volný způsob nastoupila Velká Británie ve složení John Henry Derbyshire, Paul Radmilovic, William Foster a Henry Taylor jako finišman. Šest štafet se postavilo do tří semifinálových plaveb, do finále postoupili vítězové a další tým s nejlepším časem. Zatímco 2. semifinále mělo tři týmy (Velká Británie porazila USA a Švédsko), ve 3. semifinále Maďarsko nemělo soupeře, a tak ani neplavalo! Britové vytvořili ve finále světový a olympijský rekord časem 10:55,6 min, druhé bylo Maďarsko, třetí Američané.\nStartovalo 26 závodníků ze 13 zemí. Ve čtvrtfinálových bojích bylo šest rozplaveb, z každé postupovali dva nejlepší a k nim se jako třináctý semifinalista přidal další nejlepší časem. Henry Taylor postoupil do semifinále z druhého místa za Maďarem Bélou Las-Torresem časem 5:48,4 min. Ve svém semifinále obsadil páté místo (5:48,2 min) a celkově byl klasifikován jako desátý. Závod vyhrál George Hodgson (Kanada) před Britem Johnem Hatfieldem a H. Hardwickem z Australoasie.\nNa start se postavilo 19 závodníků z 11 zemí. Z pěti čtvrtfinálových rozplaveb postupovali po dvou nejlepších, jedenáctým semifinalistou na čas byl Henry Taylor, který skončil třetí v rozplavbě za Švédem Anderssonem a Australanem Malcolmem Championem. Do semifinálového závodu nenastoupil a celkově na základě času z rozplavby mu v historii patří 9. místo. Závod skončil na prvních místech stejně jako soutěž na 400 m (1. Hodgson, 2. Hatfield, 3. Hardwick).\nStartovalo celkem 5 štafet. Plavala se sice i semifinále, ale všechna mužstva postoupila vlastně automaticky do finále. Velká Británie doplavala ve složení William Foster, Sydney Battersby, John Gatenby Hatfield a Henry Taylor pro třetí místo za Australoasií a USA.\nZávodilo 20 plavců z 11 zemí, Henry Taylor byl vyřazen v semifinále a svým časem je celkově hodnocen na 7. místě.\nZávodilo 24 plavců z 13 zemí, Henry Taylor byl dávno za zenitem své výkonnosti a skončil v rozplavbě celkově 21. časem.\nZávodilo 7 štafet, Velká Británie obsadila třetí místo ve složení Leslie Savage, E. Percy Peter, Henry Taylor a Harold Annison za USA a Austrálií.\n\n\n"}
{"id": "200404", "url": "https://cs.wikipedia.org/wiki?curid=200404", "title": "Purismus (lingvistika)", "text": "Purismus (lingvistika)\n\nPurismus či purizmus (z latinského \"purus\" 'čistý') je úsilí o stylovou čistotu v tvorbě. V jazykovědě je literárním úsilím o čistotu národního jazyka a literárních děl od cizích slov, syntaktických vazeb i jiných jazykových útvarů. Zároveň se jedná o očistu národního jazyka od jeho pokleslých forem.\n\nPurismus se poprvé objevil již v klasické antice – např. u známých řečníků Cicerona nebo Seneky. V literatuře se puristické tendence objevují již v období baroka, kdy byl purismus symbolem vlastenectví (např. V. J. Rosa). V Německu se toto úsilí o čistotu jazyka hodně rozšířilo v 17. století jako reakce na módní pronikání francouzských vlivů (např. alamodová literatura). Ve Španělsku byl silný purismus v 18. století, kde se místní jazykovědci snažili bránit rozsáhlému přejímání francouzských literárních forem a vkusu (tzv. afrancesamiento).\n\nObecně tak lze vystopovat tendenci, kdy se purismus projevuje vždy jako nástroj obrany jazyka v okamžicích, kdy u jeho mluvčích převládne názor, že je ohrožen, byť takové mínění skutečnost odrážet nemusí. S purismem se lze setkat ale také i v případě, kdy ve společnosti převládne expanzivní názor a puristické snahy, ač vnímány stále jako \"obranné\" představují realizaci expanzionistických myšlenek. \n\nV češtině se s purismem lze setkat nejméně od počátku 15. století. Tato dlouhá a nepřerušená tradice začala nejpozději u Jana Husa, který si ve \"Výkladu desatera\" (1412) stěžoval na to, že „pravý Čech“ pomalu češtině přestává rozumět, a doporučuje nahradit například původně německé slovo „knedlík“ (dnes něm. \"Knödel\") původnějším výrazem „šiška” (které se mimochodem dosud vyskytuje ve východomoravských a v části středomoravských nářečí). Příkladů udává však pouze několik.\n\nPuristické snahy pokračovaly v humanistickém prostředí 16. století, kdy se kladl obzvlášť velký důraz na kultivaci spisovného jazyka a česká větev humanismu se snažila úspěšně ukázat, že čeština obstojí ve srovnání s klasickými jazyky. Zastáncem čistoty češtiny a odpůrce \"vtrušování\" germanizmů, latinizmů i grécizmů byl například Matouš Benešovský zv. Philonomus, který svůj puristický program explicitně rozvádí v \"Knize slov českých vyložených\" (1587). Na rozdíl od Jana Blahoslava a jeho \"Gramatiky české\" (1571), která také odmítala nadměrné užívání zavlečených slov, nepřiznával funkčnost žádným cizím slovům: M. Benešovský se snažil překládat i vlastní jména (Melantrich = Černovlásek, David = Silruk) a biblické (bible = bukva) a filozofické (logika = slovnice, gramatika = čtenice, dialektika = rozhodnice) pojmy.\n\nDále se tradice přelévala do barokního purismu v dílech, jako je \"Brus jazyka českého\" Jiřího Konstance (1667), vydaný po jeho smrti M. V. Šteyerem, a známá \"Čechořečnost\" Václava Jana Rosy z r. 1672. Ta kromě obrany českého jazyka obsahuje také puristický slovníček, z něhož čerpali i další barokní gramatici. Další důležitou položkou je \"Grammatica Linguae Bohemicae\" (Václav Jandit, 1704, 1705, 1715, 1732, 1739, 1753): k vydání z r. 1715 je připojen puristický slovníček pod názvem \"Slovář český\" (1704), jehož autorem je J. Ryvola, člen řádu křižovníků s červenou hvězdou. Čistota češtiny se, přirozeně nesoustavně, objevovala v požadavcích jezuitských kazatelů 18. století, jako byl např. Ondřej František Waldt (svatonepomucké kázání z r. 1729) nebo Daniel Nitsch, a nakonec ústí ve známý purismus obrozenecký. Opakovaně uváděný Jan Václav Pohl je tedy jen jednou z položek v delším seznamu dlouhodobých snah českých intelektuálů.\n\nPuristické snahy se v Česku částečně objevují ještě ve 20. století u jazykovědců z okruhu časopisu Naše řeč v polemice se stoupenci tzv. funkční lingvistiky, (Dobová kritika Jiřího Hallera, lingvistu a redaktora časopisu Naše řeč, pro jazykový purismus je moderní lingvistikou považována za nespravedlivou.) S nástupem pražského strukturalizmu puristické snahy pomalu odezněly.\n\nChorvatský jazyk má ze své podstaty přirozeně silné puristické tendence. Vymezuje se tím vůči jazyku srbskému, který je co se do slovní zásoby týče téměř totožný, avšak praxe tvorby domácích slov a nahrazování internacionalizmů mu je zcela cizí. Již v dobách chorvatského národního obrození začaly být mezi jazykovědci zaváděny zcela nové chorvatské termíny; mnohdy založené na podobném základě, jako tomu bylo v češtině (neboť je známo že čeští a chorvatští obrozenci měli díky existenci jednoho státu četné kontakty. Jednalo se velmi často o kalky z němčiny (z bahnhof → kolodvor, z geographia → zemljopis).\n\nNové rozměry získal chorvatský jazykový purismus během druhé světové války, kdy fašistické Chorvatsko politicky bojovalo proti sdílení čehokoliv společného se Srby, včetně jazyka. Nová slova se však v jazyce neusídlila (např. místo \"tramvaje\" \"munjovoz\") a se vznikem socialistické Jugoslávie začaly být aktuální zcela jiné jazykové otázky. Dosud existující purismy, které jsou v chorvatském jazyce vnímány jako vlastní, domácí a používají se již od doby obrození, samozřejmě zůstaly a byly vnímány jako součást tzv. \"západní varianty srbochorvatského jazyka\"\n\nV roce 1990 se těsně před rozpadem Jugoslávie rozpadl i společný jazyk. Chorvatština byla uznána za svébytnou řeč a tendence k zvýšení odlišnosti od srbského jazyka se začaly zvyšovat. Mnoho internacionalismů bylo nahrazeno; řada z nich se ujala a používá se dodnes, některé jiné se však ukázaly jen pouze jako symboly doby a lidé si na ně nezvykli. Některé puristické tendence se ukázaly ba dokonce až jako komické (zrakomlat namísto helikoptera) a staly se předmětem parodizace tiskem. Spoustu nových výrazů však přejala oficiální linie jazyka, především státní správy, přestože ve veřejnosti větší ohlas nenašly.\n\nAčkoliv je srbský jazyk v podstatě puristickým principům vzdálen, během konfliktu v Jugoslávii bylo možné vystopovat určité tendence puristického charakteru, podstatě jazyka cizí a zastávané občas některými vzdělanými osobnostmi. Nejvíce zasáhly oblasti srbské Bosny a Hercegoviny, kde byl přijat cizí a nikdy nepoužívaný standard jazyka z Bělehradu (ekavština). Do popředí se dostal styl projevu, založený na písemné tradici dávných srbských hrdinů; guslarů a hajduků. Jedná se tak o víceméně přenesení etnického čištění na zcela nové pole – pole jazyka. Tento trend však byl spíše marginální a po normalizaci vzájemných vztahů rychle skončil.\n\n\n\n"}
{"id": "200412", "url": "https://cs.wikipedia.org/wiki?curid=200412", "title": "Feston", "text": "Feston\n\nFeston je dekorativní prvek, malovaný nebo častěji plastický, štukový, představující zavěs z listů, květů, případně ovoce, propletený nebo zakončený stuhou. Řada festonů vytváří girlandu. \n\nVyvinul se z antické enkarpy a užíval se jako ozdoba průčelí paláců, zámků, obytných budov i interiérů, zvláště schodišť a representačních sálů. S festonem se setkáme v antickém, renesančním, barokním a klasicistním umění, na římsách a na fasádách, ale i na zdobených užitkových předmětech. Feston ve formě vavřínového polověnce je v českých zemích charakteristický pro období konce 18. století. \n\n"}
{"id": "200418", "url": "https://cs.wikipedia.org/wiki?curid=200418", "title": "Galina Miklínová", "text": "Galina Miklínová\n\nGalina Miklínová (* 28. července 1970 Ostrava) je česká režisérka, výtvarnice animovaných filmů a ilustrátorka.\n\nV letech 1984–1988 vystudovala Střední uměleckoprůmyslovou školu v Uherském Hradišti, obor užitá grafika, a v letech 1991–1997 Vysokou školu uměleckoprůmyslovou v Praze, ateliér filmové a televizní grafiky u prof. Miroslava Jágra a prof. Jiřího Barty. V roce 1995 studovala animovaný film na Humberside University ve Velké Británii. Zabývá se jak filmovou tvorbou, tak knižními ilustracemi. \n\n\nidentová znělka ČT2, Radio City, Cinemart\n\n\n\n"}
{"id": "200423", "url": "https://cs.wikipedia.org/wiki?curid=200423", "title": "MaNGOS", "text": "MaNGOS\n\nMaNGOS (Massive Network Game Object Server) je open source, multiplatformní, objektově orientovaný serverový projekt, donedávna hostovaný na SourceForge.net (od 21. září 2006), nicméně v říjnu 2008 projekt přešel z SVN na distribuovaný systém Git hostovaný na serveru GitHub. MaNGOS je šířen pod licencí GPL. Tento projekt je jeden z hlavních otevřených server emulátorů, které podporují síťový protokol hry World of Warcraft. Je používán k vytváření privátních serverů.\n\nMaNGOS je napsán C++ a C# a může být provozován pod různými databázovými prostředími, například MySQL, SQLite nebo PostgreSQL.\n\nPodporuje hned několik verzí hry World of Warcraft - standardní MaNGOS se snaží jít ruku v ruce s nejnovějšími verzemi oficiálních serverů (současně patch 3.3.5a).\nMaNGOS-Zero je projekt zaměřený na tzv. pre-TBC WoW, čili World of Warcraft na patch 1.12.1 bez jakéhokoli datadisku.\n\nMaNGOS projekt byl založen v září roku 2005 Danielem (theluda). První verze byla vypuštěna 13. září 2005; je založen na zdrojových kódech emulátoru WoWD 0.9.0, který byl napsán v C++.\n\n\nV druhé polovině roku 2008 se od vývojářů MaNGOSu odštěpilo několik lidí a začalo pracovat na svém vlastním emulátoru (serverovém projektu), kterému dali název Trinity Core, a který z MaNGOSu přímo vychází (takové \"odnoži\" se říká fork).\nToto \"rozdvojení\" projektu vzniklo hlavně kvůli rozepřím ohledně způsobu programování tohoto emulátoru (Trinity Core má například jiné umístění skriptů, trochu jinou databázovou strukturu a mnoho dalších menších úprav kódu). Od té doby pokračuje vývoj obou emulátorů samostatně.\nZároveň Trinity používá svou vlastní dále vyvíjenou databázi - Trinity DataBase.\n\nStejně jako MaNGOS, i Trinity podporuje více verzí hry (je to několik \"podprojektů\", pro každou z těchto verzí hry jeden):\n\n"}
{"id": "200424", "url": "https://cs.wikipedia.org/wiki?curid=200424", "title": "Ivona Březinová", "text": "Ivona Březinová\n\nIvona Březinová (* 12. května 1964 Ústí nad Labem) je česká spisovatelka knih pro děti.\n\nNarodila se v Ústí nad Labem, kde vystudovala gymnázium a Pedagogickou fakultu Univerzity J. E. Purkyně, obor český jazyk - dějepis. Po absolvování vysoké školy začala pracovat na katedře bohemistiky jako asistentka a o rok později získala doktorát pedagogických věd v oboru český jazyk a literatura. Jako odborná asistentka pak pracovala na vysoké škole ještě několik let a věnovala se především české literatuře 19. a začátku 20. století, později pak i literatuře pro děti a mládež. V té době také publikovala ve sbornících a časopisech odborné články. Pak se ale provdala do Prahy, kde se jí narodily dvě dcery, Tereza a Veronika, a po skončení mateřské dovolené se začala věnovat psaní knížek pro děti a mládež.\n\nPíše pro děti všech věkových kategorií od předškoláků po dospívající, některé knihy jsou napsané speciálně pro začínající čtenáře v první třídě. Věnuje se nejrůznějším žánrům. Její tvorba zahrnuje leporela, pohádky, příběhy ze života dětí i zvířat, ale i encyklopedie. Některé texty zobrazují téma jinakosti a handicapu (autismus, dítě na vozíku, Alzheimerova choroba, šikana, závislosti atd.). Knihy vydávají nakladatelství Albatros, Artur, Axióma, Didaktis, Egmont, Fragment, Grada, JaS, Junior, Knižní klub, Meander, Mladá fronta, Pasparta a Petra. Její povídky jsou uváděny na stanici Český rozhlas 2. Ze slovenštiny překládá knihy Gabriely Futové, Romana Brata a Toni Revajové. Po dva roky zvala do knihkupectví Fantazie na Tylově náměstí v Praze hosty z řad spisovatelů, ilustrátorů, herců a dalších příznivců psaného i mluveného slova v pořadu Ivona uvádí... \n\nV letech 2005 - 2011 působila jako lektorka tvůrčího psaní na Literární akademii (Soukromé vysoké škole Josefa Škvoreckého), v letech 2008 - 2011 zde zastávala funkci vedoucí Katedry tvůrčího psaní a v akademickém roce 2010 - 2011 byla jmenována prorektorkou pro uměleckou a ediční činnost. Za dobu svého působení na Literární akademii připravila se svými studenty šest knižních projektů. \n\nOd roku 1982 je členkou IBBY, od roku 1999 členkou Obce českých spisovatelů.\n\nJe patronkou Alzheimer nadační fond, nadačního fondu Gabrielis a Centra Filipovka pro děti se zdravotním postižením.\n\n\n\n\n"}
{"id": "200431", "url": "https://cs.wikipedia.org/wiki?curid=200431", "title": "Purismus (architektura)", "text": "Purismus (architektura)\n\nPurismus (z latinského \"purus\" čistý) je úsilí o stylovou čistotu v tvorbě. Architektonický purismus je reprezentován dvěma směry: obnova památek a stavby v duchu původního historického slohu a styl moderní architektury oproštěné od zdobnosti.\n\nUplatňoval se v historizující architektuře a v obnově historických památek v 19. století. Je pro něj charakteristické přísné lpění na tzv. \"čistém slohu\", které se projevovalo odstraňováním veškerých pozdějších úprav. Proti takovémuto přístupu vystupovali zastánci analytické památkové péče (Alois Riegl, Max Dvořák).\n\nV Čechách byl neogotickým restaurátorem v puristickém duchu např. Josef Mocker, který rekonstruoval řadu středověkých památek.\n\nTyto zásahy často doslova fyzicky zachránily rekonstruované stavby před rozpadem a přeměnou ve zříceninu (Karlštejn). Na druhé straně znamenaly také velice výrazné poškození historické podoby stavby, přičemž velmi často spíše než o návrat k původní podobě šlo o realizaci romantických představ a \"de facto\" o falšování historické podoby obnovovaných budov.\n\nUmělecký směr první poloviny 20. století, který se snaží maximálně oprostit stavbu od dekoru a uplatnit především samotnou konstrukci, barvu a strukturu stavebního materiálu atp. Jinými slovy výsledného účinku architektonického díla má být dosaženo co nejmenšími prostředky. Tento styl se neomezoval pouze na architekturu, ale také na další oblasti výtvarného umění (malba, kresba – Amédée Ozenfant). \n\nTato tendence se objevuje v pozdní geometrické secesi (vídeňský architekt Otto Wagner). Výrazným představitelem tohoto směru je také architekt Adolf Loos. Z mladších architektů pak také Čech Bedřich Feuerstein. Jako puristická lze charakterizovat také raná díla švýcarského architekta Le Corbusiera. Ten spolu s Ozenfantem sepsal manifest purismu (\"Aprés le cubisme\"), a proto bývá tato dvojice nepřesně označována jako „tvůrci“ purismu. V českém prostředí na počátku dvacátých let vznikla neformální skupina Puristická čtyřka sdružující mladé architekty Jaroslava Fragnera, Evžena Linharta, Karla Honzíka a Víta Obrtela.\n\nLe Corbusier ovšem později purismus syntetizoval do podoby daleko významnějšího funkcionalismu, jehož je také hlavním představitelem. Dalším stavebním stylem, který se z purismu vyvinul v prostředí revolučního Ruska je konstruktivismus.\n"}
{"id": "200434", "url": "https://cs.wikipedia.org/wiki?curid=200434", "title": "Hnací náprava", "text": "Hnací náprava\n\nHnací náprava kromě přenosu váhy vozidla na vozovku (koleje) umožňuje i přenos krouticího momentu na hnaná kola. Může to být buď přední, nebo zadní náprava, nebo obě (všechny). V případě přední hnací nápravy je výhodou bezpečnější průjezd zatáček, protože je vozidlo taženo hnanými koly. Přenos hnací síly na nápravu se děje prostřednictvím hřídele s kardanovými klouby, ale jsou i jiné způsoby přenosu točivého momentu na hnací nápravu, např. řemenem, řetězem nebo ozubeným soukolím.\n"}
{"id": "200435", "url": "https://cs.wikipedia.org/wiki?curid=200435", "title": "Lithium-iontový akumulátor", "text": "Lithium-iontový akumulátor\n\nLithium-iontová baterie (zkráceně Li-Ion baterie) je druh nabíjitelné baterie běžně používané ve spotřební elektronice. Kvůli vysoké hustotě energie vzhledem k objemu se výborně hodí pro přenosná zařízení. V současnosti je to v této oblasti asi nejpoužívanější typ. Chemický princip je velmi podobný jako v lithium-polymerových bateriích.\n\nPrvní experimenty prováděl G. N. Lewis v roce 1912. Návrh proběhl roku 1960, poté byla baterie vyvíjena hlavně v Bellových laboratořích. První prodejní verzi vyrobila firma Sony v roce 1991. Dnes mnoho lidí vidí ve vývoji bateriových akumulátorů možnost, jak vyřešit nestabilní dodávku energie z obnovitelných zdrojů (především solární a větrné elektrárny). Inovátorská firma Tesla ze stejného důvodu vyrobila obří bateriové úložiště Tesla Megapack. Jde o obří Li-Ion baterii, která by měla z trhu vytěsnit potřebu paroplynových elektráren.\n\nAnoda je vyrobena z uhlíku, katoda je oxid kovu a elektrolyt je lithiová sůl v organickém rozpouštědle.\n\nZákladní zjednodušená chemická reakce:\n\nformula_1\nUvnitř každé běžně prodávané baterie (\"battery packu\") je čip, který hlídá stav a kontroluje průběh nabíjení.\n\nZásoby lithia se odhadují na pokrytí výroby akumulátorů pro 10 miliard automobilů. Při odhadovaném počtu automobilů a životnosti akumulátorů nelze očekávat pokrytí spotřeby do konce 21. století, pokud se od poloviny století budou vyrábět pouze elektromobily.\n\nJmenovité napětí Li-ion článku dané normami je 3,6 V, případně 3,7 V (USA), v případě baterií s více sériově zapojenými články pak jeho násobky (7,2-10,8-14,4-18 V), někteří výrobci uvádí i jiné hodnoty nerespektující tyto standardy. Skutečné výstupní napětí záleží na typu článku, stupni nabití a dalších faktorech, může se pohybovat např. mezi 4,2 a 3–2,5 V. Klesající napětí může sloužit k zjištění (indikaci) míry vybití akumulátoru a být regulováno pomocnou elektronikou. Tato elektronika také kontroluje překročení konečného nabíjecího i vybíjecího napětí, které jej může nenávratně zničit, tedy jej odpojí při překročení mezní hodnoty (např. 4,2 V) při nabíjení a při poklesu pod stanovenou hodnotu při vybíjení. Nezbytná elektronika však může akumulátor znehodnotit při jeho uskladnění ve vybitém stavu, protože sama jej může malým odběrem vybít pod stanovenou mez. Regulace pracovního napětí kromě mezních hodnot (zničení, exploze) může sloužit k prodloužení životnosti akumulátoru.\n\n\n\n\n\n"}
{"id": "200437", "url": "https://cs.wikipedia.org/wiki?curid=200437", "title": "Dave Hyatt", "text": "Dave Hyatt\n\nDave Hyatt (* 28. června 1972) je americký programátor, který je v současné době zaměstnán ve společnosti Apple, kde je součástí vývojového týmu zodpovědného za webový prohlížeč Safari a framework WebKit. Byl součástí týmu, který uvolňoval betaverze a verzi 1.0 tohoto prohlížeče. V současné době je architektem Safari a WebKitu.\n\nPřed prací v Apple Hyatt pracoval v letech 1997 až 2002 v Netscape Communications, kde pomáhal vyvíjet webové prohlížeče Mozilla. Je též spoluautor webového prohlížeče Camino (tehdy znám jako Chimera) a je spolu s Blakem Rossem spolutvůrcem Firefoxu (tehdy pod názvem Phoenix). Je podepsán pod implementaci funkce prohlížení v panelech ve všech uvedených prohlížečích. Vytvořil též a sepsal první specifikace jazyků XBL a XUL.\n\n"}
{"id": "200439", "url": "https://cs.wikipedia.org/wiki?curid=200439", "title": "Lucius III.", "text": "Lucius III.\n\nLucius III. vlastním jménem Ubaldo Allucingoli, O. Cist. (* kolem 1110, Lucca – 25. listopad 1185, Verona) byl papežem v letech 1181–1185. V roce 1184 zavedl bulou \"Ad abolendam\" biskupskou inkvizici.\n\nNarodil se v republice Lucca Orlandu Allucingoli. Stal se cisterciákem. V knětnu 1141 byl jmenován Kardinálem-knězem a jako titulář římského kostela Svaté Praxedy papežem Inocencem II. a roku 1158 kardinálem-biskupem Ostie a Velletri papežem Hadriánem V.. Byl vysvěcen na biskupa roku 1159. Allucingoli patřil k hlavním poradcům papeže Alexandra III. Papež jej často vysílal na mise: 1156 do Beneventa na jednání s Vilémem I. Sicilským, 1166-1167 působil jako legát na Sicílii a 1167-1169 v Konstantinopoli. Od roku 1163 až do svého zvolení byl děkanem Kolegia kardinálů.\n\nJeho zvolení papežem 1. září 1181 (první, kde byla uplatněna dvoutřetinová většina) sice proběhlo bez obtíží, avšak jeho pontifikát klidný nebyl. Úřadu se ujal 6. září, ale větší část své vlády prožil mimo Řím. Z nebezpečného Říma utekl a setkal se s císařem Svaté říše římské Fridrichem Barbarossou. V listopadu 1184 ve Veroně, kde se konala synoda, společně vydali dekret proti kacířům (katarům a valdenským). Touto bulou (nazvanou \"Ad abolendam\") papež předpokládal, že každý biskup bude z vlastní vůle pátrat po kacířích ve své diecézi.\n\nFridrich Barbarossa zasnoubil svého syna Jindřicha s dcerou sicilského krále Rogera II. Toto spojení znamenající svazek mezi Svatou říší římskou a Normany bylo pro Papežský stát velice nebezpečné a do budoucna se stalo problémem číslo jedna.\n\nLucius III. exkomunikoval vzpurné Římany. 25. listopadu 1185 zemřel ve Veroně a pohřben byl v místním dómu.\n\nJako kardinál se Ubaldo Allucingoli zúčastnil těchto konkláve:\n\n"}
{"id": "200441", "url": "https://cs.wikipedia.org/wiki?curid=200441", "title": "Markrabě", "text": "Markrabě\n\nMarkrabě, alternativně markrabí, (z něm. \"Markgraf\"; lat. \"marchio\") je buď titul vládce závislého území, nebo vysoký šlechtický titul. Původně šlo o titul královského nebo císařského úředníka spravujícího marku (tj. pohraniční území Franské říše) nebo markrabství.\n\nTitul zavedl Karel Veliký někdy kolem roku 800, aby zajistil ochranu hranic proti vnějším nepřátelům. Výraz pochází z germánského \"mark\" (hranice, resp. pohraniční území), a \"graf\" (hrabě), jde tedy o „hraničního hraběte“. Markrabě měl zvláštní výsady – mohl například svolávat válečnou pohotovost. Na jeho práci dohlížel zvláštní panovníkův vyslanec (\"missus dominicus\").\n\nV mnoha zemích Evropy se titul používal i po pádu Franské říše. Do 12. století se však velká část markrabat změnila ze správců na dědičné vladaře. V románských zemích a v Anglii (ovlivněné románsko-normanskou kulturou) později titul markraběte (respektive markýze) přestal označovat držitele vladařské funkce a stal se jenom šlechtickým titulem, udělovaným panovníkem.\n\n\n"}
{"id": "200458", "url": "https://cs.wikipedia.org/wiki?curid=200458", "title": "Chotkova (Praha)", "text": "Chotkova (Praha)\n\nChotkova silnice (v dnešní terminologií nejde o silnici, ale o místní komunikaci či \"Chotkovu ulici\", někdy Chotkova zatáčka) z roku 1831 se nachází na území pražských Hradčan a Malé Strany a spojuje Klárov na Malé Straně s Letnou. Tvoří mohutnou serpentinu u dolní části Jeleního příkopu. V horní části vychází z křižovatky ulic Mariánské hradby, Badeniho a Na baště sv. Tomáše mezi Chotkovými a Letenskými sady u Bílkovy vily, v dolní části na ni navazuje ulice \"Pod Bruskou\", která vyúsťuje na Klárov u stanice metra Malostranská. Název \"Chotkova silnice\" oficiálně dostala v roce 1870.\n\nOblast Letné byla původně od centra Prahy oddělena strmým svahem. Předpokládá se, že stezky těmito místy vedly přinejmenším od 9. století, kdy se v Praze usídlili Přemyslovci, a to od brodu přes Vltavu spíše směrem k Pražskému hradu, ale zřejmě i k Letné. Ve 20. letech 17. století nechal Albrecht z Valdštejna prorazit do svahu přímý úvoz, který umožnil i jízdu vozům. Ten se nazýval \"Myší díra\", od 2. poloviny 18. století má též oficiální název \"Pod Bruskou\".\n\nSerpentinu nechal vybudovat v letech 1831–1832 hrabě Karel Chotek, v letech 1826–1843 (či 1847) nejvyšší zemský purkrabí. Cesta musela být vylámána ve skále a v dolní části překonávala potok Brusnice, který původně tekl směrem ke Kampě, do dnešní Čertovky, zakryt a vyústěn do Vltavy poblíž Cihelné ulice. Později byl ještě jednou přeložen při rekonstrukci kanalizace. Stavbou silnice byl zkrácen Jelení příkop. V roce 1912 byl potok od dolního konce Chotkovy silnice sveden přímo k Vltavě, pod zahradou Strakovy akademie.\n\nStavba silnice měla význam v návaznosti na ukončení Lánské koněspřežné dráhy na Brusce, v místech dnešního nádraží Praha-Dejvice. Toto nádraží, zprovozněné roku 1830, bylo historicky prvním na území dnešní Prahy.\n\nZačátkem 20. století byla vybourána část městského opevnění, která bránila pokračování Chotkovy ulice směrem k Dejvicím. Další území po zbouraných hradbách byla nově zastavěna, například Bílkovou vilou.\n\nPo Chotkově silnici vede tramvajová trať. Byla zprovozněna 30. ledna 1910 zavedením linky č. 5, pokračovala po ulici Mariánské hradby. Od 31. května 1912 byla u příležitosti VI. sokolského sletu připojena i spojovací trať Badeniho ulicí. Při stavbě byl přestavěn oblouk silnice u Jeleního příkopu.\n\nJiž od počátků směly Chotkovou silnicí jezdit jen tramvaje vybavené kolejnicovou brzdou. 24. ledna 1923 došlo k vážné dopravní nehodě, kdy tramvajový vlak u Jeleního příkopu vyjel z kolejí a prorazil zeď. V důsledku nehody byla před zatáčkou ve směru s kopce zřízena od 2. března 1923 zastávka \"Chotkova silnice\", třebaže tu nebyla žádná přepravní potřeba. Na dodržování zastavení zde dohlížel zvlášť ustanovený dozorce, dodatečně ještě ministerstvo železnic nařídilo umístit v zastávce píchací hodiny, takže každý řidič tramvaje musel vystoupit a vyznačit, že skutečně zastavil. V roce 1935 byly zastávka i píchací hodiny odstraněny a nahrazeny bezpečnostním zastavovacím místem, jehož nedodržení se mělo trestat okamžitým přeřazením z provozní služby. Zrušeno bylo 1. května 1978.\n\nBěhem Pražského povstání 5. května 1945 na této ulici v automobilu, kterému došel benzín, spáchal sebevraždu protektorátní ministr školství a lidové osvěty Emanuel Moravec, přezdívaný český Quisling.\n\nSilnice byla rozšířena v letech 1965–1968 podle projektu V. Růžičky a Jaroslava Fragnera, který navrhl i novou lávku pro pěší. Při severozápadní straně ulice je vybudována zárubní zeď dosahující místy výšky až kolem 5 metrů, na levé straně je umístěn chodník na vysunuté konzole vybudované při rozšiřování komunikace v roce 1969. V rámci této stavební akce byl vybudován první pražský kolektor.\n\n28. srpna 1968 tu při autonehodě zahynul český grafik Jiří Balcar.\n\nO prázdninách roku 2004 byla Chotkova ulice uzavřena z důvodu opravy tramvajové trati, rekonstrukce vodovodů, následné opravy vozovek a opravy galerie opěrné zdi.\n\nHrabě Karel Chotek jako nejvyšší purkrabí české země soustavně usiloval o modernizaci města i výsadbu zeleně. V návaznosti na výstavbu silnice byly mezi jejím horním koncem a Letohrádkem královny Anny vybudovány první pražské veřejné městské sady, tzv. Obecní nebo Lidová zahrada (Volksgarten), dnes Chotkovy sady. Od roku 1997 jsou ve správě Správy Pražského hradu. Chotkovu silnici a Chotkovy sady připomíná v horní části pamětní deska s uvedeným datem 4. listopadu 1841.\n\nHorní část Chotkovy silnice od 60. let 20. století překlenovala lávka mezi Chotkovými a Letenskými sady, navržená architektem Jaroslavem Fragnerem. Pro špatný stav byla demontována a nahrazena novou lávkou podle návrhu architekta Bořka Šípka, investorem projektu byla Nadace Václava a Olgy Havlových, investorem stavby Magistrát hl. m. Prahy, konstrukci sponzorsky věnovala Škoda Plzeň. Nová lávka byla slavnostně otevřena pod názvem \"Chotkova lávka\" (který ale nebyl úředně schválen orgány města) dne 18. července 1998 za účasti prezidenta Václava Havla i odstupujícího premiéra Josefa Tošovského a nového premiéra Miloše Zemana. Václav Havel přitom označil původní lávku za ohyzdnou a nesmyslně širokou. Lávka, spojující Pražský hrad a Kramářovu vilu, měla symbolizovat dobré vztahy prezidenta a vlády.\n\nV oblouku silnice proti dolní bráně Jeleního příkopu je od roku 1953 instalována plastika \"Český lev\", kterou v roce 1852 vytvořil Josef Max na památku českým vojákům padlým v Itálii roku 1848. Původně stála u Městského muzea na Florenci.\n\n\n\n"}
{"id": "200465", "url": "https://cs.wikipedia.org/wiki?curid=200465", "title": "Karosa ŠD 11", "text": "Karosa ŠD 11\n\nKarosa ŠD 11 je model dálkového meziměstského autobusu vyráběného národním podnikem Karosa Vysoké Mýto v 60. a 70. letech 20. století. Vůz ŠD 11 byl nástupcem dálkové verze autobusu Škoda 706 RTO označené jako 706 RTO LUX. Po ukončení výroby vozidel Karosa řady Š byl v produkci nahrazen vozem Karosa LC 735.\n\nAutobus Karosa ŠD 11 (Škoda – výrobce motoru – dálkový, číslice 11 označuje délku vozidla) konstrukčně vychází z městské varianty ŠM 11. Jedná se o standardní dvounápravový vůz se samonosnou karoserií panelové konstrukce. Motor vozidla je umístěn pod karoserií mezi nápravami. Protože se jednalo o autobus pro dlouhé meziměstské linky nebo pro zájezdy, v pravé bočnici se nacházely pouze jediné, ručně pomocí kliky ovládané dveře pro cestující, které se nacházely před přední nápravou. Některé vozy ŠD 11 ale měly i dveře druhé, ty byly umístěny na druhém konci autobusu až za zadní nápravou. Sedadla pro cestující, pohodlnější než u linkové verze ŠL 11, byla umístěna v rozmístění 2+2 se střední uličkou.\n\nPro první autobusy ŠD 11 (označované jako „Evropabusy“) bylo vyrobeno také několik kusů tzv. rotelu typu LP 30. Jednalo se o přívěs – „hotel“ na kolech, v němž bylo umístěno 30 lůžek, umývárna, šatna a WC.\n\nVyroben byl také jeden prototyp vozu ŠD 11.2050 (též označován jako ŠD 11 Lux). V tomto případě se jednalo o vůz zcela odlišného designu, který byl postaven na podvozkové skupině Karosy řady Š. Zajímavostí u tohoto autobusy byly např. pomocné reflektory, které se natáčely společně s otáčením volantu. Vůz ŠD 11.2050 získal na mezinárodní autobusové výstavě ve francouzském Nice druhé místo.\n\nFunkční vzorek autobusu ŠD 11 byl vyroben již v roce 1963, prototyp vznikl roku 1967. Prototyp unikátního vozu ŠD 11.2050 opustil brány Karosy v roce 1968. V letech 1968 a 1969 bylo vyrobeno sto jednodveřových autobusů ŠD 11 „Evropabus“ (některé i s rotelem). Sériová výroba dvoudveřových vozů byla zahájena až roku 1974 a trvala až do konce výroby vozů řady Š, tedy do roku 1981. Typ ŠD 11 byl v těchto letech vyráběn ve dvou provedeních: se stropním panelem nad sedadly (výrobce jej označoval jako kanál nuceného rozvodu vzduchu a individuálního osvětlení) nebo s nosičem zavazadel nad sedadly (obdobně jako Karosa ŠL 11). Celkem Karosa vyprodukovala přes 2800 autobusů ŠD 11.\n\nVozy ŠD 11 byly většinou vyřazovány v 80. letech, poslední dosluhovaly dokonce i na regionálních autobusových linkách ČSAD.\n\n\nSoukromé sbírky:\n\n\n"}
{"id": "200467", "url": "https://cs.wikipedia.org/wiki?curid=200467", "title": "Karosa ŠM 16,5", "text": "Karosa ŠM 16,5\n\nKarosa ŠM 16,5 je městský kloubový autobus řady Š od národního podniku Karosa Vysoké Mýto ze 60. let 20. století. Vůz ŠM 16,5 byl nástupcem modelu Škoda 706 RTO-K, který byl vyroben pouze v jednom prototypu.\n\nAutobus ŠM 16,5 (Škoda – název výrobce motoru – městský, číslice 16,5 označuje přibližnou délku v metrech) je kloubovou (článkovou) variantou městského vozu Karosa ŠM 11, který Karosa sériově vyráběla již od roku 1966. ŠM 16,5 je třínápravový dvoučlánkový autobus se střední hnací nápravou. Konstrukčně je odvozen od standardní verze ŠM 11, přední článek je téměř shodný s tímto vozem, upravený zadní článek taktéž vychází z typu ŠM 11. Vůz ŠM 16,5 má samonosnou karoserii panelové konstrukce a motor umístěný pod vozovou skříní mezi nápravami. V každém článku se nacházely dvoje, pneumaticky ovládané skládací dveře (přední a zadní trojkřídlé, ostatní čtyřkřídlé). Ač šlo o městskou verzi, sedadla pro cestující byla v interiéru rozmístěna 2+2 se střední uličkou. Zvláštností ale byly dvě sedačky umístěné přímo v kloubu.\n\nPrototyp kloubového autobusu ŠM 16,5 byl dokončen v roce 1966. Vzhledem k negativním zkušenostem z provozu tohoto vozu (časté závady) bylo rozhodnuto o výrobě patnáctikusové ověřovací série, která byla vyrobena v letech 1968 a 1969. I když vyrobené vozy již byly poměrně spolehlivé, další autobusy ŠM 16,5 již vyrobeny nebyly z několika důvodů. Jednak to bylo kvůli kapacitě výrobního závodu ve Vysokém Mýtě a také proto, že pražský dopravní podnik, největší odběratel městských autobusů z Karosy, nejevil přílišný zájem o tento typ. Svou roli také sehrálo rozdělení výroby v jednotlivých zemích RVHP, kdy výroba kloubových autobusů byla přidělena Maďarsku.\n\n16 vyrobených vozů bylo rozděleno takto: provozy MHD v Brně, v Nitře (po čtyřech vozech), v Pardubicích (prototyp), v Táboře a v Ústí nad Labem (po jednom voze). Zbytek obdržely podniky ČSAD v Bratislavě (1 vůz, roku 1970 předán do Nitry) a v Brně (4 vozy). Poslední autobus ŠM 16,5 dojezdil v Pardubicích v roce 1984 kvůli neopravitelné závadě, paradoxně se jednalo o „nespolehlivý“ prototyp z roku 1966.\n\nŽádný kloubový autobus ŠM 16,5 nebyl zachován jako historický exponát, nicméně od roku 2012 se na Slovensku věnuje soukromý zájemce stavbě repliky.\n\n\n"}
{"id": "200468", "url": "https://cs.wikipedia.org/wiki?curid=200468", "title": "Řepa", "text": "Řepa\n\nŘepa (nářečně \"řípa\", latinsky \"beta\") může být:\n\n\n"}
{"id": "200471", "url": "https://cs.wikipedia.org/wiki?curid=200471", "title": "Důl Bogdanka", "text": "Důl Bogdanka\n\nDůl Bogdanka je činný černouhelný důl, která se nachází u obce Puchaczów v Lublinském vojvodství.\n\nPro výstavbu tohoto dolu byl v lednu 1975 zřízen státní Kopalnie Lubelskiego Zagłębia Węglowego (Doly lublinské uhelné pánve). Tento podnik začal kromě dolu Bogdanka budovat také důl Stefanów. Vzhledem ke špatným hydrologickým poměrům byla výstavba dolu Stefanów v roce 1988 zastavena a v roce 1989 byl důl zatopen. Těžba uhlí byla tedy zahájena pouze v Bogdance.\n\nV prosinci 1997 podalo vedení dolu žádost o započetí privatizace dolu Bogdanka. V lednu 1999\nbyla založena společnost „Lubelski Węgiel” S.A. jejímž cílem byla privatizace dolu. To se podařilo v lednu 2001, kdy došlo ke sloučení dolu s touto společností a březnu dochází k přejmenování důlní společnosti na Lubelski Węgiel „Bogdanka” S.A. V roce 2010 se o převzetí firmy výkupem 75 % akcií neúspěšně pokoušela společnost New World Resources.\n\nDůlní pole dolu Bogdanka má rozlohu 57 km². Denní produkce dolu se pohybuje kolem 23 až 24 tisíc tun uhlí, rekordní těžby dosahují až k hranici 28 tisíc tun za 24 hodin. Ročně důl vytěží kolem 6 až 7 milionů tun neupraveného uhlí a vyexpeduje přes 5 milionů tun upraveného uhlí.\n\nVzhledem ke své poloze na východě Polska dodává důl uhlí především podnikům ve středním a východním Polsku. Mezi nejvýznamnější odběratele uhlí z Bogdanky patří např. elektrárny Kozienice, Połaniec a Ostrołęka.\n\nPo roce 2010 se uvažuje o zahájení těžby v poli Stefanów.\n\nLubelski Węgiel Bogdanka S.A. (oficiální stránka)\n"}
{"id": "200475", "url": "https://cs.wikipedia.org/wiki?curid=200475", "title": "Weinviertel", "text": "Weinviertel\n\nWeinviertel (česky \"Vinná čtvrť)\" je historické území na severovýchodě Dolního Rakouska. Na východě hraničí řekou Moravou se Slovenskem, na severu s Moravou (z větší části na řece Dyji). Západní hranici s Waldviertelem \"(Lesní čtvrtí)\" tvoří hřeben Manhart Berg. Na jihu sousedí s Mostviertelem \"(Moštovou čtvrtí),\" Vídní a Industrieviertelem \"(Průmyslovou čtvrtí).\" Tady tvoří hranici Wagram, Dunaj a Moravské pole.\n\nZe severu, východu a jihu ohraničují Weinviertel údolí Dyje, Moravy a Dunaje. Na západní hranici ležící Manhartsberg patří k České vysočině, jejíž rakouská část se nazývá \"Granit- und Gneishochland\" (Žulovo-rulová vrchovina).\n\nWeinviertelské vnitrozemí vyplňuje pahorkatina Weinviertler Hügelland (zvaná též \"Waschbergzone\" – patří sem Rohrwald, Leiser Berge s nejvyšším Buschbergem (491 m), Staatzer Klippe a Falkensteiner Berge). Geomorfologicky patří tato oblast pod Vněkarpatské sníženiny Západních Karpat. Na západ od Waschbergzone leží Molassezone s mírnými pahorky a širokými kotlinami. Na východ od Waschbergzone zasahuje Vídeňská pánev a Moravské pole.\n\nWeinviertel není v současnosti správní jednotkou Dolního Rakouska a jeho hranice neodpovídají přesně hranicím okresů \"(Bezirke).\" S výjimkou okresu Tulln (rozpůleného mezi Weinviertel a Mostviertel) jsou však odchylky od správních hranic malé, takže lze říci, že sem patří následující okresy:\n\nWeinviertel také existuje jako statistická jednotka NUTS-3 s kódem AT125. Tato jednotka ale nepokrývá celý Weinviertel v běžném smyslu a ani ona nedodržuje hranice okresů. Weinviertel je víceméně pokryt statistickými jednotkami AT125 (Weinviertel) a AT126 (Wiener Umland-Nordteil).\n\nOblast Weinviertel je ta správná adresa pro milovníky vína, ale také pro ty, kteří si chtějí odpočinout od stresujícího velkoměstského života.\n\nNení náhoda, že Weinviertel má toto jméno. Zde, v největším vinařském regionu Rakouska, se totiž točí téměř všechno kolem vína, této ušlechtilé šťávy z hroznů. Na více než 16 500 hektarech se vyrobí třetina všech rakouských vín. Zrají tu do té nejlepší podoby nejen Veltlínské zelené jako typická odrůda regionu s pepřovým nádechem, ale také elegantní Chardonnay a Rulandské bílé. Pěstují se zde také výtečná červená vína, jako jsou Zweigeltrebe a Modrý Portugal.\n\nPodél 400 km dlouhé vinařské cesty \"Weinstraße Weinviertel\" lze nalézt bezpočet vinařství, kde lze tento mok ochutnat.\n\nTato cesta se dělí do tří úseků:\n\nSe zavedením označení DAC (Districtus Austriae Controllatus) přistoupila oblast Weinviertel jako první v Rakousku k vyznačení původu a odrůdy vína. Typickou odrůdou je Weinviertel (Veltlínské zelené) se svým pepřovým nádechem (\"Pfefferl\"), suché víno s kořenně ovocnou chutí a vysokou kvalitou, které nyní může hrdě označit svůj původ Weinviertel DAC.\n\n\n"}
{"id": "200486", "url": "https://cs.wikipedia.org/wiki?curid=200486", "title": "Rajang", "text": "Rajang\n\nRajang ( ) je řeka na severozápadě ostrova Borneo v Sarawaku v Malajsii. Je přibližně 600 km dlouhá. Povodí má rozlohu 60 000 km².\n\nPramení na svazích hřbetu Iran. Protéká převážně mezi malými kopci. Na horním a středním toku překonává četné peřeje. Ústí do Jihočínského moře, přičemž vytváří bažinatou deltu o rozloze přibližně 3000 km².\n\nMá rovnoměrný průtok v průběhu celého roku.\n\nVodní doprava pro mořské lodě je možná k městu Sibu.\n"}
{"id": "200489", "url": "https://cs.wikipedia.org/wiki?curid=200489", "title": "Václav Žilka", "text": "Václav Žilka\n\nVáclav Žilka (19. září 1924 Ostrava – 13. dubna 2007 Praha) byl český flétnista a pedagog, otec herečky Veroniky Žilkové, provdané Stropnické. Veřejnosti byl známý díky dlouholetému vedení zábavné školy hrou nazvané \"Dřevěná píšťalka\". Hrál na zobcovou flétnu a vyučoval dechovou gymnastiku pro léčbu astmatu hraním na dechové nástroje v projektu Léčivá píšťalka. V roce 1961 nahrál na flétnu znělku rozhlasového pořadu pro děti \"Hajaja\".\n\nTvrdil, že pomocí hry na dechový nástroj se zlepšuje zdraví a sebevědomí. Konkrétně hra na zobcovou flétnu, která pomáhá astmatikům a alergikům. Toto učení převzal od amerického doktora Markse Meyerse a jako jediný to zdokumentoval ve své knize \"Veselé pískání – zdravé dýchání.\"\n\nV roce 1994 obdržel od \"Nadace Život umělce\" cenu SENIOR PRIX za celoživotní uměleckou činnost .\n"}
{"id": "200492", "url": "https://cs.wikipedia.org/wiki?curid=200492", "title": "Jiří Rulf", "text": "Jiří Rulf\n\nJiří Rulf (22. března 1947, Praha – 12. dubna 2007, Praha) byl český básník, prozaik, literární kritik a publicista.\n\nVystudoval bohemistiku a historii na Filozofické fakultě UK. Působil jako redaktor Zemědělských novin, po roce 1989 jako redaktor Reflexu. V 80. letech byl členem neoficiálního pražského okruhu intelektuálů, mezi něž patřil také historik Jan P. Kučera, básník Jaromír Zelenka nebo literární historik Vladimír Novotný.\n\nPro Rulfovo básnické dílo je typická skepse, analytičnost a výstavba básnické myšlenky pomocí rotace či juxtapozice několika motivů. Po bibliofilských tiscích vydaných vlastním nákladem (Polední příběh a Dopis Vencovi, ten později součástí triptychu Rádio Netopýr) zaujal Rulf prvotinou Prospekt na rozhlednu (Mladá fronta 1988), kterou v nakladatelství prosadila básnířka Sylva Fischerová. Doporučující anotaci na záložce napsal Miroslav Holub. Následovaly knihy básní Dech vítězů a Rádio Netopýr (obě 1992). Sbírka Nebezpečné dny (Český spisovatel 1996) nese podtitul „konverzační sešit“ a je věnována památce rodičů; objevuje se v ní také dobově aktuální téma války v Bosně. Maloměstské elegie (1999) představují patrně jeden z vrcholů Rulfovy tvorby a vedle několika samostatných básní obsahují cyklus devíti elegií; knihu věnoval Rulf památce svého bratra archeologa Jana Rulfa. Hořkost nad stavem světa a zhoršující se nemoc prostupují poslední sbírky Přebytečný rok (2003) a Navštěvovat želvu (Host 2007).\n\nJiří Rulf od počátku svého básnického působení zdůrazňoval společenskou úlohu spisovatele, přičemž politická témata byla v české poezii 90. let spíše vzácná.\n\n\n"}
{"id": "200494", "url": "https://cs.wikipedia.org/wiki?curid=200494", "title": "Metro v Ho Či Minově Městě", "text": "Metro v Ho Či Minově Městě\n\nMetro v Ho Či Minově Městě bude po svém vybudování historicky první podzemní drahou ve Vietnamu.\n\nMístní zastupitelstvo schválilo v roce 2007 výstavbu první linky podzemní dráhy za 1,1 miliardy amerických dolarů; ta spojí centrum města se sousední provincií. Nebude ji však financovat samo, plných 83 % investic půjde z japonské pomoci zemi. Japonská banka pro mezinárodní spolupráci poskytne celkem 904,7 milionu dolarů a zastupitelstvo Ho Či Minova Města pak zbylých 186,6 milionu. Výstavba trati dlouhé 19,7 kilometru by podle předpokladů měla začít ještě v roce 2007, či na začátku roku následujícího. Celá trať však nemá být podzemní, pouze úsek, který bude vedený centrem města; na jeho okraji bude metro vedeno na vyvýšené trati.\n\nCelkem má do roku 2020 vzniknout 195 km tratí, které má tvořit šest linek i okružního charakteru se 176 stanicemi. Původně měla výstavba začít v roce 2005, avšak oddálila se nakonec až na rok 2007. Podle rozvojové studie metra se však měli první cestující svézt dvěma linkami již v roce 2010. Předpokládané náklady se od té doby zvýšily z 800 milionů dolarů na 1,1 miliardy.\n\nZatím není znám dodavatel ani vlaků, ani technologií. Vlaky budou delší než 100 m.\n"}
{"id": "200498", "url": "https://cs.wikipedia.org/wiki?curid=200498", "title": "Hrazdan", "text": "Hrazdan\n\nHrazdan ( , také je nazývaná \"Zangu\") je řeka v Arménii. Je 141 km dlouhá. Povodí má rozlohu 7310 km² včetně povodí jezera Sevan (povodí vlastního \"Hrazdanu\" má 2560 km²).\n\nOdtéká z jezera Sevan. Protéká horskou dolinou a na dolním toku teče přes Araratskou rovinu. Celkový spád činí 1097 m, což představuje 1,8 m/km. Je to levý přítok Araksu (povodí Kury).\n\nPřirozený průměrný průtok vody při odtoku z jezera činí 2 m³/s a v ústí 17,9 m³/s.\n\nNa řece byla vybudována Sevanská kaskáda vodních elektráren, která zahrnuje celkem 6 stupňů. Po jejím dokončení se průtok vody při odtoku z jezera zvětšil na 44,5 m³/s na úkor stoletých zásob vody v jezeře. Za účelem zabránění dalšího snižování hladiny jezera byl odtok vody v roce 1965 zmenšen na 16 m³/s. Voda z řeky se také využívá na zavlažování. Na řece leží města Sevan, Hrazdan, Čarencavan, Arzni, Jerevan.\n\n"}
{"id": "200503", "url": "https://cs.wikipedia.org/wiki?curid=200503", "title": "Rapti", "text": "Rapti\n\nRapti je řeka v Nepálu a v Indii. Je to levý přítok Ghaghry (povodí Gangy) Je 600 km dlouhá. Povodí má rozlohu 30 000 km².\n\nPramení na severních výběžcích hor Sivalik. Teče v úzké soutěsce a na dolním toku přes Indoganžskou rovinu.\n\nNejvyšší průtok vody je v létě.\n\nVoda z řeky se využívá na zavlažování. Vodní doprava je možná pod městem Górakhpur (Indie).\n"}
{"id": "200509", "url": "https://cs.wikipedia.org/wiki?curid=200509", "title": "Alpsko-himálajský systém", "text": "Alpsko-himálajský systém\n\nAlpsko-himálajský systém je rozsáhlý geomorfologický systém na zemském povrchu. Jeho páteří jsou vysoká pohoří vytvořená alpinským vrásněním ve třetihorách, když Afrika, Arabský poloostrov a Indický subkontinent narazily z jihu do Eurasie.\n\nPři tomto vrásnění byla mimo jiné k Evropě připojena její jižní část (Pyrenejský, Apeninský a Balkánský poloostrov). Protichůdný pohyb zemských desek pokračuje dodnes a pohoří alpsko-himálajského systému tak nadále nepatrně rostou. Je možné, že za několik desítek milionů let se tak Evropa a Afrika pevně spojí a Středozemní moře zmizí.\n\nOblouk alpsko-himálajských pohoří je druhou seismicky nejaktivnější oblastí na Zemi (první je Tichomořský lem). Patří sem mj. následující pohoří:\n\n"}
{"id": "200515", "url": "https://cs.wikipedia.org/wiki?curid=200515", "title": "Smutná", "text": "Smutná\n\nSmutná, na horním toku nazývaná též Cedron, je malá řeka v jižních Čechách v okresech Písek a Tábor. Je to pravostranný přítok řeky Lužnice. Délka jejího toku činí 47,8 km. Plocha povodí měří 247,0 km².\n\nŘeka Smutná pramení zhruba 4 km severně od Jistebnice v nadmořské výšce 620 m. Na horním toku nad ústím Petříkovického a Nadějkovského potoka bývá též říčka označována biblickým názvem \"Cedron\". Nejprve protéká Jistebnicí, k níž přivádí vodu od řady rybníků. Západně odsud pod ústím výše zmíněných přítoků dále přibírá vody potoků Kvaštovského a Dobřemilického východně od Přeštěnic. Po 2 km zleva přibírá Božejovický potok, protéká Božeticemi, zleva přitéká Jezvinský potok a níže Božetický. Asi 1 km východně od Sepekova napájí rybník Chobot a potom 2 km jižně se do ní zprava vlévá její největší přítok Milevský potok. Dále teče k jihu, protéká Srlín, Rataje, východně od Radětic přes Mlýn Na prádle a v Bechyni se vlévá pod zámkem do Lužnice v nadmořské výšce 356 m.\n\nHlásné profily:\n\nPodél řeky bylo v roce 1985 vyhlášeno chráněné území o velikosti 4,35 ha, které zahrnuje část toku v úseku dlouhém 2,5 km, od hráze rybníka Chobot 1,5 km východně od obce Sepekov až po most na silnici Sepekov - Opařany, 2 km jihovýchodně od Sepekova. Přirozeně meandrující horní část toku říčky v krajinářsky působivém údolí a pobřežní porosty tvoří hnízdní biotop početných populací aviafauny.\n\nV povodí říčky byly objeveny mohyly. Tuto oblast (pohanské pohřebiště) zkoumal Jan Karel Hraše - narozen v Ratajích u Bechyně (1840-1907), učitel a spisovatel, který se od mládí zajímal o archeologii.\n\n"}
{"id": "200517", "url": "https://cs.wikipedia.org/wiki?curid=200517", "title": "Gabber", "text": "Gabber\n\nGabber je specifická odnož hardcoru. Termín Gabber nahradil označení \"Hardcore Techno\", a implicitně charakterizuje nejrychlejší a nejtvrdší podobu elektronické hudby.\n\nZačátky žánru, jsou stopovány až do samého konce 80. let v Belgii, na scéně New beat s titulem Doughnut Dollies z HNO3 vydaným v roce 1988, nebo Mörder z ZAG vydaným v roce 1989, Gabber se vykrystalizoval v 1. pol. 90. let v Nizozemsku, jako odpověď na příchozí vlnu New Beat resp. Rave (z Británie). Gabber je nizozemské slangové slovo znamenající \"přátelé, kamarádi\".\nStyl se nejvíce rozvíjel v Rotterdamu a Amsterdamu, mezi jednotlivými scénami existovala jistá rivalita. Svého vrcholu žánr dosáhl\npřibližně v roce 1995.\nJako součást Rave/New Beat kultury byla i pro Gabber scénu symptomatická konzumace tzv. tanečních drog (extáze, amfetaminy, halucinogeny, kanabinoidy).\n\nZáklad tvoří velký buben (kopák/bass drum) ten je téměř vždy zvýrazněn (kytarovým) distortion efektem, další zvuky jsou podružné a používá se jak samplování (často různé vokály), tak zvuk rozličných syntezátorů. Spojující je velmi vysoké tempo skladeb:\n150 BPM je minimum, často se však rychlost dostane až k 220 BPM.\n\n\n"}
{"id": "200521", "url": "https://cs.wikipedia.org/wiki?curid=200521", "title": "Nemovitá věc", "text": "Nemovitá věc\n\nNemovitá věc je věc v právním smyslu, jejíž podstata vychází z latinského \"immobilium\" („to, co se nedá přemístit“). Dříve se proto nemovité věci označovaly jako imobilie. Někdy bývají také nazývány realitami – toto označení pochází z anglického \"real estate\" (pojmu užívaného v USA), resp. \"real property\" (Spojené království).\n\nObčanský zákoník z roku 1964 používal pojmu nemovitost a ve svém § 119 ji definoval jako pozemek nebo stavbu spojenou se zemí pevným základem (dům, chata, garáž apod.). Ostatní věci byly movité. Od 1. ledna 2014 obnovil nový občanský zákoník platnost obecné právní zásady \"superficies solo cedit\" (ve významu „stavba je součástí pozemku“) a jako nemovité věci již v § 498 chápe kromě pozemků jen podzemní stavby se samostatným účelovým určením (např. metro nebo vinný sklep). Přesto však význam pojmu nemovité věci rozšířil, protože v právním smyslu jsou takovou věcí i věcná práva k hmotné nemovité věci, jako je tomu podle § 1242 občanského zákoníku u práva stavby, a další práva, která za nemovitou věc prohlásí zákon.\n\nZvláštní režim vlastnictví může, ale nemusí být použit u bytových domů; v takovém případě není předmětem věcných práv bytových spoluvlastníků přímo samotná nemovitá věc (dům), ale stanou se jím bytové jednotky, na něž je rozčleněna (prostorově oddělené byty a podíly na společných částech domu). Tyto bytové jednotky jsou totiž samy nemovitou věcí.\n\nVe většině zemí existuje funkce znalce ceny nemovitostí. Znalec může oceňovat nemovitou věc:\n\nV některých zemích existují oficiální databáze cen prodaných nemovitostí (např. ve Velké Británii). V USA existuje pro každou oblast tzv. MLS databáze, ve které jsou shromážděny aktuální nabídky i minulé prodeje. Ve většině zemí světa ovšem takové databáze neexistují a tržní cenu nejsnáze určí dle svých zkušeností realitní makléř.\n\nNemovité věci jsou v České republice evidovány v katastru nemovitostí, jehož provoz zajišťuje Český úřad zeměměřický a katastrální. Katastr nemovitostí je veřejným seznamem a údaje v něm zapsané jsou považovány za správné - v souladu se skutečným stavem (princip materiální publicity). Veškeré změny právních vztahů k nemovitým věcem (převod vlastnictví, věcná břemena, zástavní práva, exekuční nařízení) je nutné vždy předkládat příslušnému katastrálnímu úřadu, který provede řízení o změně.\n\n"}
{"id": "200525", "url": "https://cs.wikipedia.org/wiki?curid=200525", "title": "Jumeirah Group", "text": "Jumeirah Group\n\nJumeirah Group (česky \"\"Džumeríja grúp\"\"; do roku 2005 Jumeirah International) je mezinárodní hotelový řetězec, který je ve vlastnictví dubajské vládnoucí dynastie Al Maktúm a je pojmenovaný podle exkluzivní čtvrti Jumeirah v Dubaji, kde se nachází nejluxusnější hotely tohoto řetězce (např. Jumeirah Beach Hotel, Burdž al-Arab nebo aquapark Wild Wadi Water Park).\n\nVe svém portfoliu má mimo jiné i známý hotel Burdž al-Arab, jeden z nejvyšších a nejluxusnějších hotelů světa, nebo také Jumeirah Emirates Towers Hotel. Kromě luxusních hotelů provozuje i vodní zábavní centrum Wild Wadi Water Park u hotelu Jumeirah Beach Hotel, školu The Emirates Academy of Hospitality Management, poskytující vzdělání v hotelovém průmyslu a Jumeirah Hospitality, který nabízí cateringové služby.\n\nJumeirah Group byla založena jako Jumeirah International v roce 1997 s cílem vytvořit portfolio prvotřídních luxusních hotelů a stát se jedničkou v hotelovém průmyslu. V prvních letech provozovala Jumereirah Group výhradně hotelová zařízení v Dubaji, ale později se její činnost rozšířila i do zahraničí. V současné době vlastní dva hotely v Londýně (Lowndes a Carlton Tower) a jeden na Manhattanu (Essex House). Dále má hotely v zemích jako Čína, Jordánsko, Katar, Thajsko a v mnoha dalších.\n\nJumeirah Group nabízí svým stálým zákazníkům program odměn zvaný \"Sirius\".\n\n"}
{"id": "200529", "url": "https://cs.wikipedia.org/wiki?curid=200529", "title": "Morse kužel", "text": "Morse kužel\n\nMorse kužel (anglicky \"Morse taper\") je normovaný způsob upínání nástroje s kuželem v točivém obráběcím stroji. \nVynalezl jej Stephen A. Morse, narozený v roce 1864 v USA.\nUžívá se pro přesné upnutí nástrojů jako jsou větší vrtáky (v ručních či stolních vrtačkách nebo v soustruzích), výstružníky či frézy. Spočívá ve vložení kuželového zakončení nástroje do stejně tvarovaného otvoru ve vřeteni stroje; nástroj pak drží třením. Plochý unašeč na konci kužele zapadne do příčného otvoru ve vřeteni a jednak brání pootočení nástroje při velkém zatížení, jednak slouží k uvolnění nástroje pomocí klínu vloženého do otvoru vřetene. Morse kužel je samosvorný, upnutý nástroj se proto nedá sundat tahem, ale pouze poklepáním na jeho druhý konec. \n\nVýhodami kuželového upínání jsou snadná vyměnitelnost nástroje a to, že uchycený nástroj je neustále udržován v ose otáčení, čímž je umožněna přesnější práce než u nástrojů uchycených v univerzálních sklíčidlech s čelistmi, která jsou připevněna pomocí závitu.\n\nExistuje více normovaných velikostí, přičemž určujícím rozměrem je průměr v nejširším místě kuželu daného nástroje mm:\n\n\nV anglofonních zemích je označován jako Morse taper \n\nNěkdy se lze setkat s nástroji, jež mají rovněž normovaný \"ISO kužel\" (také metrický kužel). Ten není tvarově shodný, ale má stejné vlastnosti vůči nástroji, jejž také udržuje v ose otáčení vřetene stejně jako kužel morse.\n\n\n"}
{"id": "200532", "url": "https://cs.wikipedia.org/wiki?curid=200532", "title": "Phil Hill", "text": "Phil Hill\n\nPhilip Toll Hill Jr. (20. dubna 1927, Santa Monica Miami – 28. srpna 2008, Salinas, Kalifornie) byl americký automobilový závodník a pilot Formule 1, mistr světa z roku 1961, trojnásobný vítěz závodu 24 hodin Le Mans (1958, 1961, 1962).\n\nPhil Hill, jeden z dvou amerických šampionů ve formuli 1 (spolu s Mariem Andrettim), trojnásobný vítěz 24 hodin Le Mans. Závodník políbený múzou byl skvělým muzikantem a vynikal ve hře na klavír. K závodění zběhl ze studií na univerzitě, kde studoval jazyky a v mládí se věnoval spíš umění než sportu, v kterém nijak nevynikal. Jeho život je typickým americkým snem. Ve 12 letech zdědil vilu a 50 000 dolarů.\n\nPhil Hill závodil v Americe, kde si jej všiml Enzo Ferrari, resp. jeho skaut pro Ameriku. Američanovi byla nabídnuta smlouva a od roku 1958 se objevuje ve formuli 1, ovšem ještě ve stáji Maserati, kde jezdil se svolením Enza Ferrariho. Jeho kariérní postup ve Ferrari je spojen s tragickými událostmi v této stáji. Roku 1958 zahynuli Peter Colins a Luigi Musso a tak se Hill stává továrním jezdcem Ferrari a v závěrečném závodě uvolňuje svou pozici Miku Hawthornovi, který se stane mistrem světa. Ani Hill nevychází naprázdno a poprvé v tomto roce vyhrává 24 hodin Le Mans. Prvního vítězství v F1 se dočkal v Monze 1960, ale nutno podotknout, že této velké ceny se nezúčastnily britské týmy, které tehdy dominovaly (zejména Cooper).\n\nV roce 1961 naopak dominovalo Ferrari a v tomto roce se Phil Hill stal mistrem světa. Opět to bylo díky osudu. O titul bojoval se stájovým kolegou von Tripsem, který zahynul při GP Itálie v Monze. Po sezóně 1962 opouští Ferrari a ve formuli 1 se již výrazně neprosazuje. V roce 1962 potřetí vítězí ve 24 hodin Le Mans.\n\nPhil Hill měl tři děti, syna Dereka a dcery Vanessu a Jennifer. Derek závodil ve Formuli 3000 v letech 2001, 2002 a 2003, ale závodní činnost ukončil po onemocnění svého otce.\nPhil Hill trpěl Parkinsonovou nemocí a zemřel 28. srpna 2008 v nemocnici v Salinas. Je pohřben na Woodlawn Memorial Cemetery.\n\n"}
{"id": "200535", "url": "https://cs.wikipedia.org/wiki?curid=200535", "title": "Siklawa", "text": "Siklawa\n\nSiklawa je vodopád ve Vysokých Tatrách v Polsku (Malopolské vojvodství) na potoce Roztoka. Vodopád padá z prahu Stawiarské stěny, která odděluje doliny Pěti stawů a Roztoki) dvěma nebo třemi rameny podle výšky hladiny vody v plese Wielki Staw Polski nad ním. Sklon stěny je přibližně 35° a výška prahu 64 až 70 m. Je to největší, i když ne nejvyšší, vodopád v Tatrách. Vlastní výška vodopádu je asi 40 m. (nadmořská výška 1580–1620 m)\n\nVodopád byl cílem turistů už na začátku 19. století. Je také častým objektem básníků a malířů.\n\n"}
{"id": "200542", "url": "https://cs.wikipedia.org/wiki?curid=200542", "title": "Vladimír Pucholt", "text": "Vladimír Pucholt\n\nVladimír Pucholt (* 30. prosince 1942 Praha) je český herec a lékař.\n\nStudoval Divadelní akademii múzických umění v Praze. Debutoval v dětských rolích například žáka Chocholku ve filmu Vzorný kinematograf Haška Jaroslava , ale stal se známým a populárním především svými prvními významnými rolemi ve filmech Miloše Formana \"Černý Petr\" a \"Konkurs\" (1963). Dále ztvárnil hlavní role ve známém filmovém muzikálu \"Starci na chmelu\" (1964) režiséra Ladislava Rychmana a v dalším Formanově snímku \"Lásky jedné plavovlásky\" (1965). Po ukončení studia roku 1965 se stal hercem v pražském Činoherním klubu. Zde hrál až do roku 1967, kdy emigroval do Velké Británie. Po počátečním období, kdy se živil příležitostnými pracemi, vystudoval medicínu a stal se lékařem. K roli herce se vrátil pouze ve filmu Vojtěcha Jasného \"Návrat ztraceného ráje\" (1999). Při příležitosti natáčení tohoto filmu byl mj. hostem Marka Ebena v televizním pořadu \"Na plovárně\". V současnosti pracuje jako dětský lékař v kanadském Torontu.\n\nZajimavost\n\nV životopisné knize známého anglického spisovatele špionážních románů Johna le Carrého (nar. 1931) \"Holubí tunel\" (The Pigeon Tunnel, 2016) je zmínka o Vladimíru Pucholtovi v souvislosti s jeho emigrací do Anglie. Aby Pucholt nemusel žádat o politický azyl, na popud britského filmaře českého původu Karla Reisze požádal John le Carré prostřednictvím známého novináře manželku tehdejšího ministra vnitra Roye Jenkinse o pomoc. Ta pak prosbu předložila manželovi ráno u snídaně spolu s uvařeným vajíčkem. Le Carré později finančně pomáhal V. Pucholtovi při jeho studiích medicíny, ten s vděčností celou půjčku po absolvování školy vrátil do poslední pence.\n\n\n"}
{"id": "200544", "url": "https://cs.wikipedia.org/wiki?curid=200544", "title": "Antipsychiatrie", "text": "Antipsychiatrie\n\nAntipsychiatrie je široké hnutí převážně anglosaského původu, které se v 60. letech 20. století rozešlo s kritérii a metodami klasické psychiatrie. Původní hlavní směr antipsychiatrie vznikl v rámci psychiatrie (vedli jej sami psychiatři). Odmítal existenci psychických poruch jako specifických nemocí a vykládal je jako reakci na sociální prostředí, přičemž klasická psychiatrie je podle něj oporou patologické a patogenní společnosti. Klasické psychiatrické výklady tak brání kritice stavu společnosti, psychiatrické metody jsou společensky schvalovaným násilím a nástrojem moci pod rouškou medicíny a vědy.\n\nUmírněnější a racionálnější směry vycházející z antipsychiatrie nebo k ní alternativní kritizují především používání neprověřených předsudků a postupů a „psychiatrických legend“ a zaměřují se na analýzu společenské role psychiatrie, psychiatrického nálepkování (labelling) a stigmatizace, procesu sociálně-administrativního psychiatrického dělení lidí na „blázny“ a „normální“ osoby. (viz) Podobnými otázkami se zabýval i Michel Foucault\n\nVětšina přístupů řazených k tzv. „antipsychiatrii“ odmítá užívání psychiatrických léčiv (psychofarmak) nebo elektrošoků a preferuje alternativní metody, šetrnější k lidskému tělu, zejména psychologické metody (arteterapie, přijetí a integrace odlišnosti psychiky atd.) Odmítá například internování schizofreniků v psychiatrických léčebnách.\n\nNapř. schizofrenie může být interpretována jako reakce na stresovou situaci – tzv. psychologické zhroucení. Zkušenost získaná během změněného prožívání může vést k osobnostnímu růstu jedince, psychofarmaka tento proces naruší. V rámci antipsychiatrického hnutí bývá zdůrazňováno, že psychiatři neznají příčiny duševních nemocí ani nevědí, jak je vyléčit. Předmětem kritiky bývá i to, že psychiatři mnohdy léčí psychofarmaky i stavy, které mohou mít jiné somatické příčiny.\n\nNa přelomu 20. a 21. století je předmětem antipsychiatrické kritiky například nadužívání psychiatrické stigmatizace u dětí (např. ADHD – dětská hyperaktivita s poruchou pozornosti) a masové nasazování psychofarmak k úpravě vybočujících dětí.\n\nDo „antipsychiatrického hnutí“ se počítají modernější a humánnější psychiatrické přístupy, z nichž některé dnes již mají v psychiatrii své místo, tak i přístupy odmítající psychiatrii jako celek například z náboženských nebo jiných ideologických pozic (např. scientologie). Michal Černoušek považoval antipsychiatrii za sebereflexi oboru psychiatrie, která ovšem došla tak daleko, že popřela povahu psychiatrie jako medicínského oboru sloužícího pomoci nemocným a shledala ji sociálně-administrativním nástrojem segregace lidí.\n\nAnalýzou antipsychiatrie se zabýval například Cyrille Koupernik, historik psychiatrie, ve své knize \"Smysl a nesmysl antipsychiatrie\". Antipsychiatrické hnutí charakterizoval třemi body:\n\nThomas Szasz, jeden ze zakladatelů antipsychiatrie, vycházel z těchto myšlenek:\n\nAntipsychiatrie se sama stala obětí nálepkování, když mnohé, často rozdílné i oprávněně kritické pohledy na psychiatrii byly označeny za jediné hnutí s názvem antipsychiatrie, což může napomoci jejich diskreditaci. Podle Černouška tato paušalizace neodpovídá skutečnosti.\n\nJako jedna z vůdčích platforem antipsychiatrického hnutí v současné době vystupuje Občanská komise za lidská práva (CCHR, Citizens Commission on Human Rights), založená scientologickou církví v roce 1969.\n\nJako svůj cíl deklaruje boj se zločiny proti lidským právům spácháné psychiatry a ostatními profesionály, kteří se podílejí na léčení duševních chorob (např. psychologové). Tvrdí, že se zasloužila na odhalení zvěrstev psychiatrů, podvodů v psychiatrických léčebnách apod., vydává publikace dokazující odhalení podvodu psychiatrů či celé společnosti na pacientech.\n\nPodle českého psychologa Michala Černouška byl prvním průkopníkem antipsychiatrického uvažování anglický filosof A. Meyerson, který v roce 1936 popsal v článku \"Omyly v psychiatrii\" předsudky a přežitky obsažené v základech psychiatrického myšlení.\n\n\n\n"}
{"id": "200545", "url": "https://cs.wikipedia.org/wiki?curid=200545", "title": "Pavel Kohn-Kubín", "text": "Pavel Kohn-Kubín\n\nIng. Pavel Kohn-Kubín (10. června 1913 Žamberk – 13. března 1944 Biskajský záliv) byl český pilot židovského původu bojující za druhé světové války v řadách Royal Air Force.\n\nNarodil se v Žamberku, ale jako malý chlapec se odstěhoval s rodiči do Chomutova, kde absolvoval gymnázium. Obchodní akademii navštěvoval v Teplicích, po absolutoriu Vysoké školy obchodní získal titul komerčního inženýra.\n\nHned po vypuknutí 2. světové války utekl do Francie, kde se přihlásil k odvodu a 12. prosince 1939 vstoupil do Československé zahraniční armády. Při bitvě o Francii byl sestřelen, ale podařilo se mu dostat se do Anglie, kde se stal příslušníkem 311. československé bombardovací peruti RAF a získal hodnost nadporučíka. Vykonával funkci navigátora a v RAF měl osobní číslo 127085. Jeho spolubojovníkem byl spolužák z Obchodní akademie v Teplicích František Fajtl. Padl dne 13. března 1944 nad Biskajským zálivem v Atlantském oceánu.\n\nByl vyznamenán Československým válečným křížem a československou medailí Za chrabrost. In memoriam byl povýšen na kapitána.\n\n"}
{"id": "200557", "url": "https://cs.wikipedia.org/wiki?curid=200557", "title": "Kostel svatého Jakuba (Jaroměř)", "text": "Kostel svatého Jakuba (Jaroměř)\n\nKostel svatého Jakuba v Jaroměři je poprvé zmiňován již roku 1374 v listině J. Očka z Vlašimi. V první polovině 16. století byl přestavěn ve slohu pozdní gotiky. Byl několikrát opravován, především po požáru v roce 1670, kdy vyhořel až na presbyterium. Při opravě byla tehdy zcela barokizována věž. Kostel je významný především hodnotnými pozdně gotickými portály, je chráněn jako kulturní památka České republiky.\n\nVe 2. pol. 19. stol. byl zrušen hřbitov okolo kostela, který sám byl stěží zachráněn před zbořením. Na nový jaroměřský hřbitov byla tehdy přenesena i socha \"Plačící ženy\", náhrobek zhotovený M. B. Braunem pro tchyni A. Miseliusovou (1730).\n\nKostel je gotická, částečně barokizovaná jednolodní stavba. Na straně východní má elipsovitou sakristii, v západním průčelí věž. Věž hranolová, dvoupatrová, jednotlivé díly členěny na nárožích sdruženými lisenami. V přízemí pozdně gotický hrotitý portál s pravoúhlým rámem, profilovaným do oblých, bohatě členěných a vzájemně prostupujících prutů zakončených vlysem s renesanční římsou s trojím zubořezem. Ve vlysu nápis: \"Hec ecclesia et edificata temporae Domini dicti Macer, decani Jaromir\" (česky „Tento kostel byl vybudován za času pana Jana, řečeného Macer, děkana jaroměřského“). V prvním patře kvadrilobní okna s profilovanými šambránami, v druhém půlkruhová. Věž je kryta oplechovanou osmibokou cibulí s lucernou, bání, koulí a dvojitým křížem. Na jihu okna do lodi hrotitá, hladce špaletovaná, na severu okno půlkruhové s profilovanou šambránou a gotický portál, pravoúhlý, s vyplněnými kouty, bohatě profilovaný. Rám z oblých článků, vzájemně se prostupujících a přecházejících nahoře v pravoúhlý nástavec s vlysem a římsou členěnou zubořezem. Ve vlysu gotickým písmem nápis \"Anno a Christo M. quingetesimo tricesimo\" (česky „Od Kristova narození 1530“).\n\nKněžiště uzavřené pěti stranami osmiúhelníku, osvětlované třemi hrotitými okny bez kružeb. Ostění hladká. Žebra klenby hruškovitého profilu vybíhající bezprostředně ze stěn. Vchod do sakristie pravoúhlý s hladkým rámem. Sakristie, osvětlovaná dvěma hluboce špaletovanými, půlkruhovými okny, sklenuta křížem se širokými pásy. Triumfální oblouk hladký, hrotitý. Loď dlouhá 16,6 m, široká 10,50 m, v rovině o jeden schod níže pod kněžištěm. Na jihu tři hrotitá okna bez kružeb, na sever půlkruhové. Strop prkenný, lištový, na dvou trámech v ose lodi, podepřených ve středu dvěma sloupy. Západní polovina lodi zabrána trojramennou dřevěnou kruchtou, na čtyřech toskánských sloupech. Podkruchtí prkenné na příčných trámech. Parapet plný, ořímsovaný, dělený pilastry a segmentovými oblouky ve dvacet polí, z 1. pol. 18. stol. Ve výplních pestře malované rokokové kartuše. V přízemí věže předsíň zaklenutá křížem, podobně 1. patro otevřené do kruchty širokým půlkruhem. Kazatelna dřevěná, zeleně a hnědě lakovaná. Na balustrové noze pětiboké řečniště. V polích prázdné kartuše, zdobené boltci. Bez stříšky, z poloviny 17. století. Varhany – trojdílný korpus s bohatým rokokovým ornamentem, okolo r. 1760.\nLavice barokní, hladké, z 18. stol.\n\n"}
{"id": "200558", "url": "https://cs.wikipedia.org/wiki?curid=200558", "title": "Kostelík", "text": "Kostelík\n\nSlovem kostelík může být označován:\n\n\n"}
{"id": "200559", "url": "https://cs.wikipedia.org/wiki?curid=200559", "title": "John Surtees", "text": "John Surtees\n\nJohn Surtees MBE (11. února 1934 Tatsfield – 10. března 2017 Londýn) byl britský motocyklový a automobilový závodník. Jako pilot Formule 1 se stal mistrem světa v roce 1964. Zůstává jediným člověkem, který dokázal vyhrát také mistrovství světa silničních motocyklů.\n\nCelkem získal na mistrovství světa silničních motocyklů 7 titulů (3 tituly v třídě 350 cm³ (rok 1958,1959 a 1960), 4 tituly v třídě 500 cm³ (rok 1956, 1958, 1959 a 1960). Ke konci své jezdecké kariéry založil po vzoru Jacka Brabhama a Bruce McLarena vlastní tým formule 1. Vozy značky Surtees sice vydržely ve vrcholné disciplíně automobilových závodů řadu sezon, na rozdíl od Brabhamu a McLarenu však nikdy nevyhrály Mistrovství světa konstruktérů F1 ani závod započítaný do mistrovství světa, vozy nepatřily k absolutní špičce. Největším úspěchem týmu bylo osmé místo v Mistrovství světa jezdců F1, které v roce 1972 dosáhl Mike Hailwood.\n"}
{"id": "200566", "url": "https://cs.wikipedia.org/wiki?curid=200566", "title": "Václav F. Kumpošt", "text": "Václav F. Kumpošt\n\nVáclav F. Kumpošt (28. září 1843 Žamberk – 26. února 1874 Praha) byl zakladatelem časopisu Vesmír.\n\nNarodil se v Žamberku, v rodině baráčníka Jana Kumpošta a jeho manželky Terezie, rozené Steinerové. V deseti letech zcela osiřel a dětství proto prožil v rodině žamberského hodináře Alberta. Vyrůstal zde spolu se svým nevlastním bratrem, Eduardem Albertem, který se později stal slavným chirurgem, jakož i dalšími nevlastními sourozenci (František Albert, Tereza Svatová a Kateřina Thomová).\n\nStudoval v Praze medicínu a v roce 1871 založil časopis Vesmír. Zemřel na tuberkulózu dne 26. února 1874 ve všeobecné nemocnici v Praze.\n\nPrvní číslo časopisu \"Vesmír\" bylo na titulní stránce uvedeno tímto provoláním: \n\nNašim příznivcům a přátelům!\n\"Ne výbojem zbraní stali se Angličané národem mocným, národem slavným a bohatým, nýbrž neunavným pěstováním věd na poli přírodnickém.\"\nHumphry Davy\n„V starých věkách převládalo přírodoznalství, v posledních časech středověku vyrůstaly z něho vždy více a více vědy přírodní a za našich dob počínají tyto převládati a hýbati mocně národy i přírodou;\" pravil náš Purkyně, který i ve svém vysokém stáří ještě nezdráhal se býti apoštolem vznešené vědy přírodní lidu obecnému. A veliký mistr i učitel náš odkázal nám tyto vědy v dědictví co věčně nevyčerpatelný zdroj vzdělanosti a blahobytu. Z něho vyšinou se vlny mohutné a vynesou opět jmeno i slávu českou v popředí národů osvícených; ze zdroje toho proudem překypujícím rozlévati se bude po luzích domácích zdar a hmotné bohatství. —— „Na úspěchu a pokroku věd přírodních zakládá se všeliký čilý život i vlnění pospolitého obcování a blaze národu, v jehož lůně tyto vědy horlivých mají pěstovatelů!\" „Avšak čím většího významu a důležitějšího vlivu na vzdělanost nynější přírodozpyt má, čím větší a důstojnější je zástup učňů a mistrů, kteří neunavnou silou starou temnou říši výjevů nové světlé říši pravdy podrobují, tím důležitější nastává i pro nás úloha, abychom každému, kdo po tom touží, podali pomoci a prostředků, jimiž by v té velikolepé práci účastniti aneb alespoň skvělých výsledků její zmocniti se mohl.\" Pěstování věd přírodních v rozměrech nejširších je životní otázkou naší! K rozřešení její zdárnému působiti bude pak povždy účelem listu našeho. Nevylučujem z programu svého žádný odbor vědy přírodní, byť laikovi sebe obtížnějším a nepřístupnějším býti se zdál; přední snahou naší bude podávati pokud možno nejširší rozhled do nejnovějších pokroků přísných věd spůsobem populárním, každému pochopitelným, zajímavým a poučným. I hojné zprávy průmyslové a řemeslnické budeme pěstovati, neboť řemesla a všeliké živnosti v popředí založeny jsou na vědách přírodních, na rozvoji a pokroku jejich. Posléze pilné zření míti budeme ku všem českým spolkům a klubům přírodozpytců, zeměpisců, zástupců věd technických a j., jichž zájmy týkající se zejména šíření a zvelebování věd přírodních zárověň splývají s účelem listu našeho. (…) Kojíme se pevnou nadějí, že přátelé a příznivci věd přírodních hojným odbíráním přispějí k zdárnému rozkvětu listu, jenž druhu svého doposud jediným je v literatuře české.\nVydavatelstvo. (Vesmír 1, 1, 1871/1)\n\n"}
{"id": "200573", "url": "https://cs.wikipedia.org/wiki?curid=200573", "title": "Arciděkan", "text": "Arciděkan\n\nArciděkan (oslovení \"Veledůstojný pán\", zkr. Vldp.; \"Admodum Reverendus Dominus\", zkr. A.R.D.) je v římskokatolické a pravoslavné církvi čestný titul pro duchovní správce některých významných farností nebo čestný titul významného kněze (osobní arciděkan nebo také arciděkan ad personam).\n\nPůvodně se jednalo o představeného územní jednotky zahrnující několik děkanátů nebo vikariátů, označované jako arciděkanství, krajský děkanát, archidiakonát (tj. arcijáhenství), archipresbyterát (například v českobudějovické diecézi) nebo komisariát. Označení \"arciděkan\" pak v Čechách zůstalo jako čestné pro duchovní správce některých významných farností, ačkoliv striktně vzato se o arciděkana a arciděkanství jednalo jen v případě Liberce a jinde šlo o arcijáhna a arcijáhenství. Později byly na arciděkanství povýšena také další farnosti (resp. děkanství), například Ústí nad Labem, Kašperské Hory, Praha-Vinohrady, nebo Pardubice. Při sjednocení názvů římskokatolických farností v České republice, k němuž došlo na základě rozhodnutí České biskupské konference k 1. červenci 1994, bylo označení \"arciděkanství\" z názvů řady těchto farností vypuštěno, ovšem některým z nich bylo toto označení se souhlasem příslušného diecézního biskupa ponecháno.\n\nV současné době mají v České republice status arciděkanství tyto římskokatolické farnosti:\n\nV minulosti byla arciděkanství i v dalších městech:\n\nOsobními arciděkany (arciděkany \"ad personam\") jsou například:\n\nNěkteří významní osobní arciděkani v minulosti:\n\n"}
{"id": "200574", "url": "https://cs.wikipedia.org/wiki?curid=200574", "title": "Kravařsko", "text": "Kravařsko\n\nKravařsko (něm. \"Kuhländchen\") je historické území na Moravě na severovýchodě České republiky. \n\nÚzemí Kravařska se rozprostírá podél horního toku řeky Odry v délce dvaadvaceti kilometrů a v šíři dvanácti kilometrů mezi pohořím Hrubého Jeseníku (Altvatergebirge) a Beskyd (Beskiden). \n\nNa jihu ohraničuje jeho území spojnice mezi obcemi Ženklava (Senftlebe) – Bludovice (Blauendorf), tvořící do roku 1945 jižní hranici německého jazykového poloostrova (schlesisch). Spojnice pak pokračuje na západ přes Lučice (Lutschitz) k Jeseníku nad Odrou, dříve Německý Jeseník (Deutsch Jasník) a vsi Dolní Vražné (Gross Petersdorf) aby se zde napojila na výběžek bývalého fulneckého panství, který hluboce proniká do Slezska, a pokračuje směrem na Jistebník (Stiebnig), který je hraniční obcí německého jazykového poloostrova na severu. Východní spojnici, která se kryje s jazykovou hranicí, tvoří obce Mošnov (Engelswald), Skorotín (Gurtendorf), Sedlnice (Sedlnitz) a Ženklava. Souvislé německé osídlení je zde přerušeno českými jazykovými ostrůvky mezi Studénkou a Pustějovem a Libhoští a Rybí.\n\nDo Kravařska jsou zahrnovány i německé obce na Odersku, které však nebyly v držení rodu z Kravař. Německá literatura se různí v zařazení obcí do této oblasti. K rozšíření původního Kravařska dochází v průběhu druhé poloviny 19. století a první poloviny 20. století. \nV roce 1930 mělo Kravařsko asi 100 000 německých obyvatel a patřilo mezi nejhustěji osídlené oblasti ČSR. Kravařsko se rozprostírá přibližně mezi obcí Bělotín (něm. \"Bölten\"), městy Nový Jičín (něm. \"Neutitschein\"), Štramberk, Příbor, Klimkovice a Fulnek. Pocházejí odsud slavné osobnosti jako např. Johann Gregor Mendel z Hynčic (něm. \"Heinzendorf\") a Sigmund Freud z Příboru (něm. \"Freiberg in Mähren\"). Převážná část německy hovořícího obyvatelstva Kravařska, jež se nevyslovila proti obsazení Československa nacisty, byla po skončení druhé světové války na základě tzv. Benešových dekretů vyvlastněna a mezi roky 1945 a 1947 odsunuta.\n\n\n"}
{"id": "200576", "url": "https://cs.wikipedia.org/wiki?curid=200576", "title": "Beruška", "text": "Beruška\n\nBeruška může být:\n\n\n"}
{"id": "200577", "url": "https://cs.wikipedia.org/wiki?curid=200577", "title": "Josef Král", "text": "Josef Král\n\nJosef Král (18. prosince 1853 Praha – 17. září 1917 Praha) byl český klasický filolog, profesor Univerzity Karlovy a překladatel. Teoreticky zdůvodnil přízvučný verš v českých překladech antických (řeckých a latinských) dramat a sám tento druh verše do překladů zavedl.\n\nNarodil se v rodině pražského kožešnického mistra Jana Krále (1826–??) a matky Anny, rozené Sturzové (1832–??) jako nejstarší ze sedmi dětí (někteří ze sourozenců zemřeli předčasně). Po maturitě na Akademickém gymnáziu v Praze vystudoval klasickou filologii na české univerzitě v Praze a působil jako středoškolský profesor na gymnáziích na Malé Straně a ve Spálené ulici. Roku 1882 jmenován suplentem, 1883 mimořádným a 1893 řádným profesorem klasické filologie na české univerzitě Karlo-Ferdinandově.\n\nPůsobil v Jednotě českých filologů a od roku 1886 redigoval Listy filologické. V roce 1909/10 byl rektorem UK.\n\nDne 17. srpna 1889 se v Jihlavě oženil. S manželkou Annou, rozenou Sychravou (1868–??) měl dva syny (Vratislav * 1890 a Jiří * 1893) a dceru (Mlada * 1892). Rodina žila na Vinohradech, v Mánesově ulici.\n\nJe pohřben na vyšehradském Slavíně.\n\nZákladním dílem Josefa Krále je \"Řecká a římská rhythmika a metrika\", výsledek rozsáhlého výzkumu starověkého básnictví a teoretických spisů. Jeho překlady starověkých dramat byly nejprve časoměrné s přízvučnými dialogy. Později dospěl k přesvědčení, že je pro překlady do češtiny nutno používat překlad přízvučný. V tomto směru byl přelomem jeho překlad \"Antigony\" z roku 1896. Ve sporu o Rukopis královédvorský a zelenohorský prokazoval svými studiemi, že se jedná o podvrhy.\n\n\n\n\n\n"}
{"id": "200579", "url": "https://cs.wikipedia.org/wiki?curid=200579", "title": "Hippolyte Taine", "text": "Hippolyte Taine\n\nHippolyte Adolphe Taine (21. dubna 1828 Vouziers, Ardenny – 5. března 1893 Paříž) byl francouzský filozof, historik a literární kritik a literární historik, představitel pozitivizmu. Měl mimořádný vliv na dílo řady francouzských spisovatelů, jako např. Zoly, Bourgeta a Maupassanta.\n\n\n\n"}
{"id": "200584", "url": "https://cs.wikipedia.org/wiki?curid=200584", "title": "Řád cisterciáků přísné observance", "text": "Řád cisterciáků přísné observance\n\nŘád cisterciáků přísné observance (\"Ordo Cisterciensis Strictioris Observantiae\", O.C.S.O.; někdy také \"Ordo Cisterciensium reformatorum\", \"O.C.R.\"), jehož členové jsou nazýváni trapisté, vznikl v 17. století v opatství La Trappe (odtud výraz trapisté) ve Francii, kde došlo k reformě cisterciáckého řádu, jejímž iniciátorem byl Armand Jean Le Bouthillier de Rancé (1626–1700) roku 1664. Původně existoval jako součást cisterciáckého řádu; jako samostatný řád byl ustanoven v roce 1892, kdy byl vyčleněn jako samostatný řád. Řád má i ženskou větev.\n\nTrapisté zachovávají Řeholi sv. Benedikta, ve které je věnováno hodně prostoru modlitbě, ale kde se klade také důraz na manuální práci. Tuto řeholi vystihuje heslo benediktinů: „Ora et labora“ v překladu „modli se a pracuj“. Mniši zachovávají mlčenlivost, neboť ticho vytváří prostor pro vnímání Boha. Asi nejznámějším trapistou je Thomas Merton.\n\nŽivot trapisty má přísná pravidla. Vstává se velmi brzy ráno (v českém trapistickém klášteře Nový Dvůr u Toužimi ve 3:00). Den je ve znamení pravidelného střídání modlitby, bohoslužeb a duchovní četby, k nimž tvoří protiváhu manuální práce, neboť každý trapistický klášter obhospodařuje určité pozemky a chová např. ovce či jiná zvířata.\n\nPůvodně byli trapisté kongregací cisterciáckého řádu, podřízenou generálnímu opatovi cisterciáků. Od roku 1892, kdy došlo k právnímu oddělení obou řádů, stáli v jeho čele tito generální opati:\n\nV roce 1999 se začala opravovat a dostavovat ruina statku v Novém Dvoře u Dobré Vody u Toužimi v západních Čechách. Ruina byla dobudována na moderní klášter řádu trapistů. Mniši se do objektu nastěhovali již během stavby a sami se stavbou pomáhali. Komunitu v Novém Dvoře tvoří asi 30 řeholníků. V září 2011 bylo rozhodnuto o jeho povýšení na opatství.\n\nTrapistky působí v Poličanech ve středních Čechách, kde provozují od roku 2007 \"Dům pro hosty\" a vybudovaly klášter Nanebevzetí Panny Marie nad Vltavou. Základní kámen byl posvěcen apoštolským nunciem Diegem Causerem roku 2008 a v roce 2012 byl kardinálem Vlkem vysvěcen klášterní kostel.\n\n\n"}
{"id": "200588", "url": "https://cs.wikipedia.org/wiki?curid=200588", "title": "Răut", "text": "Răut\n\nRăut je řeka v Moldavsku, pravý přítok Dněstru. Je 286 km dlouhá. Povodí má rozlohu 7760 km².\n\nZdroj vody je smíšený s převahou sněhového. Průměrný průtok vody ve vzdálenosti 46 km od ústí činí 5,7 m³/s.\n\nVyužívá se na zavlažování. Na řece leží města Bălți a Orhei.\n"}
{"id": "200591", "url": "https://cs.wikipedia.org/wiki?curid=200591", "title": "Sabi", "text": "Sabi\n\nSabi popř. Save ( , ) je řeka ve Východní Africe v Zimbabwe a v Mosambiku. Je 640 km dlouhá.\n\nPramení na planině Matabele a ústí do Indického oceánu.\n\nNejvětší průtok má v létě (prosinec až únor).\n\nVodní doprava je možná na dolním toku v létě pro nevelké lodě. Využívá se pro zavlažování.\n"}
{"id": "200595", "url": "https://cs.wikipedia.org/wiki?curid=200595", "title": "Ruvuma", "text": "Ruvuma\n\nRuvuma popř. Rovuma ( , ) je řeka ve Východní Africe v Tanzanii a v Mosambiku, přičemž po významnou část toku tvoří státní hranici mezi oběma zeměmi. Je 800 km dlouhá. Povodí má rozlohu 145 000 km².\n\nPramení v horách východně od jezera Malawi a ústí do Indického oceánu. Největším přítokem je řeka Lugenda zprava.\n\nŘeku charakterizuje dešťový (pluviální) odtokový režim. Největší průtok má na konci léta (březen až květen).\n\nVodní doprava je možná na oddělených úsecích na dolním toku.\n"}
{"id": "200597", "url": "https://cs.wikipedia.org/wiki?curid=200597", "title": "Ruaha", "text": "Ruaha\n\nRuaha nebo také Velká Ruaha popř. Rwaha ( ) je řeka ve Východní Africe v Tanzanii. Je 700 km dlouhá.\n\nPramení v horách severně od jezera Malawi. Na horním toku teče po dně grabenu a poté hlubokou a úzkou dolinou. Na dolním toku vtéká do nížiny. Překonává mnohé peřeje. Ústí do řeky Rufiji zleva.\n\nVyznačuje se prudkým kolísáním úrovně hladiny.\n\nVodní doprava není možná.\n"}
{"id": "200600", "url": "https://cs.wikipedia.org/wiki?curid=200600", "title": "Rufiji", "text": "Rufiji\n\nRufiji ( ) je řeka ve Východní Africe v Tanzanii. Od pramene své zdrojnice Luvegu je 1400 km dlouhá. Povodí má rozlohu 178 000 km².\n\nVzniká soutokem řek Luvegu a Kilombero, které pramení v horách východně od jezera Malawi. Zdrojnice překonávají mnohé peřeje a stýkají se v Selousově rezervaci. Samotná \"Rufiji\" protéká pod vodopádem Šuguri nížinou v široké dolině. Ústí do Indického oceánu. Největším přítokem je Ruaha zleva.\n\nZdroj vody je dešťový. Největší průtok má na přelomu léta a podzimu (březen až květen).\n\nPrůměrné měsíční průtoky řeky Rufiji měřené na hydrologické stanici ve Stigleru m³/s za období 1954–1978.\nVodní doprava je možná pro říční čluny na dolním toku pod vodopádem Šuguri.\n\nV bitvě o deltu řeky byl v listopadu 1915 potopen německý křižník SMS \"Königsberg\".\n"}
{"id": "200603", "url": "https://cs.wikipedia.org/wiki?curid=200603", "title": "Pangani", "text": "Pangani\n\nPangani popř. Ruvu je řeka ve Východní Africe v Tanzanii. Je 400 km dlouhá.\n\nPramení na svazích masívu Kilimandžáro pod jménem Rau. Překonává mnoho peřejí. Ústí do Indického oceánu nedaleko města Pangani.\n\nNejvětší průtok má v létě v období dešťů (listopad až duben).\n\nVodní doprava je možná do vzdálenosti 40 km od ústí. Na horním toku pod soutokem Rau a Kikuletwy byla vybudována přehradní nádrž Nyumba ya Mungu.\n\n"}
{"id": "200606", "url": "https://cs.wikipedia.org/wiki?curid=200606", "title": "Démétrios I. Sótér", "text": "Démétrios I. Sótér\n\nDémétrios I. zvaný Sotér (asi 186 př. n. l. – 150 př. n. l.) vládl v letech 162 př. n. l. až 150 př. n. l. seleukovské říši.\n\nV dětství jej jeho otec Seleukos poslal do Říma jako rukojmí. Po smrti Antiocha IV. Epifana požádal senát, aby jej propustil domů, aby se mohl ujmout království po otci, avšak senát jeho žádost odmítl. Senátoři nebyli nakloněni představě, že by se vlády v Sýrii měl ujmou mladý a energický Démétrios, a raději potvrdili králem Epifanova malého syna Antiocha V. Eupatora.\n\nKdyž však byl v Sýrii zabit rozzuřeným davem římský legát Gnaeus Octavius, využil Démétrios příležitosti a tajně uprchl z Říma. V Sýrii se mu dostalo vřelého přijetí, Antiocha nechal zavraždit a sám se stal králem. I Římané jeho postavení uznali, třebaže neochotně.\n\nSnažil se upevnit hroutící se říši a dosáhl jistých úspěchů. V roce 161 př. n. l. porazil a zabil babylonského satrapu Timarcha, který se proti němu vzbouřil, za což se mu od Babylóňanů dostalo přízviska Sotér (Zachránce). I v dalších výbojích se mu dařilo. Vpadl do Kappadokie a sesadil jejího krále Ariaratha IV. a místo něj dosadil na trůn údajného Ariarathova bratra Oroferna.\n\nVelké potíže mu činily nepokoje, které neustále propukaly v Judeji. O moc tam soupeřili „ortodoxní“ Makabejští a helénizovaní Sádokovci. Umírněný sádokovský velekněz Alkimos se po nepokojích uchýlil k Demétriovi do Antiochie a podařilo se mu jej přesvědčit, aby mu poskytl pomoc, v jeho snaze znovu dosáhnout hodnosti velekněze. Demétrios s ním vyslal do Judeje vojsko v čele s Nikánorem. Tato výprava však skončila fiaskem a roku 161 př. n. l. bylo syrské vojsko na hlavu poraženo v bitvě u Adasy. Druhý pokus zpacifikovat odbojné Židy již byl úspěšnější. Ještě téhož roku totiž jiné syrské vojsko, tentokrát vedené Bakchidem, oplatilo u Jeruzaléma nad Židy zvítězilo. Následně se Bakchidovi podařilo dostat pod kontrolu prakticky celou zemi a Alkimos byl znovu uveden do úřadu velekněze. Alkimos však záhy zemřel a k moci se opět dostala Makabejská strana. Nepokoje se opět stupňovaly a Démétrios v roce 158 př. n. l. znovu vyslal Bakchida, aby je potlačil. Byl však Jónatanem, vůdcem Makabejských, poražen a nucen uzavřít mír.\n\nV roce 150 př. n. l. se Démétriovi vynořil vážný konkurent Alexander Balas. Prohlašoval o sobě, že je synem Antiocha Epifana, a podařilo se mu na svou stranu získat jak Římany, kteří uznali jeho nárok na syrský trůn, tak i další důležité hráče v této oblasti, vůdce Makabejských Jónatana a egyptského vládce Ptolemaia VI., s jehož dcerou se oženil. Démétrios se však nechtěl jen tak vzdát. V první bitvě Alexandra porazil, v další jej Štěstěna opustila a sám padl.\n\n\n\n"}
{"id": "200607", "url": "https://cs.wikipedia.org/wiki?curid=200607", "title": "Rio Grande (přítok Mexického zálivu)", "text": "Rio Grande (přítok Mexického zálivu)\n\nRio Grande ( ) je řeka na jihozápadě Severní Ameriky v USA (státy Colorado, Nové Mexiko, Texas) a Mexiku (státy Chihuahua, Coahuila, Tamaulipas), přičemž na středním a dolním toku od města El Paso je řekou hraniční. Je 2880 km dlouhá. Povodí má rozlohu 570 000 km².\n\nPramení v horách San Juan v systému Skalnatých hor. Protéká převážně přes suchou planinu místy v úzkých kaňonech. Ústí do Mexického zálivu Atlantského oceánu.\n\nNejvodnější je od září do listopadu, kdy dochází k silným povodním. V létě na oddělených úsecích téměř vysychá. Průměrný průtok vody činí 570 m³/s. K ústí nedotékají necelá tři procenta vody v důsledku zavlažování.\n\nNa základě dohody mezi USA a Mexikem byly na řece postaveny přehrady za účelem zavlažování a zisku vodní energie. Jsou to Elephant Butte ve vzdálenosti 150 km nad El Pasem a Falcon Dam ve vzdálenosti 110 km pod Laredem.\n\nNa řece leží města Albuquerque, El Paso, Laredo (USA), Ciudad Juárez, Nuevo Laredo (Mexiko).\n"}
{"id": "200616", "url": "https://cs.wikipedia.org/wiki?curid=200616", "title": "CSAR", "text": "CSAR\n\nCSAR může znamenat:\n"}
{"id": "200619", "url": "https://cs.wikipedia.org/wiki?curid=200619", "title": "Seznam největších fotbalových stadionů v Česku podle kapacity", "text": "Seznam největších fotbalových stadionů v Česku podle kapacity\n\nNásledující tabulka řadí fotbalové stadiony na území Česka podle jejich kapacity. Pořadí je v prvním sloupci, ve druhém název stadionu, ve třetím město, čtvrtý značí tým zde hrající, v pátém je kapacita míst na sezení pro diváky, v šestém pak celková kapacita. Seznam je neúplný, obsahuje stadiony zejména prvoligových a druholigových mužstev.\n\nAktualizace: 25. 12. 2017\n"}
{"id": "200621", "url": "https://cs.wikipedia.org/wiki?curid=200621", "title": "Hideki Tódžó", "text": "Hideki Tódžó\n\nHideki Tódžó (: , \"Tódžó Hideki\"; 30. prosince 1884, Tokio – 23. prosince 1948, Tokio) byl japonský generál a politik. Je také znám pod přezdívkou „Břitva“. \n\nNarodil se v Tokiu 30. prosince 1884. Byl synem důstojníka japonské císařské armády a dcery buddhistického kněze.\n\nV 15 letech nastoupil do vojenské přípravky a absolvuje vojenskou službu v Mandžusku. Po jejím skončení nastoupil na vojenské akademii, kterou absolvoval v roce 1905. Po I. světové válce sloužil jako vojenský přidělenec ve Švýcarsku a Německu. Když se roku 1922 vracel zpět do Japonska, strávil nějaký čas v USA. \n\nV letech 1935–1937 vedl tajnou policii Kempeitai. Roku 1937 byl jmenován náčelníkem štábu Kuantungské armády v Mandžusku a o rok později byl jmenován náměstkem ministra války. Díky zvláštnímu výnosu císaře Hirohita mohl souběžně vykonávat civilní (náměstek) i vojenské (generál) funkce. V letech 1940–1941 byl ministrem války. 17. října 1941 rezignuje premiér princ Fumimaro Konoe. Tódžó nastoupil na jeho místo a setrval v něm do roku 1944, kdy byl donucen k rezignaci po pádu ostrova Saipan. Po japonské kapitulaci 2. září 1945 se neúspěšně pokusil spáchat sebevraždu zastřelením a byl zatčen spojenci. V Tokijském procesu jej soudní tribunál uznal vinným z válečných zločinů. Byl odsouzen k trestu smrti a 23. prosince 1948 v Tokiu oběšen.\n"}
{"id": "200623", "url": "https://cs.wikipedia.org/wiki?curid=200623", "title": "Všesportovní stadion", "text": "Všesportovní stadion\n\nVšesportovní stadion je sportovní stadion v Hradci Králové. Je dominantou místní části Malšovice. Je též nazýván jako stadion \"Pod lízátky\", a to kvůli svým osvětlovacím panelům. Ty mají tvar lízátek, přičemž každé z nich váží 45 tun a tyčí se do výšky 55 metrů. Stadion díky své kapacitě patří mezi největší v Česku (avšak pro první fotbalovou ligu v ČR se využije jen 7 000 míst), ale nevyhovuje standardům UEFA a FIFA. Magistrát města Hradce Králové se proto rozhodl na místě starého stadionu vybudovat stadion nový. Ten by měl získat název RS Arena Pod Lízátky.\n\nNa konci sezóny 1958/59 mělo vedení oddílu kopané vedle radosti z postupu mužstva do I. ligy i starosti se zlepšením fotbalového prostředí stadionu u nemocnice. Tento fotbalový stánek byl oblíbeným místem nejen hráčů, ale i fotbalových příznivců. Určitým úspěchem bylo zatravnění hřiště. Nebyl zde volen způsob přímým osetím plochy trávou, ale hřiště bylo nejdříve náležitě upraveno a potom pokryto dovezenými čtverci řádně zakořeněného travnatého porostu. Zůstával však problém s chátrajícími tribunami a hlavně sociálním zařízením, které bylo nejen nedostatečné, ale i nevyhovující. Město tuto situaci znalo, a proto již v minulosti došlo k projektování nového stadionu v prostoru Malšovic, který měl sloužit nejen fotbalu, ale i ostatním druhům sportu, proto byl nazván \"Všesportovním stadionem\". Výstavba byla zahájena v roce 1959.\n\nRychlý návrat do I. ligy předznamenal úspěšnou éru Spartaku Hradec Králové. Nový trenér Jiří Zástěra využil rozehranosti mužstva, stmelil hráče a kvalitní tréninky s prozíravým vedením v jednotlivých utkáních dovedl tým k mistrovskému titulu. Hegemonii tradičních vítězů I. ligy od jejího založení v roce 1925 protrhl Spartak Hradec Králové a jeho vítězství navíc zdobilo to, že byl prvním z venkovských fotbalových oddílů, který stanul na prvoligovém trůnu. Vítěznou sezónu 1959/60 odehrál královéhradecký Spartak domácí zápasy ještě na starém stadionu u nemocnice.\n\nDo sezóny 1960/61 již Hradec Králové nevstupoval jako bezvýznamný venkovský tým, votroci však zpravidla podléhali na cizích hřištích, kde soupeřům body odevzdávali, zato v domácím prostředí byli suverény. Kromě SONP Kladno za podpory diváků porazili všechny účastníky I. ligy. Oddíl si v tomto ročníku občas zahrál na ne zcela dostavěném novém Všesportovním stadionu, přičemž průměrná účast na jednotlivá utkání byla úctyhodných 11 000 diváků. Někdejší \"výprask\" Sparty Praha (tehdy Spartak Sokolovo) sledovalo 17 000 diváků. Nakonec Sparta podlehla 1:4. Remízu se Slavií Praha (tehdy Dynamo Praha) sledovalo neuvěřitelných 25 000 diváků.\n\nUtkáním proti VSS Košice, dne 6.9. 1965, se hradečtí fotbalisté rozloučili se škvárovým hřištěm U nemocnice, aby mohli tamtéž 13.10. 1965 proti Spartě Praha nastoupit již na kvalitním trávníku. Významnou událostí pro Hradec Králové i okolí (11. května 1966) byl dojezd 3. etapy tehdy populárního Závodu míru. Cíl byl situován na atletický ovál Všesportovního stadionu.\n\nV sezóně 1966/67 jako by mužstvu nevyhovovala změna prostředí. V prvním utkání tohoto ročníku nastupovali proti Bohemians Praha totiž na novém Všesportovním stadionu, kde dostali od města domovské právo. Slunečné počasí, osmitisícová divácká kulisa i herní systém 4-2-4, hebký trávník byly předpoklady k zisku bodů. Leč, Hradec prohrál 3:4 a jako by tato porážka předznamenala celý ročník.\n\n"}
{"id": "200624", "url": "https://cs.wikipedia.org/wiki?curid=200624", "title": "Río Grande de Santiago", "text": "Río Grande de Santiago\n\nRío Grande de Santiago je řeka v Mexiku (státy Jalisco, Nayarit). Je přibližně 500 km dlouhá. Povodí má rozlohu 125 000 km².\n\nOdtéká z jezera Chapala. Protéká v úzké soutěsce hřbet západní Sierry Madre, přičemž vytváří vodopády a peřeje. Ústí do Tichého oceánu.\n\nPrůměrný průtok vody činí 380 m³/s.\n\nVodní doprava na řece není možná. Využívá se k zavlažování a zisku vodní energie.\n"}
{"id": "200635", "url": "https://cs.wikipedia.org/wiki?curid=200635", "title": "Lene Marlin", "text": "Lene Marlin\n\nLene Marlin (* 17. srpna 1980 Tromsø, Norsko) je norská pop-rocková zpěvačka. Její celé jméno je Lene Marlin Pedersen. Od 15 let hraje na kytaru, kterou dostala od rodičů pod stromeček a začala hrát.\n\nV 18 letech začala nahrávat písničky pro Virgin Studios v Oslu a v tu samou dobu dokončovala střední školu v Tromsø. Měla opravdu vyčerpávající život, každý den létala z Tromsø do Osla. Její snaha se projevila v soutěži „Karolineprisen“, kde vyhrála svou první cenu v životě.\n\nV roce 1998 byl v Norsku představen singl „The Unforgivable Sinner“ a měl obrovský úspěch. Zůstal v hitparádách na 1. místě až 8 týdnů. Byl to nejprodávanější singl v Norsku. Píseň „Sitting Down Here“ měla podobný úspěch.\n\n\n"}
{"id": "200647", "url": "https://cs.wikipedia.org/wiki?curid=200647", "title": "Playing My Game", "text": "Playing My Game\n\nPlaying My Game je první album norské muzikantky Lene Marlin.\n\n"}
{"id": "200650", "url": "https://cs.wikipedia.org/wiki?curid=200650", "title": "Ludwig Beck", "text": "Ludwig Beck\n\nLudwig August Theodor Beck (29. června 1880 Biebrich (dnes Wiesbaden-Biebrich) – 21. července 1944 Berlín) byl německý generálplukovník a náčelník generálního štábu německých pozemních sil před začátkem druhé světové války. Jako jeden z organizátorů se podílel na neúspěšném atentátu na Adolfa Hitlera 20. července 1944.\n\nNarodil se v roce 1880 ve městě Biebrich v Hessensku-Nassausku. Byl vychováván v duchu starých pruských tradic. Původně byl důstojníkem dělostřelectva. Během první světové války bojoval na západní frontě. Po svém povýšení působil jako důstojník generálního štábu. Po válce sloužil v různých funkcích, jako velitel pluku a štábu.\n\nV roce 1931 získal hodnost generála. Velel frankfurtské 1. jízdní divizi. Získal všeobecné uznání za své vojensko-pedagogické práce. V roce 1933 se stal náčelníkem vojenského úřadu. V červenci 1935 se stal náčelníkem generálního štábu německých pozemních sil. \n\nZačátkem roku 1938 se společně s Wernerem von Fritschem se během německých nátlakových akcí namířených proti Československu dostal do sporu s kancléřem Adolfem Hitlerem. Během Květnové krize v roce 1938 byl přesvědčen, že Wehrmacht není na válku s Československem připraven. Začal kolem sebe shromažďovat vojáky a politiky, kteří nesouhlasili s zamýšlenou válkou, a společně zvažovali svržení Hitlera, který válku prosazoval. Mezi spiklenci byli například vrchní velitel pozemního vojska Walter von Brauchitsch, náčelník Abwehru Wilhelm Canaris, důstojník Abwehru Hans Oster, velitel berlínské posádky Erwin von Witzleben, starosta Lipska Carl Goerdeler, státní tajemník v ministerstvu zahraničí Ernst von Weizsäcker a prezident Říšské banky Hjalmar Schacht. \n\nBeck také nechal o tomto plánu potají informovat anglickou vládu. Její předseda Neville Chamberlain ale nebral tyto zprávy vážně. Hitlera považoval za hráz proti pronikání bolševismu do střední Evropy, a byl přesvědčen, že se s ním dokáže dohodnout. \n\n18. srpna 1938 Beck rezignoval na svou funkci náčelníka generálního štábu (nahradil ho Franz Halder) a zakrátko byl penzionován. \n\nV roce 1943 Beck naplánoval několik neúspěšných pokusů zabít Hitlera pomocí bomb. V roce 1944 byl jedním z hlavních plánovačů červencového atentátu společně s Carlem Goerdelerem a plukovníkem Clausem von Stauffenberg. Předpokládalo se, že by se Beck mohl po úspěšném atentátu stát dočasnou hlavou vlády, která by Německo spravovala po Hitlerově smrti. Spiknutí se však nepodařilo, další ráno byl zatčen pod dohledem generála Fromma donucen spáchat sebevraždu. Nepodařilo se mu však zabít a jen se těžce zranil, přivolaný poddůstojník Wehrmachtu proto dostal za úkol ukončit jeho život ranou z pistole.\n\n\n\n"}
{"id": "200651", "url": "https://cs.wikipedia.org/wiki?curid=200651", "title": "Savoia-Marchetti SM.81", "text": "Savoia-Marchetti SM.81\n\nSIAI-Marchetti S.M.81 Pipistrello (\"netopýr\") byl italský bombardér užívaný ve druhé světové válce. Bojově byl použit již ve třicátých letech v Etiopii a ve Španělsku, po vypuknutí druhé světové války však již patřil k zastaralým typům.\n\nTřímotorový italský letoun Savoia-Marchetti S.M.81 vznikl z civilního dopravního letounu Savoia-Marchetti SM.73, z nichž několik kusů vlastnily před válkou i Československé státní aerolinie. První S.M.81 přišly do vojenské služby v Itálii v dubnu 1935 a ty se později zapojily do útoku Itálie na Etiopii. Další stroje bojovaly ve Španělské občanské válce na straně generála Franca. Ve třicátých letech se jednalo o poměrně moderní stroje, které byly pýchou Regia Aeronautica, ale před druhou světovou válkou ztrácely na bojové hodnotě.\n\nLetouny S.M. 81 se na jaře 1939 účastnily výsadkové operace v Albánii, při nichž Itálie obsadila tuto zemi. Dále bojovaly v italských koloniích v Africe, v severní Africe, napadaly britské konvoje do Indie. Stroje postupně přecházely k druhotné službě, kdy dopravovaly zásoby, používaly se jako výsadkové a posléze jako evakuační letouny. Dále hlídkovaly na moři, ale ve vojenské misi v SSSR nebyly úspěšné.\n\n\n\n"}
{"id": "200655", "url": "https://cs.wikipedia.org/wiki?curid=200655", "title": "Breda Ba.88", "text": "Breda Ba.88\n\nBreda Ba.88 Lince (Rys) byl italský dvojmístný dvoumotorový bombardovací letoun užívaný ve druhé světové válce.\n\nPrvní prototyp vzlétl v říjnu 1936 s jednoduchou SOP a dvojicí hvězdicových motorů Gnome-Rhône o výkonu po 662 kW. Zkoušky vojenské verze prototypu se konaly až roku 1938, o rok později se rozeběhla sériová výroba.\n\nS výrobou letounu byly potíže, i když ji preferoval sám Benito Mussolini. První série v počtu 148 strojů měla již dvojitou SOP, dvě hvězdicové pohonné jednotky Piaggio P.XI-RC-40 po 736 kW a hřbetní střeleckou věž.\n\nSériovou produkci doplnily tři střemhlavé bombardéry Ba.88M s třemi hvězdicovými motory Fiat A.74-RC-38 o výkonu po 618 kW. Hlavńová výzbroj byla doplněna o další kulomet, rozpětí bylo zvětšeno o dva metry.\n\nCelkem bylo vyrobeno 149 kusů.\n\nLetouny Breda Ba.88 se účastnily bojů v severní Africe, avšak ukázalo se, že se jedná o „nedodělaný“ letoun, který měl potíže se stabilitou. Proto vykonával poté pouze podružné funkce.\n\n\n"}
{"id": "200656", "url": "https://cs.wikipedia.org/wiki?curid=200656", "title": "Demineralizovaná voda", "text": "Demineralizovaná voda\n\nDemineralizovaná voda je voda zbavená všech iontově rozpustných látek a křemíku (obvykle se vyskytuje ve formě oxidu křemičitého). Její konduktivita je nižší než 0,1 μS.cm, tedy obsah solí < 0,05 mg.l. \n\nPostupy přípravy demineralizované vody:\n\n"}
{"id": "200657", "url": "https://cs.wikipedia.org/wiki?curid=200657", "title": "Senát (rozcestník)", "text": "Senát (rozcestník)\n\nSenát může znamenat:\n\n"}
{"id": "200658", "url": "https://cs.wikipedia.org/wiki?curid=200658", "title": "Tygr indický", "text": "Tygr indický\n\nTygr indický (\"Panthera tigris tigris\"), také zvaný tygr bengálský je nejpočetnější poddruh tygra. Vyskytuje se převážně v okolí ústí řeky Gangy, v Indii a Bangladéši.\n\nTygří samci váží v průměru kolem 210 kg (rozptyl 180 – 250 kg), obzvláště velcí jedinci až okolo 300 kg a zcela výjimečně i více. Dosahuje délky okolo 3 m (včetně ocasu), nejdelší změřené kusy až okolo 320-330 cm (např. slavný \"Bachelor of Powalgarh\" měřil 322,6 cm). Výška v kohoutku činí přibližně 100 cm (max. 110 cm). Délka hlavy činí 25-38 cm.\n\nSamice měří 1,5-2 m bez ocasu a 2,5-3 m s ocasem. Váží obvykle 100-160 kg. V kohoutku měří zhruba 80 cm, délka hlavy je 20-30 cm. V průměru dosahují samice délky 2,5 m a váhy 150 kg, délka zubů se pohybuje 4 – 5 cm.\n\nIndičtí tygři dorůstají podobné velikosti jako tygři ussurijští a spolu s nimi jsou tak největšími kočkovitými šelmami na světě.\n\nPruhování je méně husté než u ostatních tygrů, černé na žluto – až oranžovo – hnědém podkladě. Jeho zbarvení ho v lesních porostech dobře maskuje. Černé pruhy na jeho srsti připomínají stíny rostlin a větví.\n\nTygra indického lze nalézt především v Indii, Bangladéši, Nepálu, Bhútánu, Sundarbans a Myanmaru. Jedná se o lesní šelmu. Přestože žije samotářsky, vytváří si rozsáhlé teritorium o velikosti až 50 km. Podle odhadu z roku 2010 se vyskytovalo ve volné přírodě kolem 2500 jedinců. Nejvíce tygrů dnes žije v Indii (podle zmíněného odhadu až 1650 jedinců; podle novějšího odhadu z roku 2014, jehož závěry jsou však zpochybňovány, činila populace 2226 jedinců), v Bangladéši (kolem 450 jedinců) a v Nepálu (cca 150 jedinců). Několik desítek tygrů žije také v Myanmaru, ti ovšem již nejsou geneticky čistí kvůli páření se se zástupci jiného poddruhu. Tygr indický je přísně chráněný a v Bangladéší a Indii se pro něho staví přísně chráněné rezervace. Indický \"Projekt tygr\" pomohl ke zvýšení populace, na rozdíl od tygra ussurijského (sibiřského) již indický tygr nepatří mezi kriticky ohrožené druhy.\n\nPodle odhadů žilo v 19. století kolem 50 tisíc kusů, ale kvůli ztrátě přirozeného životního prostředí a pytlákům se jejich počet rapidně snížil. Byli loveni nejen pro kůži, ale také pro kosti a zuby, které se využívaly v tradičním východoasijském lékařství.\n\nTygr je samotářský a loví převážně v noci, není v běhu vytrvalý, takže loví především slabá nebo zraněná zvířata. Útočí tak, že se nejdříve připlíží ke kořisti v trávě (díky jeho maskovaní si ho oběť mnohdy nevšimne ani tehdy, plíží-li se ve velice nízkém porostu) a poté ji rychlým skokem chytí. Kořist usmrtí tak, že jí prokousne hrdlo nebo ji kousne do týlu a zlomí jí vaz. Tygr útočí nejčastěji zezadu, ulovenou kořist si poté odtáhne do houští a její zbytky přikryje listím (tygři se často ke své kořisti opět vrací).\n\nMezi jejich hlavní potravu patří větší kopytníci, jako např. jeleni (sambar, axis, barasinga), antilopy (nilgau), divoká prasata, gaurové a buvoli. Živí se také menšími zvířaty, jako např. zajíci, opice, hulmani a pávi. Jsou známy také útoky na nosorožce, krokodýly a mladé slony. Někdy loví i levharty, medvědy, vlky, lišky a dhouly.\n\nTygr indický se rozmnožuje během jara, hledá samici v jejím teritoriu, kde s ní pak 20-80 dní zůstává. Samice je schopna oplození pouze 3-7 dní. Po úspěšném spáření se samec opět vrátí do svého teritoria.\n\nSamice si poté během 2 týdnů vyhledá doupě (např. ve skalních dutinách nebo pod vyvráceným stromem), ve kterém porodí 3-4 mláďata. Jsou sice slepá, ale mají už srst podobnou dospělým jedincům. Samice kojí mláďata zhruba 8 týdnů, pak jim začne nosit menší kousky masité potravy. Další dny si pak mláďata sama loví vlastní potravu. Ještě před dosažením jednoho roku jsou mladí tygři schopni sami lovit.\n\nBílé zbarvení je recesivní mutace, která byla v přírodě zdokumentována jen u indických tygrů. Odhaduje se, že zhruba na 15 000 běžně zbarvených indických tygrů připadá jeden bílý tygr. Je zmiňován i výskyt bílých tygrů v populaci tygra ussurijského, to však nebylo dosud vědecky prokázáno. Bílí tygři ussurijští chovaní v zajetí nejsou čistokrevní, jelikož v sobě nesou geny indických tygrů. Zbarvení je způsobeno recesivním genem, nejde tedy o albinismus. Duhovky bílých tygrů jsou proto modré, nikoli růžové jako u pravých albínů. Prvního bílého tygra chytil mahárádža Martand Singh v 50. letech 20. století v indickém státě Madhjapradéš.\n\nV ZOO jsou bílí tygři populární atrakcí. Hlavním problémem chovu je inbreeding, jelikož bývá problémem sestavit chovný pár, kde by si samec a samice nebyli blízce příbuzní. Proto řada jedinců trpí genetickými vadami, jako například šilhání (strabismus). Jednou z možností, jak rozšířit velmi úzkou genetickou základnu bílých tygrů, je křížení s běžně zbarvenými jedinci. Potomci páru, kde je jeden tygr bílý a jeden běžně zbarvený, jsou všichni běžně zbarvení, mají však v sobě gen pro bílou barvu (a u čistě bílých tygrů i gen pro nepřítomnost pruhů). Zkříží-li se pak dvojice takových tygrů, zhruba čtvrtina mláďat bude opět bílá.\n\nExistují i zcela bílí tygři. U nich působí další genetická mutace, jelikož je přítomen další recesivní gen. Pruhy ve skutečnosti existují, jsou však tak světlé, že jsou téměř neviditelné. Tato mutace pravděpodobně pochází od ussurijských tygrů. Dnešní čistě bílí tygři jsou potomky sourozeneckého páru Bhim a Sumita ze ZOO v Cincinnati. Zhruba čtvrtina jejích potomků se narodila čistě bílá. Mutace byla následně podchycena dalším inbreedingem.\n\nV Česku úspěšně chová bílé tygry od roku 1994 ZOO Liberec. Dne 1. července 2012 se zde narodili dva samci a samice. Od roku 2013 chová bílé tygry také ZOO Dvorec. Na Slovensku bíle tygry chová Zoo Bratislava a Zoo Košice.\n\n\n"}
{"id": "200659", "url": "https://cs.wikipedia.org/wiki?curid=200659", "title": "Another Day", "text": "Another Day\n\nAnother Day je druhé album norské muzikantky Lene Marlin.\n\n"}
{"id": "200660", "url": "https://cs.wikipedia.org/wiki?curid=200660", "title": "Lost in a Moment", "text": "Lost in a Moment\n\nLost in a Moment je třetí album norské muzikantky Lene Marlin.\n\n"}
{"id": "200664", "url": "https://cs.wikipedia.org/wiki?curid=200664", "title": "Gibraltarská libra", "text": "Gibraltarská libra\n\nGibraltarská libra je zákonné platidlo Gibraltaru, který má status Britské zámořské teritorium (anglicky \"British overseas territory\"), což znamená, že není součástí Spojeného království, ale patří pod jeho suverenitu.\n\nISO 4217 kód gibraltarské libry je GIP. Gibraltarská libra je pevně navázána na měnu svého nadřazeného politického celku- libru šterlinků. Kurs je stanoven 1:1. V Gibraltaru se dá platit jak britskou, tak i gibraltarskou librou. Naopak toto ovšem neplatí – ve Spojeném království gibraltarskou libru použít nelze.\n\nGibraltar tiskne vlastní bankovky už od roku 1927, mince razí od roku 1988.\n\n\n"}
{"id": "200668", "url": "https://cs.wikipedia.org/wiki?curid=200668", "title": "Aeronautica Militare", "text": "Aeronautica Militare\n\nItalské letectvo ( \"Aeronautica Militare\", AM) je součástí ozbrojených sil Italské republiky. Vzniklo jako samostatná odnož 28. března 1923, kdy ho pod názvem \"Regia Aeronautica\" neboli královské letectvo založil král Viktor Emanuel III. Svůj současný název získalo po 2. světové válce, kdy se z Italského království stala po referendu republika. Od svého vytvoření hraje významnou roli v moderní italské vojenské historii. Leteckou akrobatickou skupinou italského letectva jsou Frecce Tricolori neboli \"Tříbarevné šípy\". \n\nK 15. březnu 2010 sloužilo v italském letectvu 44 000 vojáků, z toho 5700 důstojníků, 26 280 poddůstojníků a 12 020 dobrovolníků. V roce 2014 bylo ve službě 557 letadel. \nVlastními podpůrnými vzdušnými složkami disponují i Italská armáda a námořnictvo.\n\nZákladní organizační jednotkou \"Aeronautica Militare\" je \"Squadriglia\" (letka). Dvě či více \"Squadriglie\" tvoří \"Gruppo\" (skupina či peruť), a dvě \"Gruppo\" vytvářejí \"Stormo\" (křídlo). Vyšší operační formací může být \"Brigata Aerea\" (letecká brigáda), tvořená buď dvěma \"Stormi\" anebo třemi a více samostatnými \"Gruppi\". \n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letadla\n!style=\"align: center; background: lavender;\" colspan=\"7\" | Bojová letadla\n! style=\"align: center; background: lavender;\" colspan=\"7\" | Dopravní letadla\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Bezpilotní letadla\n\n"}
{"id": "200676", "url": "https://cs.wikipedia.org/wiki?curid=200676", "title": "Švédský filmový institut", "text": "Švédský filmový institut\n\nŠvédský filmový institut (švédsky \"Svenska filminstitutet\") byl založen roku 1963 na podporu a rozvoj švédského filmového průmyslu. Institut sídlí v Domě filmu (\"Filmhuset\") v Östermalm ve Stockholmu. Budova byla dostavěna v roce 1970 a navrhl ji architekt Peter Celsing.\n\nŠvédský filmový institut podporuje švédskou filmovou tvorbu, udílí granty na výrobu, distribuci a veřejná promítání filmů ve Švédsku. Mimo to mezinárodně propaguje švédskou kinematografii a organizuje každoroční udílení cen Zlatohlávek.\n\nJeho činnost je financována z příspěvků od státu, televizních stanic a 10% odvodu z prodeje lístků v kinech.\nJe jedním z členů Švédského protipirátského úřadu (\"Svenska Antipiratbyrån\").\n\n\n\n"}
{"id": "200686", "url": "https://cs.wikipedia.org/wiki?curid=200686", "title": "Želechovické paseky", "text": "Želechovické paseky\n\nŽelechovické paseky jsou přírodní park, který se nachází na jihovýchodě statutárního města Zlína na částech katastrálních území Kudlov, Jaroslavice a Želechovice nad Dřevnicí. Celková rozloha vymezeného území je 1047,9 ha.\n\nKrajinný ráz je dán přírodním, kulturním a historickým vývojem území. Přírodní park Želechovické paseky je tvořen uspořádáním přírodních a civilizačních krajinných prvků podle principů pasekářského způsobu hospodaření a využívání krajiny. Pasekářský typ osídlení je určujícím znakem, který s ostatními, převážně přírodními složkami se vzájemně doplňuje v pestrém složení mozaikového střídání.\n\nVýchodní hranici tvoří v převážné míře silnice III/49020, která je současně hranicí již vyhlášeného přírodního parku Vizovické vrchy. Hranici dále tvoří povodí potoka Vidovka v Zeleném údolí a opět komunikace III/49020 směrem na Provodov. Jižní hranice tvoří společná hranice mezi katastrálním územím Želechovice nad Dřevnicí a katastrálním území Provodov , z části pak lesní cesta v úseku Klenčov–Pindula až po napojení k silnici II/490. Západní hranici tvoří silnice II/490 v úseku Pindula až po oblouk zatáčky pod kótou 480, kde přechází v severozápadní hranici vedenou po cestě hřebenové trasy k Jaroslavickým pasekám. Tato trasa cesty je souvislou hranicí vedoucí přes místní tratě Vavrušky, vrch Ubica až do zastavěné části katastrálního území Želechovice nad Dřevnicí, kde se opět stýká se silnicí III/49020.\n\n"}
{"id": "200695", "url": "https://cs.wikipedia.org/wiki?curid=200695", "title": "Blanche Wittmanová", "text": "Blanche Wittmanová\n\nBlanche Wittmanová (1859 – 1913) byla pacientkou-figurantkou Jeana Martina Charcota, která na jeho přednáškách demonstrovala projevy hysterie.\nJejí život byl zachycen v dokumentárním románu \"Kniha o Blanche a Marii\" od švédského spisovatele Pera Olova Enquista. Podle Enquista dělala Wittmanová laboratorní pomocnici Marie Curieové. Během práce se smolincem prý byla natolik ozářena radiací, že jí musely být amputovány obě nohy a ruka. Archivy Curieova institutu však neprokázaly, že by Wittmanová byla skutečně asistentkou Curieové.\n\n"}
{"id": "200701", "url": "https://cs.wikipedia.org/wiki?curid=200701", "title": "Lesní vegetační stupeň", "text": "Lesní vegetační stupeň\n\nLesní vegetační stupeň (resp. subalpínský a alpínský vegetační stupeň) - je formalizovaná lesnická jednotka používaná zejména v lesnické typologii. Lesní vegetační stupně vyjadřující vztah mezi klimatem a biocenózou (vegetačními společenstvy), reprezentovanými tzv. klimaxovými dřevinami. Popisují tak ve zjednodušené podobě vegetační stupňovitost a poskytují rámcovou představu o vertikálním rozšíření hlavních dřevin. Lesní vegetační stupně spolu s definovanými edafickými (také půdními nebo ekologickými) řadami (edafické řady: extrémní, kyselá, živná, obohacená oglejená a podmáčená. Každá řada se ještě rozpadá na podrobnější jednotky - tzv. Půdní kategorie) slouží k základní typologické klasifikaci lesů pomocí vymezení lesních typů (následně sdružovaných do větších kategorií tzv. souborů lesních typů)\n\nV rámci ČR je vymezeno 10 lesních vegetačních stupňů, jež jsou nazvány podle jednotlivých klimaxových dřevin a jejich kombinací: dubu zimního a dubu letního, buku lesního, jedle bělokoré, smrku ztepilého, borovice kleče a alpínských luk.\n\n\n"}
{"id": "200709", "url": "https://cs.wikipedia.org/wiki?curid=200709", "title": "Lumík sibiřský", "text": "Lumík sibiřský\n\nLumík sibiřský (\"Lemmus sibiricus\") je hlodavec, který žije v obrovských koloniích, je velmi plachý. Má malý tupý čenich, hustou srst a krátký ocásek. Přes střed hřbetu se mu táhne černý pruh; někteří jedinci z určitých částí Severní Ameriky tento pruh postrádají.\n\nŽije od severovýchodní Evropy až po severní Asii,a také od Aljašky až po severozápadní Kanadu.\n\nLumíci se periodicky přemnožují a v obrovských skupinách podnikají sezonní migraci na malé vzdálenosti mezi otevřenými travnatými krajinami s keři do nížin s vyššími porosty, kam se stěhují na zimu. Jeho migrace jsou mnohem méně dramatické než migrace lumíka norského (\"Lemmus lemmus\"), jehož populace jsou někdy hnány instinktem tak, že se pokoušejí přeplavávat řeky a slézat skalní útesy.\n\nJe velký 12-15 cm a ocas je 1-1,5 cm dlouhý. Váží 45-150 g.\n\nŽiví se mechy, trávou ostřicí, různými bylinkami, měkkými větvemi, někdy může sníst i ptačí vejce.\n\nSamice budují hnízdo z trávy a vlastní srsti. Březost trvá 18 dní a může se jí narodit až 12 mláďat. V budování nor je velice čilý a velmi aktivní. Na podzim se stěhuje do nižších oblastí tundry.\n\nLumíci mají mnoho nepřátel a slouží jako žádaná potrava jak pro sovice sněžní, tak pro lasice a další druhy.\n\n\n"}
{"id": "200722", "url": "https://cs.wikipedia.org/wiki?curid=200722", "title": "Lass Uns Tanzen", "text": "Lass Uns Tanzen\n\nLass Uns Tanzen (Pojďme tancovat) je píseň německé skupiny Scooter z alba The Ultimate Aural Orgasm z roku 2007. Jako singl vyšla píseň v roce 2007. Při natáčení videoklipu měli Scooter problém s cenzurou. Slovo \"\" v něm bylo nahrazeno kašláním. Singl obsahuje i videoklip Lass Uns Tanzen (Video Night Version), the making of a behind the scenes photos.\n\n"}
{"id": "200724", "url": "https://cs.wikipedia.org/wiki?curid=200724", "title": "Pixar", "text": "Pixar\n\nPixar Animation Studios je americké filmové studio zabývající se počítačovou animací. Od roku 2006 je Pixar dceřinou společností The Walt Disney Company. Kromě jiných cen získalo studio dvacet čtyři Oscarů, šest Zlatých glóbů a tři ceny Grammy a jejich výdělek činí celosvětově 5.5 miliard dolarů. Kritici ho označují jako jedno z nejlepších filmových studií všech dob. Studio je nejznámější pro své celovečerní filmy, které vytváří svým softwarem RenderMan, ten slouží k renderování vysoce kvalitních snímků.\n\nPixar začínal v roce 1979 jako \"Graphics Group\", která byla součástí počítačové sekce Lucasfilmu. Od roku 1986, kdy ho koupil spoluzakladatel Applu Steve Jobs, nese název Pixar.\n\nPixar vydal v roce 2018 již dvacátý celovečerní film. Začínal s \"Příběhem hraček\" v roce 1995, který měl u diváků i kritiků velký úspěch. Následoval \"Život brouka\" v roce 1998, \"\" v roce 1999, \"Příšerky, s.r.o.\" v roce 2001, \"Hledá se Nemo\" v roce 2003, \"Úžasňákovi\" v roce 2004, \"Auta\" v roce 2006, \"Ratatouille\" v roce 2007, \"WALL-E\" v roce 2008, \"Vzhůru do oblak\" v roce 2009 (první film od Pixaru prezentovaný ve 3D) a \"\" v roce 2010 (nejvýdělečnější animovaný film všech dob, vydělal celosvětově více jak 1 miliardu dolarů). Dvanáctý film Pixaru jsou \"Auta 2\" z roku 2011, rok poté následovaný filmem Rebelka, kde se poprvé objevila jako hlavní postava žena. Film se stal nejdražším počinem v historii studia. Další film je pokračování filmu o příšerkách - Univerzita pro příšerky z roku 2013. Pak následovaly film V hlavě z roku 2015, dále film \"Hodný dinosaurus\" z roku 2015. V roce 2016 se do kin dostal film \"Hledá se Dory,\" který byl pokračováním o jeho 13 let mladšího předchůdce\".\" Rok 2017 přišel už s třetím filmem ze série a to filmem Auta 3 a také zcela novým filmem \"Coco\". Nejnovějším filmem z roku 2018 je film \"Úžasňákovi 2,\" který je druhým pokračováním filmové série započaté před 14 lety. Film \"Úžasňákovi 2\" se stal ve světě okamžitě hitem a nyní činí výdělek již 940 milionů dolarů. Zároveň je 48 nejvýdělečnějším filmem všech dob. V dalších letech nás čeká například čtvrté pokračování filmové série \"Příběh hraček 4\" v roce 2019.\n\nOd roku 2001, kdy Akademie filmového umění a věd uděluje Oscara za nejlepší animovaný film, byly filmy společnosti Pixar vždy mezi nominovanými. 6 z 8 dokonce cenu i vyhrálo - \"Hledá se Nemo, Úžasňákovi, Ratatouille, WALL-E, Vzhůru do oblak, Rebelka\". \"Vzhůru do oblak\" byl jako první a druhý v historii (první byl film \"Kráska a zvíře\"), který byl nominován i na Oscara za nejlepší celovečerní film. Dokonce se filmy \"Hledá se Nemo\", \"Úžasňákovi\", \"Vzhůru do oblak\" a \"Příběh hraček 3\", dostaly do žebříčku nejvýdělečnějších filmů všech dob.\n\n6. září 2009 byl vedení společnosti (John Lasseter, Brad Bird, Pete Docter, Andrew Stanton a Lee Unkrich) udělen na Filmovém festivalu v Benátkách Zlatý lev za celoživotní dílo. Cenu jim udělil George Lucas, zakladatel společnosti Lucasfilm.\n\nPixar byl založen jako Graphics Group v roce 1979, jedna třetina počítačové divize Lucasfilmu, kterou měl v pronájmu Dr. Ed Catmull. Ten pracoval na NYIT, kde měl na starost Computer Graphics Lab (CGL). Výzkumníci na NYIT propagovali CG techniky, které se v dnešní době pokládají za samozřejmost, první experimentální film nazvali \"The Works\". Poté tým pracoval na předchůdci RenderMana, nazvaném Motion Doctor, který umožňoval vytváření tradiční cel animace na počítači.\nTým začal pracovat na filmových epizodách produkovaných Lucasfilmem nebo pracovali společně s Industrial Light & Magic na speciálních efektech k filmům. Po letech výzkumu a několika zásadních milnících (jako např. efekt Genesis ve filmu ) koupil skupinu čítající asi 45 osob Steve Jobs, který nedlouho předtím opustil Apple. Jobs zaplatil Lucasovi pět milionů dolarů a dalších pět mu dal jako kapitál do společnosti. Nová nezávislá společnost byla řízena prezidentem Dr. Edwinem Catmullem a viceprezidentem a režisérem Dr. Alvym Rayem Smithem. Jobs zastával funkci generálního ředitele Pixaru a předsedy představenstva.\n\nZpočátku byl Pixar společností vytvářející vysoce výkonný počítačový hardware, jehož klíčovým produktem byl Pixar Image Computer, který byl prodáván především vládním organizacím a lékařským komunitám. Jedním takovým kupcem byla Disney Studios, která ho používala jako část svého tajného projektu CAPS. Pixar Image Computer se však neprodával dobře, John Lasseter na něm v rámci reklamy vytvořil několik kratších animací, které následně uvedl na SIGGRAPH.\n\nPo neúspěšném pokusu s prodejem počítačů začal Pixar prodávat společnostem Lasseterovy počítačem oživené animované reklamy. Jedny z prvních byly pro společnosti Listerine, Tropicana nebo LifeSavers. V dubnu roku 1990 prodal Jobs hardwarovou divizi Pixaru společnosti Vicom Systems a zvýšil počet zaměstnanců zhruba na sto. Téhož roku se společnost přestěhovala ze San Rafael do Richmondu v Kalifornii. V té době Pixar stále spolupracoval s Disney Feature Animation a z korporačního společníka se stal nejdůležitější partner. Po těžkých začátcích v roce 1991, kdy muselo odejít asi třicet zaměstnanců počítačového oddělení (včetně prezidenta Chucka Kolstada), uzavřel Pixar obchod s Disneyem, musel pro něj vytvořit tři animované celovečerní filmy, za to dostal asi 26 milionů dolarů. Prvním filmem byl \"Příběh hraček\". I přesto, však společnost prodělávala a Jobs uvažoval o tom, že Pixar prodá jiné společnosti, například i Microsoftu. Teprve až Disney potvrdil, že pustí o prázdninách 1995 do kin Příběh hraček, se Jobs rozhodl dát Pixaru ještě šanci. Celosvětové výdělky se vyšplhaly na 350 milionů dolarů. Koncem roku se tak cena akcie Pixaru vyšplhala na 22$.\n\n24. ledna 2006 společnost Disney oznámila záměr koupit všechny akcie společnosti Pixar za 7.4 miliardy dolarů. Obchod byl oficiálně dokončen 5. května 2006, poté co ho schválili akcionáři Pixaru. Tato transakce vynesla Steva Jobse, který vlastnil 50.1% Pixaru, na Disneyho největšího individuálního akcionáře, kterému náleží 7% akcií společnosti a místo ve správní radě. Součástí dohody bylo, že spoluzakladatel Pixaru John Lasseter, později výkonný viceprezident, se stane šéfem kreativních oddělení jak společnosti Pixar, tak společnosti Disney, stejně jako se stane hlavním poradcem Walt Disney Imagineering, který navrhuje a staví tematické zábavní parky. Catmull si udržel místo prezidenta Pixaru a zároveň se stal prezidentem animačních studií Walta Disneyho. Z této pozice pak prohlásil Boba Igera a Dicka Cooka za předsedy Walt Disney Studio Entertainment. Steve Jobs opustil místo ředitele Pixaru a vzal místo v představenstvu společnosti Disney.\n\n20. dubna 2010 otevřel Pixar nové studio v centru Vancouveru v Kanadě. Pojmenovali ho \"Glenn McQueen Pixar Animation Center\" po kanadském rodákovi Glennu McQueenovi, který pracoval pro Pixar a který zemřel v roce 2002 na rakovinu. Byl mu věnován film \"Hledá se Nemo\". Studio má asi 2000 m a vyrábí především krátké filmy a televizní speciály celovečerních filmů od Pixaru.\n\nOd prosince roku 2005 pořádá Pixar výstavy zobrazující vývoj animací a nejslavnější animátory za 20 let jejich existence. Výstava představuje práci Pixaru z mnoha různých pohledů náčrty, hliněné sochy, ale i 3D technologie. Další výhodou je Zoetrope, speciální způsob zobrazení, kde si mohou návštěvníci prohlédnout postavičky z \"Příběhu hraček\" v životní velikosti.\n\nV roce 2011 Pixar oslavil 25 let, ve stejnou dobu byl uveden do kin film \"Auta 2\".\n\n\n\n"}
{"id": "200731", "url": "https://cs.wikipedia.org/wiki?curid=200731", "title": "Kongregace kněží Nejsvětější Svátosti", "text": "Kongregace kněží Nejsvětější Svátosti\n\nEucharistiáni (plným názvem Kongregace kněží Nejsvětější Svátosti, \"Congragatio Presbyterorum a Sanctissimo Sacramento\") jsou římskokatolickou řeholní kongregací, která byla založena roku 1856 sv. Petrem Juliánem Eymardem. Eucharistiáni jsou tzv. „řeholní společnost papežského práva“, což znamená, že generální představený řádu podléhá přímo papeži.\n\nOficiálním cílem řádu je \"odpovědět na hlad lidí a zpřístupnit jim poklady Boží lásky v Eucharistii\" (Řehole, článek 3.) V praxi to znamená prohlubovat úctu katolické veřejnosti k eucharistii.\n\nV ČR existoval od roku 1912 do roku 1950 v Brně. Dva čeští eucharistiáni patří do komunity ve Vídni, jeden studuje v Itálii.\n\n"}
{"id": "200732", "url": "https://cs.wikipedia.org/wiki?curid=200732", "title": "Angels &amp; Airwaves", "text": "Angels &amp; Airwaves\n\nAngels & Airwaves je alternativní rocková kapela založená Tomem DeLongem po rozpadu Blink-182. Na jaře roku 2006 vydali své první album \"We Don´t Need To Whisper\". Na podzim 2007 vyšla druhá deska s názvem \"I-Empire\". Na začátku roku 2010 vydali své již třetí studiové album s názvem \"LOVE\". 1. listopadu 2011 vydaly svou poslední desku s názvem \"\". Poté 10. Srpna 2011 vyšel 4 roky očekávaný film \"LOVE\".\n\nSpolu s Tomem Delongem hraje v kapele kytarista David Kennedy, se kterým Tom již dříve hrál v kapele Box Car Racer. Bubeník Atom Willard je známý například hraním v kapele The Offspring a basák Matt Wachter hrál například v kapele 30 Seconds to Mars.\n\n\n\nTom Delonge začal pracovat na novém materiálu v roce 2004, v době kdy byl na turné se svou kapelou Blink-182. V roce 2005, kdy došlo k dočasnému rozpadu Blink-182, pracoval na hudbě sám, než začal shánět nové muzikanty. Nakonec kapelu utvořil s Davidem Kennedym, Atomem Willardem a Ryanem Sinnem.Tom hlásil na každou stranu kdekoliv a komukoliv že AvA bude nejlepší kapelou na světě.\n\nTom strávil několik týdnů přemýšlením nad logem své nové kapely. Nakonec zjistil, že když obrátí prostřední A v iniciálech kapely (AAA), dostane jméno své dcery (Ava Delonge).\nKapela nahrávala toto album v Tomově studiu v Kalifornii. Nahrávání probíhalo v letech 2005–2006 a mezi nejslavnější singly patří píseň \"The Adventure\". Singl \"The Adventure\" byl vydán 18. května 2006, celé album vyšlo o pár dní později, 23. května 2006.\n\nZ kapely mezitím odešel basák Ryan Sinn a byl vystřídán Mattem Wachterem z kapely 30 Seconds to Mars. Nové album I-Empire nejvíce proslavil singl \"Everything's Magic\", který hned obsadil přední příčky amerických hitparád.\nPrvní album \"LOVE\" vydala kapela na své vlastní náklady a nabízí ho zdarma ke stažení.Spatřilo světlo světa 14.2 na den Sv. Valentýna. Tímto chtěl Delong potrhnout podtext celého alba. Mezi největší hity tohoto alba bezpochyby patří singl \"Hallucinations\", nebo například \"The Moon\" a \"Clever Love\". Dále začala pracovat na stejnojmenném filmu k albu, a dokonce na pokračování alba s názvem \"Love Part II\", které by mělo vyjít v březnu roku 2011. Na únor roku 2011 mají naplánovanou premiéru filmu \"LOVE\", konkrétně 2. února na filmovém festivalu v Santa Barbaře.\nPodle fanoušků asi nejoblíbenější album dokončila skupina v roce 2011. Mezi největší hity patří \"Anxiety\" a \"Surrender\" které také můžete vid+t jako videoklipy.Po tomto albu odešel bubeník Atom Willard.Spekulovalo se kdo ho nahradí a nakonec po docela krátké době přišel Ilan Rubin\nKapela vydala spolu s krátkým animovaným filmem a komiksem nové album The Dream Walker. Album bylo odloženo původně z Haloweenu na prosinec. Během natáčení kapelu opustil Matt Watcher. Nahrávání se údajně nezúčastnil ani David Kennedey a Tom DeLonge ho natáčel pouze s Ilanem Rubinem. Tom s Davidem potvrdili, že David ve skupině stále zůstává, ale není jasné, zda tomu tak bude. Animovaný film Poet: The Dream Walker, který vyšel spolu s albem a celý soundtrack je založen na albu The Dream Walker, vyhrál v Torrontu cenu za nejlepší krátkometrážní film 2014.\n\n\n"}
{"id": "200740", "url": "https://cs.wikipedia.org/wiki?curid=200740", "title": "Martin Mejstřík", "text": "Martin Mejstřík\n\nMartin Mejstřík (* 30. května 1962 Kolín) je bývalý český politik – člen Zastupitelstva městské části Praha 1 (zvolen v roce 1998, 2002 a 2006) a člen Senátu (2002–2008), antikomunista. Byl jedním z hlavních představitelů a organizátorů studentského hnutí, které se podílelo na rozpadu komunistického režimu v Československu v roce 1989.\n\nMejstřík vystupuje jako odpůrce totalitních ideologií a staví se proti komunismu i proti porušování lidských práv obecně. Je věřící, člen Československé církve husitské.\n\nOtec, vysokoškolský pedagog, byl do roku 1968 členem KSČ. Má celkem čtyři sourozence – bratra a tři sestry. V letech 1964–1968 žila celá rodina v Žilině, roku 1968 se přestěhovali do Liberce. V roce 1982 složil maturitní zkoušku ve Frýdlantě, poté se dostal na Pedagogickou fakultu UK v Praze (obor NŠ-VV), ze které byl po dvou letech studia vyloučen (jak sám uvádí, pro „politickou nezpůsobilost“).\n\nNásledující dva roky se živil jako kulisák a později také jako divadelní elév v Ústředním loutkovém divadle v Praze (po listopadu přejmenované na divadlo Minor). V roce 1986 byl přijat na DAMU, obor loutkářství. Státnice zde absolvoval v roce 1991. \n\nDne 18. listopadu 1989 vyhlásil na Václavském náměstí zahájení společné stávky studentů a herců. Stál v čele Koordinačního stávkového výboru studentů vysokých škol.\n\nV roce 1987 se podílel na vzniku studentského časopisu \"Kavárna A. F. F. A. \"(neboli Art Forum-Forum AMU), v němž se publikovala řada kritických článků. Redakční a přispěvatelskou základnu tvořili tehdejší studenti, kteří se později zásadně podíleli na studentských demonstracích a stávkách (např. budoucí režisér Igor Chaun, student žurnalistiky Pavel Žáček, Monika Pajerová, scenárista Petr Jarchovský, šéfredaktor humoristického měsíčníku \"Sorry\" Milan Podobský atd.). Kvůli možnosti vydávat časopis Kavárna A. F. F. A. legálně, stal se Mejstřík členem SSM a jako šéfredaktor časopisu přijal funkci místopředsedy celoškolského výboru SSM pro ideově výchovnou práci. Na jaře 1989, poté, co spoluzaložil Studentské tiskové a informační středisko (STIS), byl zvolen členem Městské vysokoškolské rady SSM v Praze. Časopis Kavárna A. F. F. A. vycházel v mírně pozměněné podobě až do roku 1998.\n\nV listopadu 1990 byl spoluautorem manifestu studentských lídrů z roku 1989, který se vžil pod názvem \"Ukradená revoluce\". Autoři v něm projevili zklamání nad porevolučním vývojem v Československu a poukázali na to, že cíle sametové revoluce nebyly naplněny (vyrovnání se s komunistickou minulostí). Aniž by jmenovali, nepřímo podpořili pravicové směřování Václava Klause. V následujících letech se od něj ale výrazně distancovali.\n\nK desátému výročí sametové revoluce, v listopadu 1999, spolusignoval další ze „studentských“ manifestů – \"Děkujeme, odejděte!\" (autorem textu byl Igor Chaun). V něm bývalí studentští lídři obvinili tehdejší hlavní politické představitele za to, že se zpronevěřili ideálům roku 1989 a vyzvali je, aby odešli z politického života. Manifest byl reakcí na celý polistopadový vývoj, ale zejména na uzavření tzv. opoziční smlouvy mezi ČSSD a ODS. Byl tak adresován zejména Miloši Zemanovi a Václavu Klausovi. Výzva se postupně transformovala v občanskou iniciativu „Sdružení Děkujeme, odejděte!“ a politickou stranu Cesta změny.\n\nV letech 1998 a 2002 byl zvolen zastupitelem městské části Praha 1 jako nezávislý na kandidátce \"Iniciativy pražských občanů\", v roce 2006 byl zvolen tamtéž jako nezávislý na kandidátce SNK Evropští demokraté (rezignoval ke konci roku 2009). Ačkoliv se dle vlastních slov vždy cítil jako pravicový politik, celých 11 let stál v zastupitelstvu MČ Praha 1 v opozici vůči ODS, které vyčítal nedemokratické jednání, neprůhledné nakládání s veřejnými prostředky a klientelismus.\n\nJako komunální politik se věnoval zejména oblasti kultury, obchodu a službám (problematika Královské cesty a tržišť v historickém centru Prahy), urbanismu, dopravě a životnímu prostředí.\n\nV letech 2002 až 2008 byl zvolen do Senátu jako nezávislý za stranu Cesta změny ve volebním obvodu č. 27 (Praha 1, Praha 7, část Prahy 2 a 6) a stal se členem senátorského Klubu otevřené demokracie.\n\nV dubnu 2004 se Martin Mejstřík stal prvním senátorem v historii českého parlamentarismu, komu poslanci znemožnili vystoupit. Stalo se tak na 30. schůzi Poslanecké sněmovny, kam byl Mejstřík vyslán v roli senátního zpravodaje k zákonu č. 292/2004 Sb., o zásluhách Edvarda Beneše (Lex Beneš), jehož návrh Senát – i na základě Mejstříkovy argumentace – zamítl (Mejstřík Benešovi vyčítal neprůhlednou vazbu na Stalinův Sovětský svaz, podíl na nedemokratických poměrech v Československu a umožnění nástupu komunistů k moci). Mejstříkovi nepomohlo ani opakované hlasování (proti byla zejména KSČM a ODS).\n\nV červnu 2004 v Senátu uspořádal veřejné slyšení na citlivé téma odbojové skupiny bratří Mašínů. Výsledkem bylo doporučení Kanceláři prezidenta republiky, aby žijící členové této skupiny dostali za svůj odboj proti komunistické diktatuře vysoké státní vyznamenání. Senát pak na návrh Martina Mejstříka nominoval odbojovou skupinu na státní vyznamenání opakovaně, prezident přání horní komory ale nikdy nevyhověl.\n\nV listopadu 2004 uspořádal senátor Mejstřík konferenci na téma \"Ideje, na nichž stojí Česká republika\". Na ní bylo konstatováno, že mnoho závažných problémů, s nimiž se musí obnovená demokracie v ČR potýkat, má kořeny v absenci vyrovnání se s dědictvím komunistické totality. Na tuto konferenci navázal v květnu 2005 veřejným slyšením s názvem \"Hrozba komunismu?\", jehož vyústěním bylo rozhodnutí o nutnosti postavit komunistické strany (v r. 2005 v ČR existovaly tři) mimo zákon. V březnu 2006 byl Martin Mejstřík organizátorem dalšího veřejného slyšení v souvislosti s dekomunisací společnosti – tentokrát byl tématem \"Zákaz propagace komunistických symbolů\".\n\nV roce 2006 byl Martin Mejstřík jedním z navrhovatelů zákona o \"Ústavu paměti národa\", který se měl zabývat obdobím nesvobody let 1948 až 1989. Prosazoval uplatnění tzv. slovenského modelu, který by zahrnoval období už od roku 1939, tedy včetně nacismu. Tento model byl nakonec akceptován a instituce vznikla pod názvem Ústav pro studium totalitních režimů. Usiloval rovněž o zrušení MDŽ.\n\nVe spolupráci s Jaromírem Štětinou inicioval na půdě Senátu dvakrát (2005 a 2007) přijetí zákazu propagace komunismu obdobně, jako je tomu u propagace nacismu (formou změny trestního zákona). Podruhé změnu rozšířil i o zákaz komunistických symbolů. Ačkoliv Senát jeho iniciativu napoprvé podpořil (novela trestního zákona neprošla Poslaneckou sněmovnou), podruhé jeho návrh – v podstatě totožného znění – smetl se stolu. Tehdejší předseda Senátu Přemysl Sobotka ve zdůvodnění označil Mejstříkův návrh za „legislativní paskvil“ s tím, že ODS předloží nový, bezchybný návrh. Podle Mejstříka šlo o pomstu senátorů ODS za jeho kritiku Václava Klause při prezidentské volbě (únor 2008). O výslovný zákaz propagace komunismu se už později nepokusila ani ODS, ani žádná jiná parlamentní strana.\n\nVe svém posledním volebním roce (2008) se věnoval stavu české justice. V ní konstatoval neúměrný počet bývalých členů KSČ, kteří obsadili zejména vyšší soudní instance i to, že lze u některých soudců pochybovat o právoplatnosti jejich jmenování. Ostře se ohradil proti skutečnosti, že téměř dvacet let po pádu komunistické diktatury jsou informace o politické a profesní minulosti soudců nepřístupné veřejnosti. (O povinnosti zveřejňovat tyto informace rozhodl až o dva roky později Ústavní soud na podnět aktivisty Tomáše Peciny.)\n\nVedle tématu vyrovnání se s komunismem a problematiky lidských práv usiloval například o zavedení velikonočního Velkého pátku jakožto státního svátku a o přijetí svátku Dne matek namísto MDŽ. K dalším jeho tématům patřil vztah ČR ke krajanům žijícím v zahraničí (korespondenční volby, restituce), pro-rodinná politika, obnova kulturního dědictví, rozvoj venkova a ochrana životního prostředí. V Praze se angažoval např. proti výstavbě tunelu Blanka (dle jeho názoru šlo o předražený a z dopravního hlediska nesmyslný projekt) a proti zastavění Císařského ostrova novou čističkou odpadních vod.\n\nDo senátních voleb v roce 2008 kandidoval za Unii svobody – demokratickou unii (US-DEU), politické hnutí Zelení, Stranu pro otevřenou společnost (SOS) a Korunu Českou. Věci Veřejné proti němu postavili MUDr. Martina Stránského, pro Mejstříka se ale stala osudovou kandidatura Michaela Kocába (Strana Zelených Martina Bursíka) poté, co odstoupil původní kandidát zelených gay aktivista Jiří Hromada. Zisk 2 679 hlasů (8,69 %) znamenal pro Mejstříka šesté místo z devíti kandidátů. Ani jeden ze tří jmenovaných se nakonec do Senátu nedostal. Z druhého kola pak do Senátu hladce postoupil nestraník Zdeněk Schwarz (kandidát za ODS).\n\nV červnu 2009 kandidoval Martin Mejstřík za marginální stranu Zelení (její zakládající členové se odtrhli od Bursíkovy Strany Zelených) do Evropského parlamentu (EP). V rámci její kandidátky dostal nejvíce preferencí, na zvolení to ale nestačilo. Strana Zelení získala 0,15 % hlasů. Do EP v těchto volbách postoupila pouze ODS, ČSSD, KSČM a KDU-ČSL. Po těchto volbách odešel z politiky.\n\nV letech 1982–2010 žil Martin Mejstřík v Praze, od roku 1992 na Malé Straně. V roce 1993 se oženil. V období od ukončení vydávání časopisu \"Kavárna A. F. F. A.\" a svým zvolením do Senátu byl správcem domu, kde s rodinou žil (zahájil jeho komplexní rekonstrukci) a živil se i jako zahradní dělník (Vojanovy sady s.r.o. – údržba městské zeleně v obvodu Malé Strany a Hradčan).\n\nMá tři dcery, Doroteu (*1994), Juditu (*1996) a Marii (*2005). V roce 2010 se po vleklé rodinné krizi rozvedl a odstěhoval na Vysočinu. Posléze prošel různými profesemi (taxikář, vychovatel v dětském domově, ředitel outdoorového centra).\n\n\n"}
{"id": "200743", "url": "https://cs.wikipedia.org/wiki?curid=200743", "title": "Pařížské mírové smlouvy (1947)", "text": "Pařížské mírové smlouvy (1947)\n\nPařížské mírové smlouvy sjednané na Pařížské mírové konferenci byly podepsány 10. února 1947. Tyto smlouvy ukončily druhou světovou válku v Evropě.\n\nByly uzavřeny mírové smlouvy s těmito zeměmi.\n\nOtázka Německa, Rakouska a Japonska nebyla vyřešena.\n\nVálečné reparace vítězům od poražených\n"}
{"id": "200745", "url": "https://cs.wikipedia.org/wiki?curid=200745", "title": "Tajo", "text": "Tajo\n\nTajo ( , , , ) je řeka ve Španělsku (autonomní společenstva Madrid, Kastilie-La Mancha, Extremadura) a v Portugalsku (Lisboa, Centro, Alentejo). Jde o nejdelší řeku na Pyrenejském poloostrově, která je 1038 km dlouhá, z čehož je 716 km se nachází ve Španělsku, 47 km tvoří portugalsko-španělskou státní hranici a zbývajících 275 km protéká Portugalskem. Povodí má rozlohu přibližně 80 100 km².\n\nTajo pramení v pohoří Universales. Teče z východu na západ přes Novokastilskou vysočinu a na dolním toku pak Portugalskou nížinou. Na horním a středním toku je dolina řeky úzká a v korytě se nacházejí peřeje. Na dolním toku je dolina široká a místy je koryto chráněno valy. Tajo ústí do Atlantského oceánu, přičemž vytváří estuár dlouhý 45 km. Nedaleko ústí byl přes řeku postaven 17,2 km dlouhý most Vasca da Gamy.\n\n\nZdroj vody je převážně dešťový. Nejvyšší vodnosti dosahuje od října do března a nejnižší v létě. Průměrný průtok vody nedaleko státní hranice u města Alcántara činí 438 m³/s).\n\nTajo je využíváno pro zavlažování a k zisku vodní energie. Na řece se nachází řada přehradních nádrží (Buendia, Entrepeňas, Castrejón, Azután, Valdecaňas, Torrejón, Alcántara). Vodní doprava je možná 185 km do města Abrantiz (Portugalsko) a pro námořní lodě do Santarému. Na řece leží města Toledo (Španělsko), Santarém, Lisabon (Portugalsko).\n\n"}
{"id": "200753", "url": "https://cs.wikipedia.org/wiki?curid=200753", "title": "Epiktétos", "text": "Epiktétos\n\nEpiktétos, řecky Επίκτητος, latinsky Epictetus (asi 55 n.l. – asi 135 n.l.) byl řecký stoický filosof, který velkou část svého života strávil v Římě. Odtud musel odejít do exilu do Níkopole v severozápadním Řecku, kde kolem roku 135 n.l. zemřel. O jeho životě víme velmi málo a možná neznáme ani jméno, které dostal od svých rodičů. Slovo \"epiktétos\" v řečtině znamená „přidaný“.\n\nEpiktétos se patrně narodil kolem roku 55 n.l. v Hierapoli ve Frýgii (dnešní Pamukkale v jihozápadním Turecku). Mládí strávil jako otrok v Římě u bohatého propuštěnce Epafrodita, bývalého tajemníka císaře Nerona, a u známého učitele Musonia Rufa studoval stoickou filosofii. Trpěl nějakým neduhem a kulhal – podle jednoho pramene proto, že mu jeho pán zlomil nohu, podle jiného po nemoci v dětství. \n\nPozději byl propuštěn na svobodu a kolem roku 89 n.l. byl – stejně jako mnoho dalších filosofů – vyhoštěn císařem Domitianem z Říma a z Itálie. Usadil se v Níkopoli v Epiru, asi 5 km severně od dnešní Prevezy v severozápadním Řecku, kde založil velmi úspěšnou filosofickou školu. Jeden z jeho žáků, historik Flavius Arrian, později ve službách císaře Hadriana, patrně sepsal někdy mezi roky 104-107 z jeho učení knihu \"Rozpravy\" a jakýsi výtah z nich, \"Rukojeť\" (\"Enchiridion\"). Epiktétos si získal velkou pověst, nikdy se neoženil a dožil se vysokého věku.\n\nEpiktétos se svými žáky patrně četl spisy starých stoiků, zachované spisy však zachycují spíše diskuse po přednáškách, zaměřené téměř úplně na etiku, na vedení dobrého života podle stoických představ, a to v téměř fatalistické podobě. Epiktétos přirovnává svou školu k nemocnici, kam se lidé přicházejí léčit ze svých neduhů. Hledají štěstí, ale marně, protože na nesprávném místě: nevědí, že jen vlastní ctnost (zdatnost) je dobrá a jen neřest že je špatná. Právě tyto věci ale jsou zcela v našich rukou, „na nás“. Všechno ostatní – bohatství, zdraví, pocty – jsou vnější věci, které nemáme v rukou, a z hlediska šťastného života jsou nerozlišené, lhostejné (\"adiaforon\"). \n\nKdo chce dosáhnout šťastného života, musí se cvičit ve třech oblastech. První se týká toho, po čem toužíme a co se nám protiví. Druhá impulsů jednat a nejednat a vůbec správného chování. Ve třetí jde o to, osvobodit se od klamu a unáhlených soudů. Všechny tři máme ve svých rukou.\n\nTéto odevzdanosti bohům a osudu říká Epiktétos „žít v souladu s přirozeností“.\n\nŽivot je to, na čem záleží, a co se děje teď. Epiktétos jej přirovnává jednou k divadelní hře, jednou k zápasu, jednou k vojenské službě. \n\n\n\n\n"}
{"id": "200754", "url": "https://cs.wikipedia.org/wiki?curid=200754", "title": "Věkoše", "text": "Věkoše\n\nVěkoše (dříve také \"Věkoš\", ) jsou místní část a současně katastrální území statutárního města Hradce Králové, rozkládají se severně od centra města. Stavebně jsou přímo propojeny s místní částí Pouchov, s níž tvoří jeden obvod komise místní samosprávy \"Pouchov–Věkoše\". Ta však působí jen na části území čtvrti, protože západní část má ve své působnosti komise \"Plácky\" a jednu menší část také komise \"Střed města\". Součástí čtvrti je i dřívější osada \"Správčice\", která se nachází zcela na severu katastru. Od roku 1980 už Správčice nejsou jako vlastní místní jednotka uváděny.\n\nDominantou této místní části je především rozrostlé sídliště poblíž ulice Truhlářská, kde také končí linka MHD číslo 25. Věkošemi projíždí linky MHD číslo 13, 14, 15 a zmíněné č. 25. Lze zde také nalézt např. zastávky MHD Spořilovská, Jana Černého, Aldis, Akademika Bedrny, Věkoše-Slavie a další. Na rozhraní Věkoší a místní části Rusek se nalézá veřejné letiště Hradec Králové.\n\nOsídlení území Věkoš je doloženo už v pravěku. První písemná zmínka o osadě \"Vesce\" pochází z roku 1225, později se také vyskytuje latinské označení \"Vicus\". Majitelů věkošského dvora se vystřídala celá řada, prvním doloženým byl klášter sv. Antonína, nakonec se stal vlastnictvím Hradce Králové. Během třicetileté války byl dvůr vypálen a královéhradecká obec jej obnovila až roku 1650. Vesnice jako taková vznikla roku 1786 v důsledku raabizace, když dosavadní panské pozemky byly převedeny bezzemkům a domkařům do dědičného nájmu. V roce 1843 zde žilo 196 obyvatel v 33 domech. Roku 1851 byla k Věkoším připojena osada Správčice se dvěma dvory a takto nově vymezená katastrální obec se současně osamostatnila od Hradce Králové.\n\nNové obecní zastupitelstvo pak zvolilo prvního starostu Věkoš, jímž se stal rolník Jan Josef. Dalšími starosty až do znovuspojení obce s Hradcem Králové postupně byli: František Dvořák, Jan Havránek, Jan Komárek, Jan Mareček, František Hrnčíř, František Bouček, Ing. Jan Černý a Jan Houžvička. Jan Černý se později za první republiky stal poslancem a je po něm pojmenována páteřní ulice navazující na ulici Akademika Bedrny a pokračující na sever, směrem k letišti. Jako poděkování za ochranu obce během prusko-rakouské války místní roku 1868 postavili kříž a zvonici. Byl zde zřízen hasičský sbor, vznikl honební výbor nebo okrašlovací spolek a obec měla také svého vlastního strážníka (dlouhá léta jím byl Václav Falta). Roku 1907 bylo jako první v okolí zavedeno elektrické osvětlení. Místní děti však dlouho docházely do školy v Pouchově, až roku 1909 obec nechala postavit školu vlastní, téhož roku zde začala fungovat pošta. O čtyři roky později byl postaven most přes Labe směrem k osadě Plácky a 4. dubna 1914 byl dosavadní název obce \"Věkoš\" změněn na současné \"Věkoše\".\n\nPo vzniku Československa se rozvinula politická činnost, nejsilnějšími v obci byli agrárníci a sociální demokraté. K obci byla připojena část katastru Pouchova, který byl již dlouho stavebně propojen s Věkošemi, takže podle sčítání lidu roku 1921 zde bylo 133 domů a 588 obyvatel, z toho 280 mužů a 308 žen. Z náboženského hlediska byli nejvíce zastoupeni katolíci (454), pouze menšinu tvořili příslušníci nově vzniklé československé církve (19) a evangelíci (15), bez vyznání bylo 100 osob. O rok později byl postaven pomník padlým v první světové válce a roku 1929 byla zavedena pravidelná městská autobusová linka. K tomu však již došlo v rámci rozvoje východočeské metropole, protože 2. ledna 1923 byla po předchozí dohodě uzavřena smlouva o připojení Věkoší včetně Správčic k Hradci Králové, který se mj. zavázal zachovat zdejší knihovnu, zrušit školné pro věkošské děti přecházející na hradeckou měšťanskou školu nebo zde zřídit expozituru městského úřadu.\n\nSloučení nebylo trvalé, po druhé světové válce se řada obcí Velkého Hradce Králové opět osamostatnila, Věkoše a Pouchov nicméně spravovala společná obvodová rada. Až roku 1954 získaly obě vesnice vlastní místní národní výbor, ve Věkoších tehdy žilo celkem 850 občanů. Byl zde založen „výbor žen“ a osvětová beseda, vznikla mateřská škola a existovala také zahrádkářská kolonie. Z obchodů zde v tehdejší době fungovala Masna, Mléčná prodejna, Pramen a v bývalém hostinci „U Letců“ Jednota, v druhém místním hostinci „U Hrnčířů“ vzniklo později kulturní středisko. Roku 1960 se zde narodil světově proslulý houslista Jaroslav Svěcený. Téhož roku se sloučila JZD Věkoše a Pouchova, následně došlo k opětovnému spojení těchto dvou obcí a také Piletic v jediný správní celek s centrem v Pouchově. Ovšem pouze dočasně, protože roku 1971 byly Věkoše znovu připojeny k Hradci Králové. V 70. letech 20. století se rozvíjel zejména východ této místní části, kde byly stavěny nové rodinné domky a sídliště. Další výstavba pokračovala až po sametové revoluci v lokalitě „Na Barvínku“.\n\n"}
{"id": "200756", "url": "https://cs.wikipedia.org/wiki?curid=200756", "title": "Sýkora azurová", "text": "Sýkora azurová\n\nSýkora azurová (\"Cyanistes cyanus\", dříve \"Parus cyanus\") je druh sýkory, vzácně se vyskytující i na území Česka.\n\nPochází ze severovýchodní Asie (z Ruska). V Česku se vyskytují velmi zřídka, zaletují pouze jednotlivé sýkory během zimy.\n\nJe nepatrně větší než velmi podobná světlá sýkora modřinka (13–14 cm). Místo žluté, jako u modřinek je bílá, má široce bílý okraj ocasu a širokou bílou pásku v křídle. Na zádech jsou pak modro-šedé. Dospělí jedinci jsou poněkud matnější, mladí jedinci pak více do šeda.\n\nChování a hlas je podobný modřince.Hnízdí v dutinách stromů, kde si staví hnízdo z mechu, slámy, chlupů a peří. Do hnízda snáší samička 9-12 vajec, která mají zbarvení bílé s červenými skvrnami. Sedí na nich jen samička a to 13-14 dní. Mladé pak rodiče krmí v hnízdě 18-20 dní. Po vylétnutí je rodiče ještě jeden týden přikrmují. V její potravě převažuje hmyz, v zimě se živí také olejnatými semeny. Při pozorování si dejte pozor na odchylné jedince: Albinotičtí jedinci sýkory modřinky mají místo černého proužku přes oko černou bradu. Kříženci sýkory modřinky a sýkory azurové mají modré temeno hlavy a méně bílé v ocase, jinak jsou stejní jako sýkora azurová.\n\n"}
{"id": "200757", "url": "https://cs.wikipedia.org/wiki?curid=200757", "title": "Kapverdské escudo", "text": "Kapverdské escudo\n\nKapverdské escudo (množné číslo \"escudos\") je zákonným platidlem ostrovního státu Kapverdy, který se rozprostírá na stejnojmenném souostroví západně od Afriky. ISO 4217 kód escuda je CVE. Jedna setina escuda se nazývá centavo.\n\nKapverdy byly až do roku 1975 portugalskou kolonií. Až do této doby se na Kapverdách platilo měnou Portugalska – nejprve realem, od roku 1914 portugalským escudem PTE. V roce získání nezávislosti zavedly Kapverdy novou, vlastní měnu, která byla mezinárodně uznána a dostala kód CVE a dostala jméno po předešlé používané měně.\n\nSoučasné mince jsou raženy od roku 1994. Nominální hodnoty mincí jsou 1, 5, 10, 20, 50 a 100 escudos. Skutečností, ve světě ojedinělou, je, že jsou souběžně raženy ve třech různých sériích. Všechny tři mají stejný líc, ale rubové strany se různí (výjimka je mince 1 escudo, která má jednotný motiv - želvu). Každá série mincí má jeden společný námět:\nBankovky mají nominální hodnoty 100, 200, 500, 1000, 2000 a 5000 escudos.\n\n"}
{"id": "200760", "url": "https://cs.wikipedia.org/wiki?curid=200760", "title": "Slezské Předměstí", "text": "Slezské Předměstí\n\nSlezské Předměstí () je místní část a současně katastrální území statutárního města Hradec Králové, předměstí se nachází na severovýchod od centra města. Působí zde dvě komise místní samosprávy, \"Slezské Předměstí – jih\" a \"Slezské Předměstí – sever\" (působí zčásti i na území místních částí Hradec Králové a Pouchov).\n\nPůvodní Mýtské Předměstí s kostelem svatého Antonína Poustevníka bylo zbořeno v 18. století v souvislosti s přestavbou Hradce Králové na pevnost. Nyní je Slezské Předměstí rozsáhlý a lidnatý komplex převážně panelových sídlišť v severovýchodní části města.\n\nHlavní komunikační osou Slezského Předměstí je \"třída Pospíšilova\", která začíná u historického centra města a dále pokračuje jako \"třída SNP\", která končí až u skladištní oblasti na východě města. Uprostřed vilové zástavby na jih od Pospíšilovy třídy (pod paneláky Kazi, Tetou a Libuší) stojí filiální kostelík Panny Marie na Rožberku, patřící pod farnost Hradec Králové – Pouchov. Na Slezském Předměstí se dále nachází vlastní nádraží, Poliklinika II, obvodní oddělení Policie ČR, hotel Alessandria, nákupní dům Interspar nebo rozsáhlý komplex panelových domů pod názvem sídliště Sever (o rozsáhlosti svědčí i zastávky MHD: Sídliště Sever, Sever střed, Dům L).\n\nNa jihu předměstí (kolem ulice Okružní) se nachází továrna Josefa Pilnáčka a bytové domy ve stylu pozdního historismu, kubismu a socialistického realismu.\n\nPodstatnou částí Slezského Předměstí je lokalita Sever. Její páteří je ulice Severní, protínající tuto část od ulice Pouchovská po Myslivečkovu, která dále pokračuje až na křižovatku s třídou SNP. Převážnou část zástavby tvoří panelové domy, postavené na někdejších pozemcích Hackerových pěstitelských školek. Část této sídlištní čtvrti je zastavěna rodinnými domky a vilkami převážně z 1. poloviny 20. století. Sídlí zde Dopravní podnik města Hradce Králové, několik menších firem a Český statistický úřad. V centru této části sídliště bývalo dětské brouzdaliště, později nahrazené mlhovištěm. V duchu hradecké tradice jsou ulice a domy zasazeny do bohaté zeleně. Na rozdíl od jiných sídlišť si Sever zachoval určitou míru urbanistické kvality dík spojení staré vilkové zástavby s novějším „socialistickým funkcionalismem“. Plusem této lokality je dobře dostupná síť občanské infrastruktury od potravinářské prodejny, některé služby po restaurace.\n\nNa Slezské Předměstí v rámci MHD zajíždí trolejbusy i autobusy, které umožňují snadnou dostupnost centra města i jiných částí (Malšovice, Moravské Předměstí, Kukleny). Na severovýchodě čtvrti se nachází nádraží \"Hradec Králové-Slezské předměstí\".\n\n"}
{"id": "200761", "url": "https://cs.wikipedia.org/wiki?curid=200761", "title": "Borka", "text": "Borka\n\nBorka je odumřelá, povrchová vrstva hustého stonku (kmene) nebo kořene, je tvořena odumřelými buňkami. Bývá často nesprávně označovaná jako kůra. Má ochrannou funkci.\n\nNěkteré druhy dřevin mají borku rozbrázděnou a tlustou několik centimetrů (dub), jiné tenkou a odlupující se či hladkou borku bez rýh (buk).\n\nBorka některých rostlin má léčivé účinky, např. dubová.\n\nKmen dřevin druhotně tloustne díky dělivému pletivu kambiu a borka na povrchu kmene praská. K její obnově slouží dělivé pletivo felogén. Ten se nachází mezi lýkem (floémem) a borkou. Směrem ke středu kmene produkuje buňky felodermu, které obsahují chloroplasty. Směrem ven produkuje korek (felém). Nově vzniklé buňky brání přístupu živin ke starším (blíže povrchu) a ty proto odumírají.\n\n"}
{"id": "200769", "url": "https://cs.wikipedia.org/wiki?curid=200769", "title": "Notace", "text": "Notace\n\nPojem notace označuje formální prostředky pro zápis v mnoha oborech:\n\n"}
{"id": "200776", "url": "https://cs.wikipedia.org/wiki?curid=200776", "title": "Koheze", "text": "Koheze\n\nKoheze (z lat. \"co-haesio\") znamená soudržnost. \n\n"}
{"id": "200779", "url": "https://cs.wikipedia.org/wiki?curid=200779", "title": "Leidenfrostův jev", "text": "Leidenfrostův jev\n\nNa styku látky (nejčastěji kapaliny) s vodorovnou stěnou, jejíž teplota značně převyšuje teplotu látky, dochází k vypařování části objemu látky, které je doprovázeno tzv. Leidenfrostovým jevem.\n\nKdyž je například kapalina v kontaktu s výrazně teplejším povrchem (rozdíl teplot mezi povrchem a kapalinou musí být alespoň 193°C) vypaří část svého vlastního objemu a vytvoří tím páru, která kapalinu tepelně izoluje od povrchu. Kapalina vytváří drobné kuličky, které konají rychlý neuspořádaný pohyb, přičemž se odpařováním neustále zmenšují. Mezi kapalinou a pevnou látkou se tedy nemohou uplatnit adhezní síly a v důsledku působení sil povrchového napětí se vytvoří kulička.\n\nLeidenfrostův jev se nevyskytuje jen u vody. Například tekutý dusík (-195,8°C) při kontaktu s objekty pokojové teploty (nebo lidského těla) vytváří tenkou izolační vrstvu páry.\n\nVrstva páry není pod kapkou kapaliny ve všech místech stejně tlustá a na jedné straně z pod kapky páry uniká více. Kapka kapaliny je touto unikající parou tažena stejným směrem. Vědci také vyrobili povrch se zářezy ideálními pro únik páry a tudíž jsou schopni posílat kapky kapaliny určitým směrem, Dokonce pod jistým úhlem je možné, aby kapka stoupala.\n\n\n"}
{"id": "200781", "url": "https://cs.wikipedia.org/wiki?curid=200781", "title": "Luboń", "text": "Luboń\n\nLuboń (něm. \"Luban\") je město v Polsku, ve Velkopolském vojvodství, v\nPoznaňskem okrese. Luboń ležící na řece Wartě, má rozlohu 13,5 km² a 27 038 obyvatel.\n"}
{"id": "200782", "url": "https://cs.wikipedia.org/wiki?curid=200782", "title": "Paulingova stupnice", "text": "Paulingova stupnice\n\nPaulingova stupnice byla navržena v roce 1932 Linusem Paulingem. V této stupnici má nejelektronegativnější prvek (fluor) hodnotu elektronegativity 3,98 (v učebnicích se často uvádí hodnota 4,0); nejméně elektronegativní prvek (francium) má hodnotu 0,7, ostatní prvky mají elektronegativitu mezi těmito krajními hodnotami. V Paulingově stupnici lze vodíku libovolně přiřadit hodnotu 2,1 nebo 2,2.\n\n"}
{"id": "200784", "url": "https://cs.wikipedia.org/wiki?curid=200784", "title": "Lasagne", "text": "Lasagne\n\nLasagne (singulár \"lasagna\") jsou italské velmi široké těstoviny. Slovo také běžně odkazuje k pokrmu, který se vyrábí z těchto těstovinových plátů.\n\nVznik lasagní se obvykle klade do Neapole, kde vznikl první moderní recept, který dal vzniknout tradičnímu pokrmu. Tradiční lasagne se vyrábí střídáním vrstev těstovinového plátu, bešamelové omáčky a masa. V různých variacích se do lasagní přidává ricotta nebo mozzarella a různé druhy zeleniny (např. špenát, cuketa, houby). Lasagne se však vždy pečou v troubě.\n\n"}
{"id": "200788", "url": "https://cs.wikipedia.org/wiki?curid=200788", "title": "Sankt Johann in Tirol", "text": "Sankt Johann in Tirol\n\nSt. Johann in Tirol (Sankt Johann in Tirol, v místním nářečí \"Sainihåns\") [] je městys v okrese Kitzbühel v rakouském Tyrolsku. Městečko leží v nadmořské výšce 660 metrů v údolí řeky Kitzbühler Ache, na severním úpatí hory Kitzbühler Horn (1996 m). Počet obyvatel od počátku 21. století každým rokem mírně stoupá, k 31. prosinci 2018 zde žilo 9477 osob.\n\nJižní oblasti Leukentalského údolí byly již v době bronzové známy jako místa, kde se těžila měděná ruda. Od 4. století př. n. l. se zde zabývaly těžbou mědi keltské kmeny Ambisontů a Alaunů. Od 2. století př. n. l. bylo toto území součástí keltského království Noricum, pozdější stejnojmenné římské provincie. Po pádu Západořímské říše a stěhování národů náležela celá oblast v 6. a 7. století n. l. k bavorskému vévodství.\n\nV roce 1540 byl v lokalitě Rerobichl u obce Oberndorf, která tehdy náležela k městu St. Johann, otevřen nový důl na těžbu měděných a stříbrných rud, což přineslo místním obyvatelům značné bohatství. Štola Svatého ducha (\"Heilig-Geist-Schacht\") dosáhla hloubky více než 880 metrů a stala se tak v 16. století nejhlubším důlním dílem na světě.\n\n\n"}
{"id": "200792", "url": "https://cs.wikipedia.org/wiki?curid=200792", "title": "Pavel Vítek", "text": "Pavel Vítek\n\nPavel Vítek (* 30. září 1962 Olomouc) je zpěvák populární hudby a muzikálový herec.\n\nPo maturitě na gymnáziu v Olomouci absolvoval divadelní fakultu Akademie múzických umění v Praze, obor herectví.\n\nZískal angažmá v Hudebním divadle Karlín a později, v roce 1986, se prosadil také v pop music hitem \"Má svůj den\", na který navázal albem \"Vůně tvý kůže\". Od devadesátých let účinkuje v činoherních i muzikálových inscenacích v Praze.\n\nZpíval s operní divou Evou Urbanovou duet z muzikálu \"Fantom opery\", vystupoval v Německu, Maďarsku, ve Finsku, v USA, na Slovensku a na Kanárských ostrovech. Vystupoval i na významných koncertech českého šoubyznysu – (Karel Gott 60, Karel Svoboda 65, Králové muzikálu v opeře, Královny poprvé na Karlštejně a dalších). V únoru 2007 zpíval jako host Evy Pilarové v legendární Rainbow Room v Rockefeller Centre v New Yorku na plese Beseda Ball, které pořádalo České centrum v New Yorku. V říjnu 2007 vystoupil společně s Evou Pilarovou v káhirské Opeře.\n\n18. srpna 2008 poprvé po deseti letech vystoupil na samostatném koncertu \"Pavel Vítek a přátelé\". Vyprodaná show s hosty Evou Pilarovou, Kateřinou Brožovou, Josefem Vojtkem a Šárkou Vaňkovou se uskutečnila pod širým nebem na hradě Karlštejn.\n\n1. října 2009 vydal u pražského nakladatelství XYZ kulinářský cestopis \"Cesty, které voní jídlem\".\n\nOd roku 2010 dabuje pro pásmo Animáček v seriálu Šmoulové postavu Poety.\n\n9. srpna 2011 se coververzí hitu Karla Gotta \"Když milenky pláčou\" vrátil do hitparády českých rádií. Podle žebříčku RadioCZ oficiální TOP 50 se nejlépe umístil na 6. pozici a v hitparádě se držel 13 týdnů.\n\nV srpnu 2012 účinkoval v pořadu \"VIP Prostřeno!\" na televizní stanici Prima family. Díl, v němž vařil pro Evu Pilarovou, Janu Šulcovou a Roberta Vana, sledovalo rekordních 1 052 300 diváků.\n\nV září 2012 u příležitosti životního jubilea Pavla Vítka vydalo vydavatelství Supraphon kompilaci Má svůj den, která obsahuje průřez zpěvákovou tvorbou od roku 1986 do roku 2010. Album se dostalo na přední příčky prodejů na supraphononline.cz, stejně jako skladby Mít sen a jemu se vzdát a I Love You, baby.\n\nV letech 2013–2014 absolvoval vánoční turné, které navštívilo 15 000 diváků.\n\nV roce 2015 se stal jednou z tváří \"Jsme v tom společně\", kampaně iniciativy HateFree Culture.\n\nOd ledna 2017 se stal moderátorem Českého rozhlasu Region Střední Čechy se svým vlastním pořadem Tady to znám.\n\n\n\nPavel Vítek je držitelem cen z mezinárodních písňových festivalů ve Finsku (The Midgnight Sun Song Lahti) a v Maďarsku (festival OIRT).\n\nDne 3. července 2006 uzavřel na hradě Karlštejn registrované partnerství s Janisem Sidovským po téměř devatenáctiletém vztahu. O jejich cestě k uzavření registrovaného partnerství natočil dokument \"S důvěrou a láskou\" režisér Michal Herz. Snímek byl kromě Prahy uveden na mezinárodních festivalech gay a lesbických filmů v New Yorku (NewFest), San Francisku (Frameline) a v Bratislavě (Festival Inakosti).\n\n"}
{"id": "200796", "url": "https://cs.wikipedia.org/wiki?curid=200796", "title": "Power 5", "text": "Power 5\n\nPower 5 je česká powermetalová kapela z města Brumov-Bylnice ve Zlínském kraji. Z hudby Power 5 lze cítit vlivy zahraničních speed/powermetalových kapel jako např. finských Stratovarius.\n\n-         V únoru 1996 se datuje první veřejné vystoupení POWER 5. Repertoár je v té době převzatý.\n\nVznikají první ambice na vlastní tvorbu. Vše je završeno v roce 1997 prvotinou ,Progres time“,které se nese v duchu kapel Fates Warning, Dream Theater. Texty v češtině. Nahrávalo se ve studiu Poličná a obsazení kapely bylo : Ivan Strnad – kytara, Karel Paciorek – baskytara, Zdeněk Putala – klávesy, Milan Škrabal – bicí, Olin Škrabal – zpěv.\n\n-         Druhá deska ,Cesta proti času“ (2001) už nese známky power metalu a částečně art rocku. Klávesové party a melodické zpěvové linky, jsou zde bohatě zastoupeny. Deska se nahrává opět v Poličné v pozměněné sestavě. Novými hráči jsou Zdeněk Kopeček – kytara, Richard Filák – baskytara. Ve světě se objevuje fenomén Stratovarius a skupina zařazuje do koncertního play listu jejich skladbu ,Hunting high and low“. Setkává se to s velkým ohlasem při koncertech.\n\n-         Skupina skládá materiál na třetí desku ovlivněná tvorbou Stratovarius. S prvkem českých textů a výrazných refrénů je poměrně originální na domácí scéně. Deska se jmenuje ,Minuty věčnosti“ (2003)  natáčí se opět v Poličné. Křest proběhne jako předskokan Helloween. Zde skupina pořizuje videozáznam který záhy vydává na DVD. Po intenzivním koncertování k albu odchází ze skupiny: Zdeněk Kopeček , Richard Filák a po pár měsících i Zdeněk Putala.\n\n-         Zakládající bratrské duo nechce činnost kapely ukončit a tak se pustí do hledání nových spoluhráčů. Po různých záskocích se objevuje mladičký kytarista Lukáš Langer a přivádí sebou Jirku Jagoše na baskytaru. Začne se pracovat na novém materiálu s názvem ,Symbol“ (2007) a natáčení proběhne ve studiu –Pro Marts -. Stylově kapela dál brousí power metal. Na klávesy hostuje Petr Palacký (Innocens). Pozděj  hraje skupina koncerty se samplerem, ve čtyřčlenné sestavě. Koncertuje na hlavní stage Masters Of Rock, Noc plná hvězd, v září 2009 jede mini turné s André Matosem a v říjnu s Dark Moore. V březnu 2010 vyráží na velkou šnůru s kapelou Ascendancy. Je natočen videoklip ke skladbě Symbol.\n\n-         Nový členové se úspěšně zařadili do bandu a vytváří páté řadové album s názvem ,1751 Tvoje zem“(2010). Nahrává se v  –Pro Marts -.  Album je bez kláves  přímočařejší .   Po textové stránce  poprvé monotematické. Děj skladeb se nese v duchu odkazu Valachů a jejich vzpoury kolem roku 1751. Power 5 koncertuje  na Metalfestu v Plzni a na Noci plné hvězd , předskakuje  Accept.\n\n-          V roce 2012 jde čtveřice opět do studia tentokrát – Soundtormentor -  a tato změna přináší modernější zvuk. Nový materiál se jmenuje jednoduše ,Power 5“. Na tuto desku natáčí ve vlastní produkci 3 videoklipy!  Koncertuje na Metalfestu, Masters Of rock  a organizuje několikátý ročník festivalu Brumovské rockové hradby.\n\n-         V roce 2015 testuje po létech bez kláves,  klávesáka Martina Valčíka  se kterým se začne sehrávat a sestavuje nové sedmé album s názvem ,Talisman“. Nahrává se na podzim,  ve studiu Metal Gate . M. Valčík je přijat do skupiny. Band pro své 20.výročí v únoru 2016 připravuje dvoj CD,  v balení digipack .  Jeden nosič obsahuje nový materiál ,Talisman“ a druhý nosič výběr ,Best of Power 5“. Sestava Power 5 roku 2015 : Olin Škrabal – zpěv, Milan Škrabal – bicí, Lukáš Langer – kytara, Jiří Jagoš – baskytara, Martin Valčík – klávesy.\n\n\n\n"}
{"id": "200798", "url": "https://cs.wikipedia.org/wiki?curid=200798", "title": "Kurtizány z 25. avenue", "text": "Kurtizány z 25. avenue\n\nKurtizány z 25. avenue je pražská alternative rocková skupina založená v roce 1989. Zakládající členové jsou Simon (zpěv), Viking (bicí) a Tomáš Vartecký (kytara). Skupina vykrystalizovala z podhoubí legendárního strahovského klubu 007. V roce 1993 vyhráli soutěž začínajících kapel Marlboro Rock-In a skupiny si pak všimla nahrávací firma Monitor a dala jim šanci natočit dvě alba. První se jmenovalo \"UBIQUITY\", druhé \"Strach\". Další album, tentokráte vydané Indies, dostalo název \"2000?\". V následující pětileté pauze kapela mnohdy váhala nad svou další existencí. Dopadlo to ale tak, že v roce 2002 vychází povedená deska \"Medium\". Při jejím nahrávání se skupinou spolupracoval Daniel Landa (v písni \"Alzheimer č. 505\" v roli šíleného tankisty, který podává hlášení) a Robert Kodym ze skupiny Wanastowi Vjecy. Zatím poslední deska se jmenuje \"Chemie\" a singl \"Chci tvoji hlavu\" si vybrali členové národního ragbyového týmu České republiky jako svoji motivační hymnu a zároveň si v této skladbě i zazpívali.\n\nSimon na OAMF Trutnov 2006 oznámil, že končí.\n\nRoku 2009 kapela oznamuje \"velký\" návrat na českou scénu ve třech (Vartecký, Isthwan, Viking). Kapela hraje na letních festivalech a připravuje novou desku.\nNa konci festivalové sezóny 2009 kapelu opouští dlouholetý člen, basák Isthwan a přicházejí dvě nové posily Janík a Kany.\nV listopadu 2009 vychází dlouho očekávané album \"Teorie Morfické rezonance\" se singlem Ubiquity 5. Nové album kapela pokřtila v Akropoli 19. listopadu 2009.\n\n25.4.2014 přichází kapela s novou sestavou.\n\n\n\n"}
{"id": "200805", "url": "https://cs.wikipedia.org/wiki?curid=200805", "title": "Refused", "text": "Refused\n\nRefused je hardcorová skupina původem ze Švédska, jež existovala v letech 1992 až 1998. Hudební časopis Kerrang! umístil jejich album The Shape Of Punk To Come v soutěži o 50 nejvýznamnějších alb historie na 13. místo.\n\nPůvodní sestavu tvořili Dennis Lyxzén, David Sandström, Pär Hansson a Jonas Lidgren. Ti počátkem roku 1992 vydali své první demo Refused (1992). Skupina poté vydala ještě jedno demo, pět EP a tři alba (bez The Demo Compilation a The EP Compilation) před rozpadem v 1998. Jejich konečná formace při rozpadu byla: Dennis Lyxzén, David Sandström, Kristofer Steen a Jon Brännström.\n\nJednou z možností rozpadu, kterou naznačil Kristofer Steen v rozhovoru pro Buddyhead, byly odlišné názory, které měl Dennis Lyxzén a zbytek skupiny.\n\nV roce 2010 se na internetu začaly šířit zvěsti o obnovení Refused, ale byly vyvráceny. Až roku 2012 kapela potvrdila headlinování několika festivalů a to mimo jiné i českého Rock for People 2012.\n\nZpěvák Dennis Lyxzén je dnes členem AC4.\n\n\n\n"}
{"id": "200810", "url": "https://cs.wikipedia.org/wiki?curid=200810", "title": "Sračka", "text": "Sračka\n\nSračka může být\n\n"}
{"id": "200812", "url": "https://cs.wikipedia.org/wiki?curid=200812", "title": "Denny Hulme", "text": "Denny Hulme\n\nDenis Clive „Denny“ Hulme OBE (18. června 1936 – 4. října 1992) byl novozélandský pilot Formule 1, mistr světa z roku 1967.\n\n"}
{"id": "200814", "url": "https://cs.wikipedia.org/wiki?curid=200814", "title": "Sjevjerodoneck", "text": "Sjevjerodoneck\n\nSjevjerodoneck (od roku 2008 oficiálně), též Sjeverodoneck (, , Severodoněck) je město v Donbasu na východní Ukrajině. Se svými 115 000 obyvateli (2006) je třetím největším městem Luhanské oblasti. Se sousedním zhruba stejně velkým Lysyčanskem tvoří dvojměstí rozdělené řekou Severní Donec, přičemž Sjeverodoneck leží na levé (severovýchodní) straně. Železniční stanice Lysyčansk tak slouží oběma městům, neboť Sjeverodoneck vlastní nádraží nemá.\nSjevjerodoneck byl založen roku 1932 současně s výstavbou Lysyčanského chemického kombinátu, jednoho z největších v Evropě. To odráží i městský znak, jemuž vedle holubice dominuje chemická baňka. Od roku 1979 je zde provozována trolejbusová doprava.\n\n"}
{"id": "200815", "url": "https://cs.wikipedia.org/wiki?curid=200815", "title": "Jan Pindór", "text": "Jan Pindór\n\nJan Pindór (5. prosince 1852 v Horní Líštné – 29. prosince 1924 v Cieszyně) byl polský evangelický pastor, překladatel a spisovatel.\n\nPřeložil do polštiny díla významných anglických teologů, jako např. Johna Bunyana nebo Richarda Baxtera.\n\nEvangelickým pastorem byl i Janův bratr Josef Pindor.\n\n\n"}
{"id": "200818", "url": "https://cs.wikipedia.org/wiki?curid=200818", "title": "Adolf Kosárek", "text": "Adolf Kosárek\n\nAdolf Kosárek (6. ledna 1830, Herálec – 29. října 1859, Praha-Malá Strana) byl český malíř.\n\nAdolf Kosárek se narodil jako nejmladší syn Antonína Kozárka, důchodního na panství Trauttmannsdorfů, a Jany, rozené Klepschové. Tou dobou se již panský úředník pocházející z pekařského rodu podepisoval Kosárek. Z Herálce na české straně Vysočiny se rodina přestěhovala do Chlumku u Vlkanče na panství Golčův Jeníkov. Zde otec tříletého Adolfa nastoupil jako správce poplužního dvora. Malý Adolf navštěvoval školu ve Vlkanči a v letech 1840 – 1844 „Hlavní školu“ v Kutné Hoře.\n\nOd dětství jej zajímalo malování, ale otec si přál, aby syn byl také úředníkem. Proto jej poslal ve čtrnácti letech na hospodářskou praxi ke kmotru Antonínu Schubertovi, který se stal vrchním úředníkem na arcibiskupském statku v Dobřejovicích. Zde Kosárek upozorňoval lesní i polní dělníky na tvary mračen, proměny osvětlení, tvářnost listnatých a jehličnatých stromů, a také všechna pozorování pilně skicoval. Horlivý samouk kaplan Böttcher ze sousední vsi Čestlice si povšiml jeho počínání a zasvětil ho do užívání barev.\n\nMladý písař důchodového úřadu pokračoval ve své zálibě i po přemístění do Rožmitálu i od roku 1849 na správě arcibiskupského statku v Dolních Břežanech. Pravděpodobně ředitel arcibiskupské kanceláře Pollach nalezl pod úředními akty množství kreseb a barevných skic a doporučil Kosárkovu žádost o stipendium adresovanou tehdy novému pražskému arcibiskupovi Bedřichu Schwarzenbergovi. Uměnímilovný arcibiskup skutečně poskytl Kosárkovi roční podporu 120 zlatých a umožnil mu ve dvaceti letech absolvovat přijímací zkoušky na pražskou Akademii. V listopadu 1850 Kosárek nastoupil do elementární třídy, ale díky píli a nadání záhy přešel do krajinářské školy Maxe Haushofera. Ten jej považoval za svého vůbec nejnadanějšího studenta.\n\nJiž v roce 1853 vystoupil Adolf Kosárek na veřejnosti na jarní výstavě Krasoumné jednoty hned se třemi obrazy, které sklidily úspěch – šlo o \"Krajinu v bouři\", \"Podzimní jitro\" a zejména \"Stmívání\". Následujícího roku 1854 vystavil opět tři krajiny, z nichž nejvyspělejší byl Motiv od Pardubic, dále menší \"V lese\" a \"Letní den\" (\"Krajina od Hradce Králové\").\n\nV únoru 1855 si našel byt v Praze na Malé Straně, v domě čp. 150/III U černého beránka (Valdštejnská ulice 4). V roce 1855 vystavil romantickou \"Ideální krajinu\" většího formátu, ale také, kritikou tehdy nepříliš pochopenou, \"Krajinu ze středních Čech\", druhou, vytříbenou a oproštěnou verzi téhož námětu, k němuž se vrátil ještě o dva roky později. V té době jeho příjmy tvořily jen obrazy. Od roku 1854 již Adolf Kosárek nedostával podporu a musel se živit pouze malováním. Přestože maloval pilně, nedokázal těžit z kvality svého díla a prodával své obrazy obvykle za nízké sumy. Vyčerpání a hmotný nedostatek pravděpodobně přispěly k propuknutí tuberkulózy plic v umělcových osmadvaceti letech.\n\nNásledujícího roku 1856 vytvořil rozměrnou \"Lesní krajinu\", která sklidila skutečný úspěch a stržil za ni 560 zlatých. Proto podnikl ještě v roce 1856 samostatnou studijní cestu na Rujánu. S touto cestou souvisí obrazy \"Studie krajiny pod mrakem\", \"Krajina s větrným mlýnem\", \"Hřbitov u moře\", \"Měsíčná noc\" a pravděpodobně na objednávku malovaný \"Stubbenkammer na Rujáně\". Podle svědectví přítele a souputníka Viktora Barvitia Kosárek tuto svou cestu steskem po domově značně zkrátil.\n\nPeněz za obrazy z výstavy roku 1857, tedy \"Hřbitova u moře\", známého nyní jen podle studie, a \"Zimní noci\", zřejmě použil ke krátké cestě do rakouských Alp, z níž vytěžil několik svěžích studií.\n\nRokem 1858 začal Kosárkův umělecký vrchol, ale propukla také jeho smrtelná choroba. Jeho rozpoložení vystihuje obraz \"Osamělá krajina\", známá též jako \"Selská svatba\". Dodatečně tehdy obeslal jarní výstavu \"Motivem z Kokořínských údolí\", dnes nezvěstným obrazem. Dalšími díly vzniklými v tomto roce, je esence Kosárkovy tvorby \"Česká krajina\", \"Krajina s poutníky\", \"Podzimní krajina\" i chmurný \"Zimní večer\". V létě pobýval v Krkonoších, kde se poněkud zotavil z prvního záchvatu souchotin. V září 1858 se oženil s dcerou své bytné, švadlenou Františkou Pokornou[3].\n\nSpolu se \"Zimním večerem\" vystavil roku 1859 roku i dvě letní krajiny, které nelze ztotožnit s \"Letní krajinou\" ani \"Krajinou s kaplí\". Jedním z posledních dokončených obrazů je \"Krajina s povozem v úvozové cestě\". Zemřel za rok po svatbě a po narození dcery Františky, ve věku 29 let na tuberkulózu. Jeho nevěstu, která se o smrtelné nemoci svého ženicha dozvěděla při šití svých svatebních šatů, namaloval Josef Mánes (\"Švadlenka\").\n\nJakkoliv byl Kosárkův osud tragický, malíř byl obklopen vřelým přátelstvím kolegů, kteří se snažili pomoci jeho vdově a dceři. Již necelý rok po Kosárkově smrti navrhoval historik umění Antonín Schmidt hraběti Thunovi uspořádání posmrtné výstavy, ke které však shodou nepříznivých okolností nedošlo. První souborná výstava tak proběhla až v roce 1924, následovaly další v letech 1959 a 1990.\n\nAdolf Kosárek patřil k nejnadanějším studentům své generace a do současnosti je pokládán za zakladatele novodobé české krajinomalby. Poznal jak českou krajinářskou školu, tak tehdy proslulou mnichovskou malbu. Dále cestoval po Bavorsku, Alpách, díky penězům za své prodané obrazy se v roce 1856 dostal i na Rujánu.\n\nPo absolutoriu školy a studijních cestách si našel byt v Praze na Malé Straně, v domě čp. 150/III U černého beránka (Valdštejnská ulice 4). Oženil se s dcerou své bytné, švadlenou Františkou Pokornou. Zemřel brzy po svatbě a po narození dcery Františky, ve věku 29 let na tuberkulózu. Jeho nevěstu, která se o smrtelné nemoci svého ženicha dověděla při šití svých svatebních šatů, namaloval Josef Mánes (\"Švadlenka\").\n\nHlavním motivem Kosárkovy tvorby, která vznikla v období pouze devíti let, byla česká krajina. Ve svých obrazech tehdejší romantické pojetí krajinomalby přiváděl postupně k realismu. Jeho obrazy nejsou většinou přesnými výřezy skutečnosti, ale jsou kompozicemi z různých typických prvků, jejichž výběr a uspořádání podtrhuje charakter té které krajiny\".\" Zvláštní oblibě se u Kosárka těšily světelné proměny počasí a denní doby, které dokázal velmi přesvědčivě vystihnout. Svým pojetím položil základy moderní české krajinomalby.\n\n\n"}
{"id": "200825", "url": "https://cs.wikipedia.org/wiki?curid=200825", "title": "Roman Kreuziger", "text": "Roman Kreuziger\n\nRoman Kreuziger (* 6. května 1986 Moravská Třebová) je český silniční profesionální cyklista. Cyklistice se věnuje od jedenácti let, kdy dostal silniční kolo, v té době ještě jezdil pod dohledem svého otce Romana Keuzigera. Od roku 2019 jezdí za WorldTour stáj Team Dimension Data. V současnosti se svou rodinou žije a trénuje v Itálii poblíž Lago di Garda.\nVáží 68,5 kg a měří 183 cm. Otcem Romana Kreuzigera je Roman Kreuziger (1965), někdejší juniorský mistr světa v cyklokrosu.\n\nStal se mistrem světa v silniční cyklistice v kategorii juniorů.\n\nByl druhý v prologu Paříž - Nice 2007 a získal tím svoje první 2 ProTour body. Jeho prvním profesionálním vítězstvím byla 1. etapa závodu Settimana Ciclista Lombarda. Svoje 2. místo z prologu Paříž - Nice zopakoval na prologu Kolem Romandie 2007 a díky výdrži v horách i excelentnímu 6. místu v závěrečné časovce si Kreuziger vydobyl celkově 6. pozici v tomto závodě. Byl též částí výběru v časovce družstev v Eindhovenu, kde si Liquigas (ve složení Magnus Bäckstedt, Mauro Da Dalto, Roman Kreuziger, Aljaksandr Kučynski, Vincenzo Nibali, Roberto Petito, Manuel Quinzato a Frederik Willems) dojel pro 5. místo. Následně odjel na závod Kolem Dánska, kde byl druhý v závěrečné časovce a celkově obsadil 11. místo. V září zkusil svoji první z Grand Tours – Vueltu, dojel 21., těsně za Pro Tour body. V horách předvedl výborný výkon, jen v časovkách zajel hůře, než se předpokládalo.\n\nNa začátku roku 2008 ho zbrzdilo zranění, ale do plné formy se vrátil v závodě Kolem Romandie, kde obsadil druhé místo v celkové klasifikaci 35 sekund za vítězným Němcem Klödenem.\nRoku 2008 si připsal vítězství na etapovém závodě Tour de Suisse, a to jako jeho vůbec nejmladší vítěz v historii tohoto závodu. Na Tour de France 2008 skončil v celkové klasifikaci na dvanáctém místě a v soutěži jezdců do 25 let druhý.\nNa Olympijských hrách v Pekingu v roce 2008 dojel pětačtyřicátý.\nV roce 2008 se stal podruhé králem české cyklistiky.\nNa jaře roku 2009 spustil své první oficiální internetové stránky. Na Tour de France skončil v celkovém pořadí na 9. místě se ztrátou 14:16 na vítězného Alberta Contadora, v kategorii do 25 let skončil 3. se ztrátou 10:05 na vítězného Andy Schlecka.\nV únoru vyhrál celkové pořadí závodu Kolem Sardinie, a vyhrál 2. etapu. Na závodě Paříž - Nice skončil celkově čtvrtý a vyhrál celkové pořadí mladých jezdců.\nV červenci na slavném závodu Tour de France obsadil 9. místo se ztrátou 11 minut 54 sekund na vítězného Alberta Contadora.\nPřed sezónou vyjádřil touhu atakovat stupně vítězů na Giro d'Italia. Sezónu započal závody Volta ao Algarve a Paříž-Nice. Ostrým testem pro něj byl etapový závod Giro del Trentino, kde zvítězil v poslední etapě a navíc získal prvenství ve vrchařské soutěži. O dva dny později navíc získal 4. místo na poslední z ardenských klasik, závodě Lutych-Bastogne-Lutych.\n\nI přesto, že nesplnil své předsezonní cíle, na Giru předvedl velmi dobrý výkon, získal 6. místo v celkové klasifikaci a navíc zvítězil v kategorii do 25 let, a získal tak bílý trikot. Po závodě se nechal slyšet, že pokud bude zdráv, hodlá absolvovat i nejprestižnější etapový závod současnosti - Tour de France.\nTak se také stalo a 2. července se Roman Kreuziger postavil na start Tour de France s cílem pomoct k co nejlepšímu celkovému umístění Vinokurovovi. Za svůj osobní cíl si Roman stanovil etapové vítězství. Hned v jedné z prvních etap ale Roman spadl a poranil si zápěstí (po závodě byla odhalena mikrofraktura člunkové kosti), což výrazně ovlivnilo jeho výkony v dalších etapách. O pár etap později navíc Vinokurov spadl, zlomil si stehenní kost a Tour de France pro něj skončila. Kreuziger chtěl pokračovat a vyhrát alespoň etapu, ale zbytkem Tour de France 2011 už se spíše protrápil, etapu nevyhrál a celkově se ztrátou přes tři hodiny skončil 112. Později se přišlo na to, že Kreuziger odjel skoro celou Tour se zlomenou rukou.\n\nV roce 2012 měl v plánu jet závody Giro d'Italia a Vuelta a España a vynechat Tour de France.\n\nNa týdenním etapovém závodě Tierreno-Adriatico skončil celkově třetí.\n\nPodle plánu startoval na Giro d'Italia, ve kterém nesplnil roli lídra a celkově skončil až 15. Vyhrál 19. etapu, ve které už ale nebyl hrozbou pro čelo závodu.\n\nNa olympiádě v Londýně reprezentoval spolu s Janem Bártou, s čímž on sám ostře nesouhlasil. V samotném závodě jel aktivně, do cíle dorazil 15. Po dojezdu pak v rozhovoru prohlásil, že by bylo neslušné sjíždět uniklého Vinokurovova, který jezdí za stejnou stáj. Následně rezolutně odmítl, že by na olympiádě Vinokurovovi pomáhal.\n\nPřestoupil do stáje Saxo-Tinkoff, se kterou podepsal tříletý kontrakt a stává se spolujezdcem Alberta Contadora.\n\n14. dubna vyhrál jarní klasiku Amstel Gold Race.\n\nNa nejvýznamnější cyklistickou akci Tour de France jel Kreuziger jako domestik Alberta Contadora a dařilo se mu výborně. Ve většině etap byl lepší než lídr týmu, a kdyby nebyl svazován týmovou strategií, pravděpodobně by ho porazil. Nejlepším etapovým výsledkem bylo 4. místo v horské časovce. Jeho tým Saxo-Tinkoff ovládl klasifikaci týmů. On sám obsadil celkově 5. místo. Po 17. etapě dokonce v průběžném pořadí figuroval na 3. místě a stal se tak prvním Čechem, který kdy dokázal být alespoň v průběžném pořadí na virtuálním pódiu Tour.\n\n\n\n"}
{"id": "200828", "url": "https://cs.wikipedia.org/wiki?curid=200828", "title": "Sací ventil", "text": "Sací ventil\n\nSací ventil otevírá sací kanál spalovacího motoru a vpouští směs (u zážehového) či čistý vzduch (u vznětového motoru) do spalovacího prostoru. Otevírá se v danou dobu díky ventilovým rozvodům, kdy na něj působí mechanismus, který přetlačuje pružinu. Zavírá se tlakem pružiny přes misku a klínek. Sací ventily jsou vyráběny z velmi kvalitní oceli (například z Chrom - křemíkové oceli) svářením natupo, pěchováním, kováním, navářením, soustružením a broušením.\n"}
{"id": "200832", "url": "https://cs.wikipedia.org/wiki?curid=200832", "title": "Obětní stůl", "text": "Obětní stůl\n\nObětní stůl je nepřesný zlidovělý výraz pro oltář stojící zpravidla před tzv. hlavním oltářem, zavedený po reformách liturgie, které byly provedeny po Druhém vatikánském koncilu v 60. letech 20. století. Ačkoli koncil konkrétně toto přímo nenařídil, jak se zastánci této reformy mylně domnívají, jedná se de iure o provizorní řešení, umožněné ihned po koncilu než se původní oltář upravil tak, aby vyhovoval novým předpisům, tedy aby se dal pohodlně obcházet, přičemž pozice celebranta směrem k lidem není povinná, ale musí být možná – jak vyplývá z odpovědi Kongregace pro božský kult z roku 2000. \n\nPokud však nebylo možné původní oltář bez jeho umělecko-historicko-estetického poškození takto upravit, muselo podle instrukcí být toto provizorium odstraněno a nadále se musí používat původní oltář. Není totiž z předpisů ani z principu možné před sebe postavit dva oltáře. Téměř padesát let po koncilu většina kostelů, kde není možné změny provést, dodnes neuposlechla instrukci z Říma a toto dávno zrušené provizorium protiprávně ponechává a dokonce nově zavádí např. kolegiátní chrám sv. Václava v Mikulově. Pouze pokud původní byť kamenný oltář znemožňuje aktivní účast věřících, tedy je například příliš vzdálen od věřících a není proto na něj dobře nebo vůbec vidět, je podle \"Caeremoniale romanum\" možné trvale postavit před takový oltář nový kamenný oltář, který se nadále bude používat při slavení liturgie, kolem tohoto oltáře musí však být dostatečný prostor, pro pohodlný a důstojný průběh liturgie - jedná se vlastně o tzv. Volksaltar, který se v německy mluvících zemích používal již dávno před reformou koncilu. \n\nDůvodem pro postavení takového oltáře ale podle platných předpisů není pouhá nemožnost u něho celebrovat mši svatou orientovaně tzv. tváří k lidu, neboť tímto samým faktem není znesnadněna, nebo dokonce znemožněna aktivní účast věřících na mši.\n\nObětní stůl, správně tedy oltář, má obvykle formu obdélného, případně čtvercového stolu, který má být nejlépe pevný z kamene, \npřípadně ze dřeva. Ve středu pevného oltáře má být oltářní kámen zapuštěný do jeho desky, ve které se ukládají ostatky svatých, nejlépe světce, kterému je příslušný kostel zasvěcen. \n\nPřesně by se obětní stůl měl nazvat oltář, protože na oltáři se znovuzpřítomňuje nekrvavým způsobem Velkopáteční výkupná oběť Ježíše Krista v podobě chleba a vína, kdy se tyto obětiny, dle katolického víry, proměňují v Kristovo Tělo a Krev.\n\nExistují moderní kostely, kde oltář v klasické historické podobě, tedy s tzv. retabulem a svatostánkem nelze najít. V těchto stavbách se pojem obětní stůl vztahuje nevhodně (lidově) právě na oltář. Kompromisním označením pro obětní stůl je oltářní stůl, což je ve skutečnosti pouze svrchní deska oltáře, tedy latinsky \"mensa altaris\", která musí být pevně spojena s podezdívkou oltáře tzv. stipes, sahající k podlaze.\n\n"}
{"id": "200835", "url": "https://cs.wikipedia.org/wiki?curid=200835", "title": "COROT", "text": "COROT\n\nSonda COROT byla vynesena nosnou raketou Sojuz, která odstartovala 27. prosince 2006 z kazašského kosmodromu Bajkonur. Na řízení mise se podílí Francouzská vesmírná agentura a ESA.\n\nVýznam mise spočívá především v hledání exoplanet pomocí periodicky se opakujících zjasnění a ztemnění hvězdy. Ty mohou značit přítomnost planety. Sonda by mohla objevit i planety pevné (tzv. terestrické), avšak musely by být několikanásobně větší než je Země. Pro tyto účely bude zkoumáno zhruba 120 000 hvězd mezi 12 až 15,5 magnitudou. Vzhledem k tomu, že poklesy jasnosti jsou skutečně minimální, je třeba velmi citlivých přístrojů. Těmi jsou 30 cm dalekohled a 4 CCD kamery. Jejich využití nalezneme také ve stelární seismologii (sledování tzv. hvězdotřesení během něhož se mění i jasnost a jiné parametry hvězd). Význam spočívá hlavně v bližším poznání nitra hvězd. Zde budou zkoumána tělesa mezi 6 až 9 magnitudou.\n\nSonda obíhá na geocentrické dráze s perigeem 872 a apogeem 884 kilometrů. Sklon její dráhy je 90°, jedná se tedy o polární oběžnou dráhu. Životnost družice je odhadována na dva a půl roku.\n\nOd zahájení svého vědeckého poslání v roce 2007 objevili vědci s pomocí sondy Corot 34 nových exoplanet. Pět dalších planet je téměř potvrzeno jako kandidáti. Bohužel sonda přestala 2. listopadu 2012 posílat data. Inženýři po analýze problému přisuzují vinu anomálii v záření mající za důsledek narušení komunikace mezi přístrojem sondy a hlavním počítačem. K závadě datové jednotky došlo poté, co Corot přešel anomálií v jižním Atlantiku, regionem zvýšené radiace, způsobenou propadem ve vnitřním Van Allenovu radiačním pásu. Pokusy o restart přístroje byly neúspěšné a vědci ztrácejí optimismus na obnovu francouzského vesmírného dalekohledu - lovce planet.\n\n"}
{"id": "200838", "url": "https://cs.wikipedia.org/wiki?curid=200838", "title": "Luigi Comencini", "text": "Luigi Comencini\n\nLuigi Comencini (8. června 1916, Salò – 6. dubna 2007, Řím) byl italský filmový režisér a scenárista, otec filmové scenáristky a režisérky Cristiny Comenciniové (* 1956) a producentky Paoly Comenciniové. Film dcery Cristiny \"La bestia nel cuore\" byl nominován na Oscara 2006 pro nejlepší neanglicky mluvený film.\n\nArchitekturu vystudoval v Paříži, ale od mládí byl vášnivým filmovým fanouškem. Už roku 1937 založil společně s Mariem Ferrarim a Albertem Lattuadou první italský filmový archív - Cineteca Italiana, později byl jeho dlouholetým prezidentem. Během své filmové dráhy spolupracoval s řadou známých italských i zahraničních herců, např. Vittorio Gassmanem, Marcellem Mastroiannim, Ginou Lollobrigidou, Alberto Sordim či Vittoriem De Sicou.\n\nVyšel z tradice italského neorealismu, začínal se sociálně laděnými snímky. Proslulost ale získal především dvojicí komedií o strážnících z jihu Itálie \"Chléb, láska a fantazie\" (1953) a \"Chléb, láska a žárlivost\" s vynikajícími výkony Giny Lollobrigidy v roli chudé a prosté vesnické dívky a režiséra Vittoria De Sicy jako zamilovaného stárnoucího velitele strážníků. O tomto diptychu se však v italské filmové kritice hovoří již jako o vzdálení neorealistickým tradicím. Třetí díl, plánovaný na rok 1955, už Comencini i Lollobrigida točit odmítli (natočil jej jiný režisér se Sofií Lorenovou).\n\nRoku 1963 natočil známé milostné drama \"Bubovo děvče\" s Claudií Cardinalovou v hlavní roli venkovské dívky Mary Castelluciové, jež zachovává věrnost svému milému (G. Charikis) navzdory jeho dlouholetému věznění.\n\nMezi nejvýznamnější díla patří film \"Incompreso\" z roku 1966 o chlapci, který se musí vyrovnávat se smrtí matky. Populární byla satirická komedie \"Bože, jak hluboko jsem klesla!\" (1974) s Laurou Antonelliovou v roli sicilské markýzy Eugenie z Maqueda. Roku 1975 hrála v jeho filmu \"Paní z neděle\" hlavní roli Jacqueline Bissetová, v roce 1978 režíroval Annie Girardotovou ve filmu \"Silnice Řím-Neapol neprůjezdná!\". Často byl označován jako dětský režisér, protože jeho filmy pro děti byly velice populární. Mezi nimi vynikla \"Pinocchiova dobrodružství\" (\"Le Avventure di Pinocchio\", 1972), u nás promítaný jako \"Panáček ze dřeva\". V roli dobromyslné víly se objevila v jeho filmu po letech Gina Lollobrigida. Roku 1988 převedl na filmové plátno Pucciniho operu Bohéma.\n\nV roce 1991 byl členem poroty na Mezinárodním filmovém festivalu v Benátkách. Celkem měl čtyři dcery, zemřel po dlouhé těžké nemoci.\n\n\n\n\n\n\n"}
{"id": "200839", "url": "https://cs.wikipedia.org/wiki?curid=200839", "title": "The Police", "text": "The Police\n\nThe Police byla tříčlenná rocková skupina. Tvořil ji zpěvák a baskytarista Sting, kytarista Andy Summers a bubeník Stewart Copeland. Největší popularity dosáhla na začátku 80. let. Stylově se dá zařadit do new-wave po bok XTC, Pretenders či The Jam, ovšem citelně ovlivněného reggae a punkem. Album \"Synchronicity\" z roku 1983 vystoupalo na první příčku v britské i americké hitparádě, kde se dokonce stalo osmkrát platinovým. Skupina se nikdy oficiálně nerozpadla, ale poslední společné vystoupení měla na charitativním koncertě v roce 1986, od té doby se jednorázově sešla jen dvakrát.\n\nThe Police se vrátili v roce 2007, kdy zahráli na 49. udílení cen Grammy. V roce 2007 uspořádali celosvětové turné a v červenci 2007 zahráli na charitativním koncertě \"Live Earth\".\n\nThe Police založil na začátku roku 1977 americký bubeník Stewart Copeland. Po rozpadu své progressive rockové skupiny se Copeland snažil založit novou tříčlennou skupinu a připojit se tak k tehdy vzkvétající londýnské punkové scéně. Zpěvák a baskytarista Sting, kytarista Henry Padovani s ním začali zkoušet v lednu 1977, a po měsíci zkoušení už nahrávali svůj první singl \"Fall out/Nothing achieving\". V březnu a dubnu byla tato skupina předkapelou na turné Cherry Vanilla a Wayne Country Electric Chairs.\n\nV květnu si producent Mike Howlett pozval Stinga a zkušeného kytaristu Andyho Summerse, aby s ním vytvořili projekt \"Strontium 90\". Howlett chtěl do kapely Chrise Cutlera, který se však k tomuto projektu nepřidal, a tak vzal Sting Copelanda. Strontium 90 nahráli několik demo nahrávek a pak dostali příležitost vystoupit s nimi na koncertě \"Gong Reunion\" v Paříži 28. května 1977. Deska s několika studiovými nahrávkami z této doby a první verzí skladby \"Every Little Things She Does Is Magic\" vyšla v roce 1977 pod názvem \"Strontium 90: Police Academy\". Čtveřice si též několikrát zahrála v londýnských klubech.\n\nV červenci 1977 začali Copeland, Sting, Padovanni a Summers vystupovat jako čtyřčlenná verze The Police. Padovani ale nebyl příliš dobrý kytarista a tak na konci roku 1977 odchází. Sting se ukázal jako schopný autor, byl v té době středoškolským učitelem a jeho texty si vždy hrály s jazykem a mnohdy byly ovlivněny známými literárními díly. Texty k předposlední desce \"Ghost in the Machine\" byly inspirované spisovatelem Arturem Koestlerem a na albu \"Synchronicity\" je cítit inspirace Carlem Jungem. Text písně \"Tea in the Sahara\" je ovlivněn texty spisovatele Paula Bowlese.\n\nNa počátku své kariéry skupina nahrála ve čtyřčlenné sestavě několik písní s Johnem Calem v roli producenta. Nahrávky však nebyly nikdy vydány. Caleovu práci Summers kritizoval, vadilo mu už to, že na nahrávání dorazil pozdě a opilý, ale rovněž to, že jim Cale nebyl schopný poradit, jak udělat hit.\n\nThe Police a The Clash jsou jedny z prvních bílých skupin, které si osvojily reggae, přetvořily ho k obrazu svému a v podstatě tak vydláždily cestu na výsluní ska a reggae interpretům jako byl Bob Marley, Desmond Dekker a spousta dalších.\n\n\n\n\n"}
{"id": "200842", "url": "https://cs.wikipedia.org/wiki?curid=200842", "title": "CamelCase", "text": "CamelCase\n\nVelbloudí notace (anglicky Camel Case, stylizováno jako camelCase) označuje způsob psaní víceslovných frází a nadpisů, v nichž jednotlivá slova nejsou oddělena mezerami, ale každé z nich začíná velkým písmenem – nezávisle na tom, zda by tomu tak podle pravidel pravopisu mělo být. Samotný název camelCase je příkladem tohoto stylu (název sám o sobě – \"velbloudí velikost písmen\" – evokuje to, že obrys textu psaného v camelCase má „velbloudí hrb“).\n\nNotace camelCase se nejčastěji používá v programovacích a skriptovacích jazycích jako identifikátory proměnných, konstant, typů/struktur, tříd, funkcí/metod a dalších prvků; v SQL k pojmenování databází, tabulek, sloupců, pohledů, spouští, klíčů a dalších; v konfiguračních souborech pro označení sekcí nebo v HTML a XML souborech v názvech elementů a atributů. Je také velmi rozšířena při psaní SMS zpráv, protože šetří znaky (SMS zpráva je standardně omezena maximálně na 160 znaků).\n\nSamotný camelCase může mít počáteční písmeno prvního slova napsáno jak malým písmenem (takzvané lower-camelCase), tak i velkým písmenem (takzvané upper-CamelCase):\n\nAlternativou zápisu bez mezer je zápis \"under_score\", nejčastěji buď se všemi písmeny malými (např. proměnné a funkce v jazyku C/C++) nebo všemi velkými (např. v jazyku Ruby pro deklaraci konstant).\n\n\n"}
{"id": "200843", "url": "https://cs.wikipedia.org/wiki?curid=200843", "title": "Daniel Bohumil Molnár", "text": "Daniel Bohumil Molnár\n\nDaniel Bohumil Molnár (31. července 1819 v Křížlicích – 13. září 1889 v Praze) byl český luterský farář.\n\nNarodil se jako syn evangelického faráře slovenského původu Jana Molnára (1765–1828) a Rosalie, roz. Svobodové. Po studiích působil jako vikář v Praze (1843–1846) a pak jako farář sboru v Krucemburku (1846–1865), sboru v Humpolci (1865–1866) a v Praze (1866–1889). Roku 1863 byl zvolen při prvních svobodných volbách seniorem českého východního seniorátu augsburského vyznání a r. 1874 superintendentem české superintendence a. v..\n\nV teologii se hlásil ke konzervativnímu konfesionálnímu luterství. Je autorem několika překladů teologických děl z němčiny (překládal např. Wilhelma Löheho) a řady traktátů a historických článků.\n"}
{"id": "200852", "url": "https://cs.wikipedia.org/wiki?curid=200852", "title": "Logická funkce", "text": "Logická funkce\n\nLogická funkce je funkce, která pro konečný počet vstupních parametrů vrací logické hodnoty.\n\nPoužívá se v matematické logice, v oboru teorie řízení a číslicové techniky, v praxi pak například v mikroprocesorové technice. Parametry logické funkce jsou logické proměnné.\n\nPřiřazuje-li logická funkce výstupní hodnoty všem kombinacím vstupních logických proměnných, pak se nazývá \"úplně zadaná logická funkce\"; v opačném případě se nazývá \"neúplně zadaná logická funkce\". Kombinace vstupních logických proměnných, k níž není určena hodnota výstupní logické funkce, se nazývá \"neurčitý stav\".\n\nPro \"n\" logických proměnných lze definovat 2 logických funkcí.\nPro \"n\" logických proměnných obsahuje tabulka 2 řádků.\n\nFunkce jedné proměnné\nf = 0 konstanta\nf = x přímá proměnná\nf = ¬x negovaná proměnná\nf = 1 konstanta\n¬ = negace\nFunkce dvou proměnných\nosa = osa negace Za touto osou se nacházejí tytéž funkce, ale v znegovaném tvaru.\n\nf = 0 konstanta\nf = A*B (logický součin, AND)\nf = ¬(A implikuje B)\nf = A přímá proměnná\nf = ¬(B implikuje A)\nf = B přímá proměnná\nf = ¬A*B+A*¬B nonekvivalence\nf = A+B (logický součet, OR)\n\nf = implikace\n¬ = negace \n\npomocí daných operátorů lze realizovat tři logické funkce AND, NOT (NON)a OR\nÚplný systém logických funkcí\n\nAND a NOT\nchybí OR\npoužijeme De Morganův zákon\n\nOR a NOT\nchybí AND\npoužijeme De Morganův zákon\n\nNAND\nchybí NOT, OR, AND\nNOT : \nAND : \nOR :\n\nNOR\nchybí NOT, OR, AND\nNOT : \nAND : \nOR :\n\n\nJe-li n počet vstupních logických proměnných a m počet výstupních funkcí, bude mít pravdivostní tabulka 2 řádků a n + m sloupců. V prvních n sloupcích budou zobrazeny všechny možné kombinace vstupních logických hodnot. Pravdivostní tabulka pro funkci disjunkce (A or B) vypadá takto:\n\n"}
{"id": "200856", "url": "https://cs.wikipedia.org/wiki?curid=200856", "title": "Logická proměnná", "text": "Logická proměnná\n\nLogická proměnná je taková proměnná, která může nabývat nějakého konečného počtu logických hodnot; nejčastěji jsou tyto hodnoty dvě a reprezentují stavy \"pravda\" a \"nepravda\". Logické proměnné se používají v teorii řízení, číslicové technice a jako teoretický základ moderní elektroniky. Logická proměnná je také jedním z nejčastějších datových typů v imperativních programovacích jazycích.\n\nS logickými proměnnými lze provádět základní logické operace, mezi něž patří negace, konjunkce, disjunkce. Přidáme-li k těmto operacím ještě logické konstanty \"pravda\" a \"nepravda\", je získaná struktura Booleovou algebrou, která je ve výše zmíněném dvouhodnotovém případě triviální.\n\nV elektronice abstrahují logické proměnné napěťové nebo proudové úrovně vstupů do sekvenčních, kombinačních či integrovaných obvodů, procesorů, řadičů nebo logických hradel.\n\n\n"}
{"id": "200858", "url": "https://cs.wikipedia.org/wiki?curid=200858", "title": "Janis Sidovský", "text": "Janis Sidovský\n\nJanis Sidovský (* 21. ledna 1968) je manažer a producent. Patří k odborníkům v oblasti public relations v šoubyznysu, je aktivně činný v oblasti charity a podílí se na aktivitách české gay komunity. Je držitelem tří platinových desek a spolupracoval s mnoha osobnostmi české populární a klasické hudby. Je autorem a producentem 13. ročníků koncertů Královny popu, od 1. prosince 2007 do 30. září 2012 patřil k top manažerům TV Barrandov. V letech 2014 - 2019 mediálně zastupoval Český národní symfonický orchestr a festival Prague Proms. Od léta 2016 je producentem představení Noc na Karlštejně znovu na Karlštejně, které zaznamenává zcela mimořádný úspěch a 1. února 2017 získalo nominaci na Cenu Thálie. V roce 2017 byl předsedou české národní poroty soutěže Eurovize a v únoru 2019 se stal členem mezinárodní poroty národního kola Německa. V říjnu 2017 založil vokální kvartet 4 Tenoři, kterému produkuje tuné a nahrávky.\n\nV říjnových komunálních volbách 2018 byl zvolen do zastupitelstva městyse Karlštejn a od 1. listopadu 2018 zde působí jako místostarosta.\n\nNarodil se řecko-českým rodičům v Pardubicích. Původně chtěl být tanečník, ale na maminčinu radu, že jíst se bude pořád, vystudoval \"Střední průmyslovou školu potravinářské technologie\". S tancem ale nepřestal a stal se okresním, krajským i republikovým vítězem v párovém moderním tanci (společně s Radmilou Novotnou, rok 1984). Díky tomuto úspěchu získal angažmá v taneční skupině Pop balet Věry Veselé, s níž absolvoval vystoupení s předními hvězdami českého popu v Německu, Rakousku, Rusku, Polsku a Maďarsku. Jako tanečník vystupoval v mnoha televizních pořadech (\"Sejdeme se na Výsluní\", \"Televarieté\") a začal studovat obor divadelní věda na Filozofické fakultě Univerzity Karlovy.\n\nV roce 1992 produkoval pro vydavatelství Monitor EMI album Pavla Vítka \"Vůně tvý kůže\". Následně jej oslovil choreograf Richard Hes k promotérské spolupráci na muzikálu \"West Side Story\". O dva roky později pro Karla Svobodu propagoval muzikál \"Dracula\", který se stal nejúspěšnějším českým muzikálem všech dob. Sidovskému otevřel dveře do šoubyznysu a stal se specialistou na public relations a divadelní marketing. Začal spoluprcovat také s hvězdami pop music jako mediální manažer. V letech 1996–2008 jeho služeb využili Daniel Hůlka, Leona Machálková, Iveta Bartošová, Helena Vondráčková, Hana Zagorová, Michal David, Jitka Zelenková, Black Milk, Zuzana Norisová a mnozí další. Sidovský je od poloviny devadesátých let až dosud českými médii považován za jednu z nejvlivnějších osobností v českém šoubyznysu. Od roku 2014 mediálně zastupuje Český národní symfonický orchestr a festival Prague Proms.\n\nSvé zkušenosti zúročil v přednáškách pro odborníky public relations (Letenský zámeček, Seminář Bulvarizace médií, rok 2005), pro vysokoškolské studenty (Vysoká škola ekonomická v roce 2005, Univerzita J. A. Komenského v Praze, rok 2007) i pro veřejnost (Forum 2000, Veletrh neziskových organizací, téma Celebrity v neziskovém sektoru, Tyršův dům, rok 2007). Od února 2008 přednáší na katedře sociální a masové komunikace University J. A. Komenského v Praze předmět \"PR v kultuře a šoubyznysu\". V květnu 2008 byl podruhé hostem Veletrhu neziskových organizací, které pořádá Forum 2000, přednášel také na 1st Class Conference v Bratislavě (téma \"Krizové PR v oblasti showbusinessu\"), Na podzim 2012 hostoval jako přednášející na pražské HAMU (téma \"Hudební management\") a na Vysoké škole ekonomické v Praze (Marketing Club, téma \"PR v kultuře a showbusinessu\").\n\nV prosinci 2007 se stal mluvčím digitální televize TV Barrandov, kde byl od března 2008 pověřen řízením marketingu a PR. V červenci 2008 byl zvolen místopředsedou představenstva akciové společnosti Barrandov Televizní Studio, držitelem licence zmíněné televize. Od 1. října 2010 zde zastával funkci ředitele vlastní tvorby a marketingové komunikace, od 1. ledna 2012 do 30. září 2012 pak byl programovým ředitelem.\n\nK největším úspěchům jeho působení na TV Barrandov patří pořady Barrandovský videostop, Vtip za stovku, cykly společenských dokumentů Tajemství a Legendy, show To byl náš hit, Vtip za 100, Česká hvězda nebo Světla ramp: Pocta Barrandovu, které vznikly během jeho vedení vlastní tvorby a programu. Stanice na vrcholu Sidovského éry, v lednu 2012, dosáhla průměrné měsíční sledovanosti 5,7%\n\nJanis Sidovský v létě 2016 produkoval divadelní muzikál Noc na Karlštejně na počest 700. výročí narození císaře Karla IV. Představení v režii Václava Knopa zaznamenalo zcela mimořádný úspěch a všech 13 představení bylo zcela vyprodáno . Odborná kritika ocenila zejména výkony Hany Holišové (Eliška), Daniela Bambase (Karel IV.), Pavla Vítka (Petr, král cyperský a jeruzalémský), Reginy Rázlové (Paní Ofka) Ivany Korolové (Alena, Tomáše Smičky (Pešek), Miloslava Mejzlíka (purkrabí) nebo Jana Kříže (Štěpán, vévoda bavorský). Incenace byla na nádvoří hradu uvedena poprvé v historii profesionálním souborem v muzikálové verzi 1. února 2017 inscenace získala nominaci na Cenu Thálie pro Hanu Holišovou v roli císařovny Elišky\n\nV roce 2017 tento muzikál produkuje nejen na hradě Karlštejn, ale také na zámku Lednice, Jindřichův Hradec a Pardubice. Třetí rok uvádění se uskutečnil pouze na hradě Karlštejn v létě 2018. Čtvrtá sezóna začala 13.6. 2019 na zámku Hrádek u Nechanic a trvala do 10.8. 2019 na hradě Karlštejn.\n\nV říjnu 2017 sestavil kvartet muzikálových zpěváků - Mariana Vojtka, Pavla Vítka, Jana Kříže a Michala Bragagnola, kteří vystupují pod názvem 4 Tenoři. V listopadu 2018 produkoval singl Už z hor zní zvon, k němuž natočil na hradě Karlštejn videoklip Václav Noid Bárta. Od 24. dubna 2019 je kvartet v produkci Janise Sidovského na turné To je ta chvíle - muzikálové gala, zahrnující 21 koncertů po celé České republice. 19. září 2019 měl premiéru druhý videoklip Mně sílu dáš (You Raise Me Up), který Janis Sidovský produkoval v Tunisku, režii měl Václav Noid Bárta\n\nJanis Sidovský vytvořil v České republice nový způsob propagace komerčních divadelních produkcí, byl prvním po roce 1989, kdo v divadle začal koncepčně používat hollywoodský systém hvězd. Některé z jeho marketingových metod, například akce \"Daruj krev s Draculou\", byly aplikovány také při dalších uvedeních muzikálu Dracula mimo Českou republiku. Janis Sidovský a jeho tým se podílel na propagaci nebo produkci následujících inscenací a eventů:\n\nJanis Sidovský patří k nejúspěšnějším manažerům hvězd v České republice. Je specialistou na comebacky a podílel se v tomto smyslu na vzestupu Ivety Bartošové (v roce 1998), Heleny Vondráčkové (v roce 2000) a Hany Zagorové (v roce 2004). Celebrity žádají jeho služby zejména v oblasti public relations, produkuje však také jejich významné koncerty a turné. Jako producent, koproducent nebo PR manažer se podílel na těchto koncertech hvězd:\n\nJanis Sidovský v roce 2000 vytvořil jako autor námětu i scénáře projekt Královny popu, který zaznamenal zcela mimořádný ohlas. Projekt inspirovaný koncerty \"Divas Live\" se stal výjimečnou událostí v českém šoubyznysu a účast na něm znamená vysokou prestiž. Všichni účinkující, kterým se dostane pozvání, musí vystoupit živě. Díky úspěchu s Královnami popu se Janis Sidovský a jeho společnost stala odborníkem na významné koncerty a glamour show. Sidovský byl producentem \"Pocty Václavu Havlovi\", kterou organizovala bývalá první dáma, paní Dagmar Havlová, podílel se na galavečeru ke vstupu České republiky do Evropské unie a na dalších televizních pořadech. Autorsky připravil pořady \"Hvězdy na cestách\" a \"Pelíšky slavných\", podílel se na programu \"Dlouhá noc s Helenou\" pro TV Prima a na pořadech Hany Zagorové či Nadačního fondu Kapka naděje. V srpnu 2013 byl producentem open air koncertu ke 40. výročí natočení filmu Noc na Karlštejně, kde za doprovodu Českého národního symfonického orchestru vystoupili Vojtěch Dyk, Matěj Ruppert, Zuzana Stivínová, Jan Budař, Tereza Černochová, Jan Maxián, Jakub Prachař, Ondřej Ruml a František Segrado. Realizované televizní programy:\n\nJanis Sidovský je aktivně činný v oblasti charity od poloviny devadesátých let, kdy spoluorganizoval dobročinnou akci \"Daruj krev s Draculou\" na pražském Staroměstském náměstí. V roce 1999 produkoval s Vendulou Svobodovou \"Koncert pro Kapku naděje\" a patří k zakládajícím členům Nadačního fondu Kapka naděje. Osobně nebo prostřednictvím svých firem věnoval na dobročinné účely přes 750 000 Kč, jen 300 000 Kč poukázal v roce 2004 na opravu omítek hradu Karlštejn. V letech 2000–2003 spolupracoval s \"Nadací Dagmar a Václava Havlových Vize 97\", produkoval koncert 10 let \"Nadace Naše dítě\" ve Státní opeře Praha v roce 2003 a v letech 2004–2008 znovu spolupracoval s \"Nadačním fondem Kapka naděje\". V roce 2007 produkoval věnoval 150.000Kč pražské Židovské obci na opravu varha v Jeruzalémské synagoze.\n\nV březnu 2013 podpořil zákaz těžby břidlicových plynů metodou hydraulického štěpení a produkoval benefice Koncert za živou vodu v rámci celosvětové konference \"\"Berounská výzva 2013\"\"\n\nV letech 2015 a 2016 se stal jednou z tváří \"Jsme v tom společně\", kampaně iniciativy HateFree Culture.\n\nJanis Sidovský nikdy nebyl členem žádné politické strany. V první přímé volbě prezidenta České republiky podpořil kandidáta Karla Schwarzenberga. Společně se svým partnerem, Pavlem Vítkem, účinkoval v rámci kampaně \"Volím Karla\" ve spotu, který na YouTube vidělo přes 35.000 uživatelů (zdroj:)\nByl nebo dosud je členem těchto orgánů nebo organizací :\n\nJanis Sidovský je gay, svůj coming out zveřejnil společně se svým životním partnerem, zpěvákem a hercem Pavlem Vítkem, v roce 2000. S Pavlem Vítkem vstoupil do registrovaného partnerství 3. července 2006 na hradě Karlštejn za přítomnosti desítek celebrit. Obřad pak diváci TV Prima zvolili v pořadu \"TOP 10 Svatbou roku\". O jejich cestě k registrovanému partnerství natočil filmový dokument \"„S důvěrou a láskou“\" režisér Michal Herz, jehož neoficiální česká premiéra se konala v rámci festivalu Mezipatra v listopadu 2006. Pod anglickým názvem \"„In Trust And Love“\" byl v červnu 2007 snímek uveden v americké premiéře na 31. Mezinárodním filmovém festivalu \"Frameline v San Francisku\", v New Yorku na festivalu Newfest a v září 2010 také v Bratislavě na festivalu Inakosti.\n\nNa podzim roku 2007 založil a do roku 2011 provozoval gay portál Colour Planet. V březnu 2010 se stal tváří prvního katalogu pro gay minoritu ve Střední a Východní Evropě Pink Go. V říjnu 2010 se stal vítězem ankety Gaystars 2010 v kategorii mužská ikona - osobnost roku. V srpnu 2011 veřejně vystoupil proti názorům vicekancléře Petra Hájka, který nazval homosexuály „deviantními spoluobčany“ a osobně podpořil Prague Pride 2011, když šel v čele průvodu.\n\nV roce 2011 na dálku adoptoval chlapce z Tibetu, jemuž přispívá na vzdělání prostřednictvím organizace ProTibet.\n\nV roce 2017 se ve svém blogu ohradil vůči výrokům tajemníka SPD Jaroslava Staníka, který se podle svědků na půdě Parlamentu ČR vyslovil proti gayům a dalším menšinám. Na svůj otevřený dopis podle svých slov nedostal žádnou odpověď. \n\n"}
{"id": "200867", "url": "https://cs.wikipedia.org/wiki?curid=200867", "title": "Inhibice (rozcestník)", "text": "Inhibice (rozcestník)\n\nInhibice je označení procesu, který brzdí, omezuje, zadržuje, zamezuje, utlumuje nebo zpomaluje jiný subjekt nebo jev. Zdroj inhibice se nazývá inhibitor. Pojem inhibice má speciální význam v následujících oborech:\n\n\n"}
{"id": "200871", "url": "https://cs.wikipedia.org/wiki?curid=200871", "title": "Železniční trať Praha-Smíchov – Hostivice – Rudná u Prahy", "text": "Železniční trať Praha-Smíchov – Hostivice – Rudná u Prahy\n\nJako železniční trať Praha – Hostivice – Rudná u Prahy je v knižním jízdním řádu pro cestující (KJŘ) pod číslem 122 uváděna železniční trať o délce 27 km spojující Prahu-Smíchov, Prahu-Jinonice, Prahu-Zličín, Hostivice, Hostivice-Litovice s Rudnou u Prahy.\n\nÚsek Praha-Smíchov severní nástupiště až Hostivice byl historicky součástí Buštěhradské dráhy, zatímco úsek Rudná u Prahy – Hostivice-Litovice – odb. Jeneček St. 1 Dráhy Pražsko-duchcovské.\n\nÚsek z Prahy-Smíchova severního nástupiště nad Hlubočepy přes Prahu-Žvahov do Prahy-Jinonic je označován jako Pražský Semmering podle horské dráhy Semmering v Rakousku mezi Vídní a Štýrským Hradcem pro svůj horský charakter a rozvinutí trati smyčkou vracející se o více než 180° přes dvojici Hlubočepských viaduktů.\n\nÚsek byl vybudován v letech 1868 až 1872 (z toho v posledních dvou letech se budovaly viadukty) společností Buštěhradská dráha jako součást trati, která spojila tehdejší Smíchovské společné nádraží a Hostivice. Provoz na Pražském Semmeringu byl pro nákladní dopravu (hlavně uhlí a dřevo) zahájen 3. července 1872. Osobní vlaky se zde rozjely od 16. září 1872. Zestátněny byly Buštěhradské dráhy 1. ledna 1924.\n\nV sedmdesátých letech 20. století se započalo s modernizací a zdvoukolejňováním této trati (Patrné např. v zast. Praha-Žvahov, Praha-Stodůlky a předmostích mostu přes Bucharovu ul. a měla být výhledově i elektrifikována. Nicméně koncem devadesátých let téhož století se objevily úvahy o jejím zrušení a došlo k redukci spojů.\n\nPři povodních v roce 2002 sloužila trať jedné z forem náhradní dopravy za nefunkční trasu B pražského metra, zároveň byla využívána i pro odkloněné nákladní vlaky.\n\nV roce 2010 byla vybudována zastávka Praha-Smíchov Na Knížecí, v hlavové části nákladového nádraží Praha-Smíchov. Její provoz skončil 10. prosince 2016 a vlaky od té doby opět zastavují na smíchovském nádraží.\n\nNázev Pražský Semmering je odvozen od trati v Rakousku, která vede horským sedlem Semmering mezi spolkovými zeměmi Dolní Rakousy a Štýrsko, v nadmořské výšce 980 m (asi 100 km jižně od Vídně). Sedlem Semmering původně vedla stezka (silnice). Nad ní byla vystavěna roku 1854 tato trať a v 50. letech 20. století i dálnice. V jednom místě vede dálnice nad železnicí a ta nad původní silnicí. Podobné je to i na Pražském Semmerigu, kde nad ulicí Na Srpečku vede trať 173 z nádraží Praha-Smíchov do Rudné a nad ní trať 122 do Jinonic.\n\nPražský Semmering je dlouhý celkem 8 km a překonává výškový rozdíl 93 m. Vlastní malé nádraží této trati je v zadní části smíchovského nádraží a pro cestující má název Praha-Smíchov severní nástupiště (služebně název Praha-Smíchov společné nádraží). Zatímco tratě 171 a 173 jsou zaústěny z jihu jak do nádraží Praha-Smíchov tak do nádraží Praha-Smíchov severní nástupiště, trať 122 pouze do nádraží Praha-Smíchov severní nástupiště.\n\nTrať od Smíchova stoupá k dvěma Hlubočepským viaduktům kolem vrchů Děvín (310 m) a Žvahov, kde je umístěna zastávka Praha-Žvahov. Dále se stáčí k severu opět nad Smíchov přes Dívčí Hrady, kde byla do roku 1989 zastávka Praha-Konvářka). Dále stoupá kolem Radlic do stanice Praha-Jinonice. Z Jinonic pokračuje trať nad Košířemi do zastávky Praha-Cibulka, dále kolem přírodního parku Košíře-Motol do zastávky Praha-Stodůlky. Zářezem lesem dále stoupá, překonává po mostě Bucharovu ulici, projíždí místní část Stodůlky-Háje, překonává po mostě Jeremiášovu ulici u křižovatky zvané Bílý Beránek a vstupuje do stanice Praha-Zličín. Do stanice ústí vlečky ze strojního závodu ve Zličíně a bývalých ČKD Dopravních systémů (Siemens Kolejová vozidla) a depa metra ve Zličíně. Ve stanici je i přípojka s pražskou tramvajovou sítí na úrovni plošinových vozů. Ze stanice Praha-Zličín trať pokračuje kolem rybníka, překonává Pražský okruh po mostě, přes pole po mostě přes ul. Čsl. Armády v Hostivici do stanice Hostivice. Zde se spojuje s hlavní větví Buštěhradské dráhy trati 120 z Prahy. Pokračuje společně po jednokolejném úseku až do odbočky Jeneček st. 3. Směr doprava spojuje od r. 1939 Hostivice s Pražsko-duchcovskou dráhou, nyní trať 121. Rovně pokračuje trať 120 ve směru Jeneč, Kladno a Rakovník. Trať 122 pokračuje vlevo do odbočky Jeneček St 1. a po úseku Pražsko-duchcovské dráhy přejíždí Karlovarskou silnici, prochází do stanice Hostivice-Litovice přes silnici na Hájek, dále kolem nové zástavby v Chýni, později překonává po mostě dálnici D5. Následoval železniční triangl, ale směr vpravo je neprůjezdný. Směr vlevo vede do stanice Rudná u Prahy, kde je trať 122 formálně ukončena. Stanice leží na trati 173 Praha-Smíchov – Beroun, zvané „Hrbatá“.\n\nV některých úsecích tedy kolem zastávky Praha-Žvahov, Praha-Stodůlky je položena i druhá traťová kolej, její využití však není možné kvůli zkorodovaným výměnám a nefunkčnímu traťovému zabezpečovacímu zařízení. Jeho rekonstrukce v úseku Praha-Smíchov - Hostivice začala roku 2017 spolu s obnovou stávajících neprovozovaných železničních stanic.\n\nPřed zastávkou Praha-Žvahov směrem ze Smíchova překonává trať v dolní části dvakrát Hlubočepské údolí s Dalejským potokem a tratí 173 Praha-Smíchov – Beroun přes Rudnou (nedaleko Prokopského údolí) po dvou viaduktech. Jihovýchodní, dolní viadukt je vysoký 20 m, severozápadní, horní nebo též Hlubočepský viadukt, je vysoký 22 m. Mezi Hlubočepskými viadukty byla v roce 1928 zřízena zastávka Praha-Hlubočepy, v roce 1989 byla v souvislosti s otevřením zastávky Praha-Žvahov zrušena.\n\nNa období let 2017 až 2018 byla naplánována rekonstrukce zabezpečovacího a sdělovacího zařízení na trati. Přitom se ve stanicích Praha-Jinonice a Praha-Zličín vybudovaly nové nástupiště. Současně s tím opětovně zahájily svůj provoz do té doby nevyužívané výhybny v železničních stanicích Praha-Žvahov, Praha-Jinonice a Praha-Stodůlky. Celou stavbu označovanou číslem 016, jejíž finanční náklady se v prosinci 2016 odhadovaly na 487 milionů korun, financovala Evropská unie prostřednictvím svého operačního programu Doprava (OPD II) v rámci projektu nazvaného „Rameno Praha – letiště Praha (– Kladno)“.\n\nTrať 122 byla v 90. letech 20. stol a prvních letech 21. stol. nejvíce používaná pro osobní dopravu v úseku Praha-Zličín – Hostivice, od r. 2010 byla zavedena taktová doprava linky Eska S65 v úseku Praha-Smíchov Na Knížecí – Hostivice. O víkendu jsou provozovány vlaky z Prahy hlavního nádraží do Hostivice, přičemž dva páry zajíždějí až do stanice Rudná u Prahy, posíleny vlaky Praha-Zličín – Hostivice. Během letního období provozuje společnost KŽC doprava linku Pražského motoráčku vedenou historickým motorovým vozem M262.0 v úseku Praha hlavní nádraží – Praha-Zličín.\n\n"}
{"id": "200877", "url": "https://cs.wikipedia.org/wiki?curid=200877", "title": "Výrok (logika)", "text": "Výrok (logika)\n\nZ hlediska (klasické) logiky je výrok každé tvrzení, u nějž se má smysl ptát, zda je či není pravdivé, a pro nějž může nastat pouze právě jedna z těchto možností. Může být zapsán jako jednoduchá oznamovací věta, ale také pomocí matematických symbolů a značek (např. formula_1). Pokud lze rozhodnout či je určeno, zda je výrok pravdivý či nikoliv říká se, že má přiřazenu určitou pravdivostní hodnotu.\n\nZa jednoduchý je považován takový výrok, který je už z logického hlediska dále nedělitelný. Jednoduchými výroky jsou například „\"Jmenuji se Jan.\"“, „\"Včera pršelo.\"“, „\"formula_2 je prvočíslo\"“.\n\nZ jednoduchých výroků lze skládat pomocí logických spojek (binární a unární logické operace) výroky složené. Běžné logické spojky jsou\n\nPříklady složených výroků jsou „\"Jmenuji se Jan a zároveň včera pršelo.\"“, „\"Pokud včera pršelo, pak formula_2 je prvočíslo\"“. Uvedené výroky se nazývají \"výrokové formule\". Taková formule může být pravdivá (tautologie), nepravdivá (kontradikce) či v některých případech pravdivá a v některých případech nepravdivá (splnitelná formule).\n\nKonjunkce a disjunkce se negují podle De Morganových zákonů.\n\nPravdivostní tabulka pro negaci, konjunkci, disjunkci, implikaci a ekvivalenci dvou výroků:\n\nKromě výše uvedených se v počítačové technice používají i další spojky:\n\nKvantifikovaný výrok vzniká spojením výroku (výrokové formule) s kvantifikátorem. Kvantifikátory jsou dva: obecný či „velký“ („Pro každé x z třídy M platí…“, symbol ∀) a existenční či „malý“ („V třídě M existuje takové x, že platí…“, symbol ∃).\n\n\n"}
{"id": "200879", "url": "https://cs.wikipedia.org/wiki?curid=200879", "title": "Negură Bunget", "text": "Negură Bunget\n\nNegură Bunget (ve staré rumunštině „černý mlžný les“) je rumunská avantgardně-ambientní blackmetalová skupina z Temešváru založená v roce 1994 pod názvem Wiccan Rede. Od roku 1995 nese současný název.\n\n\n\n\n\n\n\n"}
{"id": "200880", "url": "https://cs.wikipedia.org/wiki?curid=200880", "title": "Worms (herní série)", "text": "Worms (herní série)\n\nWorms je série tahových počítačových her od společnosti Team17. Ve hře hrají hlavní roli kreslení \"červíci\", kteří, různě ozbrojeni, mohou ničit krajinu a navzájem na sebe útočit. Hry jsou velmi oblíbené, zvláště díky podpoře \"WormNetu\" (hraní po síti) a téměř nekonečnému počtu variací.\n\nSérii lze kategorizovat podle herního rozhraní a podle generace.\nFirma Team17, která drží k titulům \"Worms\" licenci, vyrobila nový 2D titul pro tzv. handheld platformy (PSP a Nintendo DS) pod jménem \"Worms: Open Warfare\", a to přesto, že se tato firma přeorientovala na 3D variace červíků. Dodatečně byla vydána hra \"Worms\" pro platformu Xbox, která je stáhnutelná z Xbox Live Arcade (XBLA). Jedna z předchozích červích her – Worms World Party – byla vyrobena i pro mnohé další platformy, např. Game Boy Advance, Pocket PC a N-Gage\n\nBylo vydáno také několik vedlejších titulů se jménem Worms, které mají s původní hrou společné většinou jen jméno a pár hlavních znaků (červíci, bazuka atd.). Mezi ně můžeme jmenovat např. \"Worms Pinball\" (1999) a \"Worms Blast\" (2002), dále byly fanoušky Worms vyrobeny další vedlejší hry, např. \"Worms Breakout\" a \"Worms Breakout 2\". Poslední dva tituly byly uveřejněny na oficiálních stránkách Worms Armageddon.\nRovněž existuje svobodný klon Worms – Wormux, ve kterém se ale nehraje s červy, ale různými zvířátky, přičemž herní systém je stejný.\n\nTituly dostaly mnoho ocenění.\n"}
{"id": "200881", "url": "https://cs.wikipedia.org/wiki?curid=200881", "title": "Joey (seriál)", "text": "Joey (seriál)\n\nJoey je americký televizní seriál. Děj seriálu se odehrává v Los Angeles, hlavní hrdina Joey Tribbiani přijíždí za svojí sestrou a synovcem z New Yorku, kde ukončil svoje účinkování v televizi. Jeho sestra Gina je kadeřnicí, synovec Michael je geniálním studentem, kamarádka Alex je korporátní právničkou, později je i Joeyho přítelkyní. Howard je praštěný, pomalejší Joeyho kamarád a v druhé řadě se objevující Jimmy je Michaelův otec a budoucí manžel Giny.\n\nSeriál \"Joey\" je volným pokračováním seriálu \"Přátelé\".\n\nPořad byl vysílán v televizi NBC v letech 2004–2006, v Česku byl vysílán na HBO a na ČT1. Seriál byl po odvysílání 46 dílů zrušen.\n\n"}
{"id": "200882", "url": "https://cs.wikipedia.org/wiki?curid=200882", "title": "Kružba", "text": "Kružba\n\nKružba je pro gotiku (a také sakrální stavby severské renesance) charakteristický souměrný architektonický prvek, vyplňující oblouky oken, arkád, zábradlí a tympanonů.\n\nPrvní pravou kružbu nalezneme v chórové kapli katedrály v Remeši z 13. století, kde byla použita šestilaločná kružba.\n\nNejjednodušší kružby jsou založeny na kruhových obloucích př. Chartres (1220).\n\nPo nich následují kružby ve tvaru paprskového kola, jaké mají rozety západního průčelí katedrály Notre Dame v Paříži.\n\nTento geometrický prvek byl konstruován kružidlem, takže gotická kružba je často nazývána \"zkamenělá geometrie\". Vzájemné vztahy mezi geometrickými prvky v gotice měly symbolický význam. Spojení geometrické systematičnosti a teologických nároků zformulovalo v gotickém slohu novou ideu krásy, která platila až do 16. století. Kružba nejdříve sloužila k rozčlenění plochy oken, později však byla využívána i k oživení a členění stěn.\n\nDo kružeb oken církevních staveb jsou často vkládána barevná skla v dekorativním uspořádání nebo jako obrazy s biblickými výjevy – vitraje. Takto zasklená plocha neměla být širší než 60 až 80 cm a proto byla okna dělena na menší díly svislými sloupky, jež bylo nutné vyústit v oblouku zaklenutí.\n\nSloupky jsou většinou ukončeny trojlaločným obrazcem zvaným jeptiška.\n\nV pozdní gotice je kružba hojně využívána na oltářním nástavci, na chórových lavicích, v kazatelnách. Nacházíme ji i v gotické městské architektuře, například na štítech světských staveb.\n\nNejdůležitější základní formou gotické kružby je \"lalok\". V lomeném oblouku je v počátečním období (13. stol.) základním motivem kružnice. Podle počtu laloků rozeznáváme kružby:\n\n\nVe druhé polovině 14. století kružnice mizí a zůstávají jen sférické trojúhelníky a čtyřúhelníky. V tomto případě mluvíme o listech.\nZvláštností v anglické pozdní gotice je perpendikulární styl – kružba vytvořena pouze z spojených okenních prutů a zdůrazňující vertikálnost. V Bathském opatství z 16. století.\n\nVe Francii se objevují paprskovité motivy (rayonantní gotika)\n\nZ Francie (přes Holandsko a Severní Porýní) k nám vlivem Petra Parléře přicházejí tzv. plaménkové kružby (flamboyantní gotika). Velmi častý je motiv rotujících plaménků. Plaménky v ornamentu pozdní gotiky začínají se přetínat a ztrácejí tzv. \"nosy\" – vytažené hrotité konce prutů.\n\nPokud je kružba jen dekorativním prvkem rámu a nezaplňuje celou plochu otvoru, hovoříme o \"ažurové kružbě\".\n\nČasto se vyskytuje jen v reliéfní formě, tzv. \"slepá, lípaná \"nebo\" panelová kružba\". Tento způsob výzdoby vznikl jako nepřímý důsledek zasklívání oken malými tabulkami skla v olověných rámečcích.\n\n\n\n"}
{"id": "200888", "url": "https://cs.wikipedia.org/wiki?curid=200888", "title": "Seznam sopek Kamčatky a severní Asie", "text": "Seznam sopek Kamčatky a severní Asie\n\nToto je seznam sopek Kamčatky a severní Asie.\n"}
{"id": "200900", "url": "https://cs.wikipedia.org/wiki?curid=200900", "title": "Růžová", "text": "Růžová\n\nRůžová je přírodní barva, která vzniká smícháním červené a bílé barvy. Svůj název získala podle květin – růží. Nenajdeme ji ve spektru světelného paprsku, protože nemá připsanou vlnovou délku.\n\n\nRůžová je také barva mírnosti, něhy a vyšších citů v lásce. Růžová může též symbolizovat rozpouštění protikladů bílé a červené v symbolice barev.\n\n\n"}
{"id": "200907", "url": "https://cs.wikipedia.org/wiki?curid=200907", "title": "Francouzský revoluční kalendář", "text": "Francouzský revoluční kalendář\n\nFrancouzský revoluční kalendář byl kalendář zavedený ve Francii rozhodnutím Konventu dne 24. října 1793 na konci 18. století ve Francii ve 3. fázi Velké francouzské revoluce, kdy se jakobíni snažili tvrdým prosazováním nahradit vše zažité, především to, co mělo křesťanské kořeny. Kalendář byl zaveden 24. 11. 1793, letopočet začínal prvním dnem francouzské Republiky, tedy 22. září 1792. Kalendář byl zrušen Napoleonem 31. března 1805 (ve 13. roce Republiky).\n\n\nKaždý měsíc měl tři týdny po deseti dnech (dekády).\n\nDny v desetidenním týdnu byly:\n(v překladu \"první\", \"druhý\" až \"desátý\"). Namísto jmen v klasickém křesťanském kalendáři byly v kalendáři revolučním názvy věcí (každé \"décadi\"), zvířat (každé \"quintidi\") a rostlin nebo kamenů (ostatní dny). Každé \"décadi\" se navíc slavil svátek něčeho.\nRok byl doplněn na délku 365 nebo 366 dnů 5 (6) dodatkovými dny zvanými \"sansculottides\" - na počest revolucionářů sansculotů. Tyto dny byly sváteční, mimo rok a mimo posloupnost dekád. Kalendář neměl stanovena pravidla pro vkládání „přestupné“ 6. sansculottidy, rok začínal vždy v den, na který připadla podzimní rovnodennost v pravém čase pařížské observatoře.\n\nSoučástí revolučního kalendáře byly také revoluční hodiny. Den byl rozdělen na 10 hodin, každá hodina měla 100 minut a každá minuta 100 sekund.\n\nRevoluční kalendář byl obnoven v době Pařížské komuny - platil od 18. března do 23. května 1871\n\nMísto svátků pojmenovaných podle svatých jako v tradičním katolickém kalendáři byly dny spojeny s názvy zvířat (dny končící pětkou), nástrojů (dny končící nulou) nebo například rostlin, minerálů nebo chemických prvků (všechny další dny).\n\nRok Republiky uvedený v horním řádku odpovídá konci jednoho a začátku následujícího roku Gregoriánského kalendáře - proto je sloupec dělen změnou letopočtu n.l.\n\nRok n.l uvedený tučně je přestupný v Gregoriánském kalendáři - rok 1800 skutečně není přestupný podle gregoriánského pravidla pro poslední roky století!.\n\n1. den francouzského revolučního měsíce v prvním sloupci odpovídá dni v tabulce gregoriánského měsíce uvedeného římskými číslicemi ve druhém sloupci, např. 1. vendémiaire roku 1 (první den revolučního letopočtu) odpovídá 22. září (IX) 1792 gregoriánského kalendáře.\n"}
{"id": "200910", "url": "https://cs.wikipedia.org/wiki?curid=200910", "title": "Snídaně s Novou", "text": "Snídaně s Novou\n\nSnídaně s Novou je ranní televizní pořad TV Nova, který se poprvé na obrazovkách televize objevil 7. února 1994. Pořad se vysílá každý všední den od 5.55 do 8.40. Dříve byl vysílán již od 5.00. Program je složen z rozhovorů, každou půlhodinu se vysílá zpravodajský blok, po něm přehled tisku a dopravní servis, počasí, hudební klip či pohádka.\n\nPořad aktuálně moderují dvojice:\n\n\nMezi bývalé moderátory patří Iveta Kořínková, Aleš Lehký, Tomáš Zástěra, Tomáš Novotný či Marta Ondráčková.\n"}
{"id": "200913", "url": "https://cs.wikipedia.org/wiki?curid=200913", "title": "Jaroslav Hurt", "text": "Jaroslav Hurt\n\nJaroslav Hurt (30. prosince 1877, Přerov – 15. dubna 1959, Tábor) byl český herec, režisér, divadelní ředitel a pedagog.\n\nPocházel z herecké rodiny, na divadle začínal jako technik. Do roku 1925 působil v Národním divadle, současně se věnoval pedagogické činnosti. Vyučoval na pražské konzervatoři a na Právnické fakultě UK, kde přednášel řečnictví. Napsal také knihu \"Řečnictví v teorii a praxi\" (1934). Působil i v rozhlasovém vysílání a ve filmu. Od roku 1914, byl manželem zpěvačky Vlasty Loukotkové (1893 - 1973), se kterou měl syna Jiřího Hurta (1915).\n\nByl synem herce a divadelního ředitele Jana Hurta, jeho bratr Josef Hurt byl také divadelním ředitelem a výtvarníkem. Gymnázium studoval v Jindřichově Hradci, ale v sextě studia ukončil. Roku 1893 odešel za otcem, ředitelem Divadla a Arény u Deutschů v Praze, kde pracoval jako technický pracovník a nápověda. Protože se rozhodl stát hercem, školil se také soukromě u Josefa Šmahy. Sedm let putoval mezi různými společnostmi, hrál u Kokoškové, Dobrovolného, Choděry, Chmelenského, Štětky aj. V letech 1904–1906 získal konečně angažmá v Plzni, odkud si ho v roce 1906 Jaroslav Kvapil převzal do souboru Národního divadla v Praze.\n\nNárodní divadlo v Praze se stalo jeho domovem téměř na dvacet let, působil zde jako herec i režisér, po Kvapilově odchodu z divadla po něm převzal vedení činohry (1919–1921). Mezi jeho významné herecké role v Národním divadle patří Jago \"(Othello)\" a Polonius \"(Hamlet)\" v shakespearovském cyklu roku 1916, vodník Ivan v Jiráskově \"Lucerně\" (1905) a několik nastudování Vojnara (Alois Jirásek, \"Vojnarka\"). V Národním divadle vytvořil přes 250 rolí a režíroval téměř 50 inscenací.\n\nJako velký obdivovatel Jaroslava Kvapila vyznával jeho hereckou školu psychologického realismu, v němž rád ztvárňoval postavy s ostrým až sarkastickým slovním vyjadřováním. Jeho mimika byla úsporná, gesta pevná, jeho artikulace byla precizní a osobitě řezaná. Často se dostával do konfliktu s Eduardem Vojanem, jehož v dialozích často přehrával. Roku 1920 byl iniciátorem začlenění Stavovského divadla jako druhé scény Národního divadla. V roce 1922 se postavil proti novému šéfovi K. H. Hilarovi, s nímž měl rozpory ke způsobu hereckého vyjadřování, směřujícího k expresionismu, vzdal se funkce šéfa činohry a roku 1925 z divadla odešel.\n\nRoku 1927 se stal prvním stálým režisérem rozhlasových činoher v Radiojournalu, když zde již od roku 1925 hostoval. Od roku 1932 byl pak šéfrežisérem. Už v listopadu 1925 přednesl v rozhlase monolog z Molièrova \"Misantropa\". Od svých režijních počátků se snažil dokázat, že činoherní děj je možné v rozhlase realizovat i bez vizuálních počitků, především doplňováním různých zvukových efektů, které dokreslují místo děje, atmosféru, postavy i děj samotný. Specifiku rozhlasového vedení herce viděl ve zdůraznění patosu ve vyjadřování, melodičnosti přednesu, správného a vhodného akcentu. K tomu se hodila klasická melodramata, v lednu 1928 bylo uvedeno melodrama Jaroslava Vrchlického s hudbou Zdeňka Fibicha \"Námluvy Pelopovy\". Po úspěchu této hry byla uvedena i druhá část Vrchlického trilogie, \"Smír Tantalův\", kde hráli např. Bedřich Karen, Václav Vydra, Eva Vrchlická a Jarmila Kronbauerová. Pro rozhlasovou práci vytvořil stálou skupinu mladých herců, s níž spolupracoval. V roce 1939 odešel do starobního důchodu.\n\nV letech 1919–1928 byl profesorem dramatického oddělení pražské konzervatoře, kde vyučoval deklamaci a studium rolí. Mezi jeho žáky patřili Ladislav Boháč, Marie Glázrová, Jarmila Horáková, Miloslav Jareš, Jan Škoda, František Salzer, Otomar Korbelář, Miloš Nedbal, Jan Pivec, Světla Svozilová aj. Mladí posluchači a absolventi třídy J.Hurta hrávali ve dvacátých letech svá mimoškolní veřejná představení v holešovické Legii malých.\nV letech 1926–1934 přednášel řečnictví na Právnické fakultě Univerzity Karlovy.\n\nTěsně před koncem války se na čas vrátil do divadla, aby vedl \"Divadlo práce\", pozdější \"Revoluční scénu\" (hrála v Komorním divadle). Po zrušení této scény Hurt hrál a režíroval s ochotníky v různých jihočeských městech a působil jako ředitel, šéf činohry a režisér v Českých Budějovicích (1945–1950). I zde též vystupoval jako herec a s budějovickým divadlem se rozloučil rolí prof. Poležajeva v Rachmanově hře \"Neklidné stáří\".\n\n\nJeho práce u filmu nebyla rozsáhlá. Před 1. světovou válkou pomáhal jako herec u společnosti ASUM, pro kterou také režíroval svůj jediný film, \"Falešný hráč\". Většina filmů se nezachovala, významná byla role v historickém filmu \"Stavitel chrámu\", dnešní divák ho může postřehnout v dosud hraném filmu Voskovce a Wericha \"Peníze nebo život\", kde hrál nastávajícího tchána Jiřího Voskovce.\n\n - němý film\n\n\n\n\n"}
{"id": "200916", "url": "https://cs.wikipedia.org/wiki?curid=200916", "title": "Grumman F7F Tigercat", "text": "Grumman F7F Tigercat\n\nF7F Tigercat byl první americký dvoumotorový palubní stíhač v řadové službě, který byl vyvinutý na základě požadavků amerického námořnictva, které se opíraly o bojové zkušenosti v druhé světové válce. Nasazen byl však až v roce 1945 a do bojů zasáhl pouze okrajově. Byl používán ještě v Korejské válce v padesátých letech. Celkem bylo vyrobeno 250 kusů.\n\nDva prototypy Tigercatu nesly označení XF7F, po kterých následovala série 34 kusů jednomístné stíhací verze F7F-1, která byla vybavena radarem APS-6 v pouzdru pod křídlem.\nNásledovalo 66 letounů varianty F7F-2, u které byl radar přemístěn do přídě namísto výzbroje. Zadní palivová nádrž byla demontována a její místo obsadil prostor pro pozorovatele.\nVerze F7F-3 obdržela pohonné jednotky Pratt & Whitney R-2800-34W Double Wasp a zvětšená kormidla.\nVětšina z 250 letounů Tigercat byla stavěna v noční stíhací variantě F7F-3N, nebo jako fotoprůzkumný letoun F7F-3P.\nPoslední verzí byla F7F-4N se zesíleným drakem pro službu na letadlových lodích.\n\nPrvní operační jednotkou Tigercatů se v srpnu 1945 stala na japonské Okinawě operující stíhací peruť americké námořní pěchoty VMF(N)-533, vybavená pro noční stíhání stroji typu F7F-2N s prosklenou kabinou operátora radaru ve střední části trupu.\n\nJediné dva stroje byly ještě za války předány britskému námořnictvu. Prvý z nich (TT349) byl předán v prosinci 1944 výzkumné jednotce námořnictva v A&AEE v Boscombe Down. Druhý kus (TT346) prošel od února 1945 provozními zkouškami u 787. perutě FAA.\n\nDo válečných operací však Tigercaty USMC ve větším počtu zasáhly až v Koreji u jednotek VMF(N)-513 a VMF(N)-542, kde vydržely do konce roku 1952.\n\nNěkolik letounů bylo po vyřazení z výzbroje překonstruováno na vodní bombardér.\n\nÚdaje platí pro verzi F7F-1\n\n\n"}
{"id": "200920", "url": "https://cs.wikipedia.org/wiki?curid=200920", "title": "Grumman F8F Bearcat", "text": "Grumman F8F Bearcat\n\nGrumman F8F Bearcat byl americký palubní stíhací letoun amerického námořnictva vyvinutý v období druhé světové války. Poslední pístový stíhací letoun firmy Grumman byl používán až do 60. let a v soukromých rukou jich řada létá dodnes. Letoun se totiž stal oblíbeným typem pro přestavbu na závodní speciál a jako takový drží několik rekordů.\n\nSestrojený byl již roku 1943, ovšem první prototyp vzlétl až v roce následujícím. První sériové stroje se do služby dostaly až v květnu 1945, ale do bojů druhé světové války již nezasáhly. Některé stroje byly prodány do Jižního Vietnamu, Thajska a do Francie, v jejichž silách se účastnily bojů v Indočíně.\n\nVývoj Bearcatu začal v roce 1943 pod vedením šéfkonstruktéra Williama Schwendlera. Letoun, označený jako \"návrh 58\", byl vyvíjen jako relativně lehký přepadový stíhač určený k ochraně operačních svazů letadlových lodí před lehkými a obratnými stíhači charakteru letounů Micubiši A6M či strojů kamikaze. Měl být také schopen operací z eskortních letadlových lodí, ze kterých běžné létaly letouny Grumman F4F Wildcat, ale větší F6F Hellcat už nikoliv. Vznikl tak letoun menších rozměrů než standardní Grumman F6F Hellcat, vyznačující se vysokou rychlostí, stoupavostí a obratností. US Navy dne 29. listopadu 1943 objednalo stavbu dvou prototypů XF8F-1 (sériová čísla 90460 a 90461). První let nového typu proběhl 21. srpna 1944, přičemž první prototyp tehdy pilotoval zkušební pilot Bob Hall (druhý prototyp vzlétl 2. prosince 1944). Při prvním letu kazily ovladatelnost stroje turbulence pod křídly, způsobené horkými plyny z chladiče oleje. Po nápravě však letoun prokázal dobré vlastnosti a rychlost až 680 km/m.\n\nV červnu 1944 byla objednána stavba 23 předsériových (určených pro zkoušky) a 2000 sériových kusů. S letouny se počítalo pro invazi do Japonska (operace Olympic), ke které však nakonec nedošlo. První předsériový kus byl zalétán v lednu 1945, 17. února 1945 pak letoun úspěšně absolvoval zkoušky na palubě lehké letadlové lodě třídy Avenger USS Chager.\n\nZkoušky ukázaly, že letoun má nedostatečný dolet, a proto byla původní palivová nádrž o objemu 160 galonů nahrazena novou o objemu 183 galonů. Dále byl použit motor Pratt & Whitney R-2800 Double Wasp ve verzi -34W s kompresorem o nastavitelné rychlosti a upraveno výfukové potrubí.\n\nF8F byl aerodynamicky čistý dolnoplošník celokovové konstrukce s poloskořepinovým trupem a křídly potaženými duralovými plechy. Konce křídel byly konstrukčně zeslabeny tak, aby se při překročení povoleného přetížení (9 g) odlomily, většina křídla by tak však zůstala zachována a letoun ovladatelný (při odlomení jen jednoho z konců křidel bylo možné druhý odstřelit). Podvozek byl záďový. Pohonnou jednotkou byl dvouhvězdicový vzduchem chlazený osmnáctiválec Pratt & Whitney R-2800 Double Wasp ve verzích -20, -30W a -34W. Vrtule byla čtyřlistá. Palivová nádrž se nacházela pod podlahou pilotní kabiny. Pilot seděl pod kapkovitým překrytem. Opěrka hlavy byla pancéřována, později k ní přibyla podpěra. Výzbroj tvořily čtyři 12,7mm kulomety či čtyři 20mm kanóny a podvěšená výzbroj nesená na třech závěsnících.\n\nPrvní sériová verze F8F-1 se příliš nelišila od předsériových strojů. Nově letoun dostal tři závěsníky (jeden pod trupem a dva pod křídly) pro pumy, přídavné nádrže, pouzdro s 12,7mm kulomety či 293mm neřízené střely Tiny Tim. Pod trupem mohl nést nádrž o objemu 100 či 150 galonů, 227kg či 454kg pumu. Křídelní závěsník unesl výzbroj do hmotnosti 454 kg. Celkem bylo mezi květnem 1945 a srpnem 1947 vyrobeno 747 kusů F8F-1.\n\nVerze F8F-1B se od původních F8F-1 lišila silnější výzbrojí tvořenou čtyřmi 20mm kanóny typu M3 se zásobou 205 granátů na hlaveň. Kanónové stroje se poznají podle hlavní kanónů, čnejících před náběžnou hranou křídla. Celkem bylo od března 1947 do ledna 1948 vyrobeno 224 či 226 strojů této verze.\n\nNoční stíhací verze F8F-1N vznikla v roce 1946 přestavbou menšího množství F8F-1. Letoun dostal autopilota GR-1, radiovýškoměr, střelecký zaměřovač Mk 20 a tlumiče plamenů na výfuky. Radar typu AN/APS-19 byl v kontejneru podvěšeném pod pravým křídlem. Výzbroj tvořily čtyři kulomety.\n\nDálkově ovládané stroje.\n\nVerze F8F-2 se lišila použitím motoru R-2800-30W o výkonu 2250 hp se společnou regulací pohonné jednotky a vícerychlostního kompresoru. Svislá ocasní plocha byla o 30,5 cm zvýšena. Výroba probíhala od října 1947 do května 1949. Některé prameny uvádí 365 a jiné 282 vyrobených kusů.\n\nVerze F8F-2N určená pro operace za každého počasí se od F8F-1N lišila modernějším autopilotem GR-2 a kanónovou výzbrojí. Přestavěno bylo 12–13 strojů.\n\nVerze F8F-2P byla určena pro taktický průzkum. Letouny nesly tři kamery (jedna v trupu pro svislé snímkování a dvě v bocích trupu) a jejich výzbroj byla omezena na dva 20mm kanóny.\n\nDálkově ovládané stroje.\n\nJako první dostala 21. května 1945 nové Bearcaty jednotka VF-19. V červenci 1945 jednotka dosáhla operačního statusu a přemístila se na letadlovou loď třídy Independence USS Langley, japonská kapitulace však přišla dříve, než mohla být bojově nasazena. Po skončení války byly objednávky Bearcatů omezeny, přesto je k 1. září 1948 používalo celkem 28 stíhacích squadron US Navy a typ (především verzi F8F-2) používalo i letectvo námořní pěchoty. Nebyly však nasazeny ani v Korejské válce. Bearcaty byly od stíhacích jednotek vyřazeny roku 1950 (byly převedeny k výcviku a do zálohy), průzkumné stroje sloužily do roku 1952. V roce 1955 byly poslední F8F vyřazeny i z rezervy.\n\nV letech 1946–1959 používala typ F8F akrobatická skupina amerického námořnictva Blue Angels. Letouny skupina používala od svého vzniku v roce 1946 a nahradila je proudovými stroji Grumman F9F Panther.\n\nVe druhé polovině 40. let se francouzský letecký průmysl teprve vyrovnával se zpožděním, které nabral za druhé světové války a teprve zde začínal vývoj nových domácích typů. V tuto dobu francouzské letectvo používalo řadu typů dodaných ze zahraničí k nimž patří také Bearcat. \"Armée de l'Air\" získalo z amerických přebytků nejprve v roce 1950 letouny Hellcat a v následujícím roce modernější Bearcaty (výhodou palubních strojů byla jejich větší robustnost a odolnost při provozu v náročných podmínkách). Letouny byly určeny pro bojové operace ve Francouzské Indočíně, kde působily jako útočné letouny. Francii bylo dodáno přibližně 120 Bearcatů verzí F8F-1 a F8F-1B. V akcích používaly kromě kanónů a kulometů také americké 227kg a 454kg pumy, francouzské 200kg pumy, kontejnery s napalmem či 127mm neřízené střely. Bearcaty používalo sedm stíhacích (Group de Chasse: 1/6 Corse, 3/6 Rousillon, 1/22 Saintonge, 2/8 Languedoc, 1/9 Limousin, 2/21 Auvergne a 1/21 Artoise) a jedna průzkumná jednotka. Bearcaty se mimo jiné podílely na bitvě u Dien Bien Phu. Po skončení konfliktu byly letuschopné stroje předány letectvu Jižního Vietnamu.\n\nNově vzniklé letectvo Jižního Vietnamu získalo v roce 1956 od Francie přibližně 25 kusů F8F. Byla z nich vytvořena stíhací squadrona, která 1. června 1956 dosáhla operačního statusu (převážně sloužila k výcviku). Používány byly až do roku 1959, kdy byly pro značné opotřebení nahrazeny americkými útočnými letouny Douglas A-1 Skyraider.\n\nThajské královské letectvo získalo první Bearcaty v roce 1951 a postupně jich sem bylo dodáno celkem 129 kusů (100 F8F-1 a 29 F8F-1B). Thajsko letouny provozovalo až do počátku 60. let, kdy byly nahrazeny typy Republic F-84 Thunderjet a North American F-86 Sabre.\n\nV USA bylo menší množství vyřazených F8F zakoupeno soukromníky a přestavěno na závodní speciály či letouny pro závody kolem pylonů. Například letoun \"Conquest 1\" (Bearcat sériového čísla 121646) Darryla Greenamyera překonal 16. srpna 1960 dosažením rychlosti 776,449 km/h rychlostní rekord Fritze Wendela na letounu Messerschmitt Me 209V-1 z roku 1939.\n\n\n\n"}
{"id": "200921", "url": "https://cs.wikipedia.org/wiki?curid=200921", "title": "Carl Bosch", "text": "Carl Bosch\n\nCarl Bosch (27. srpna 1874, Kolín nad Rýnem – 26. dubna 1940, Heidelberg) byl německý chemik, inženýr a podnikatel.\n\nNarodil se jako prvorozený syn v rodině instalatérského mistra v Kolíně nad Rýnem. Začal studovat v letech 1894 až 1896 metalurgii a mechaniku na \"Technische Hochschule\" v Berlíně-Charlottenburgu a mezi lety 1892 a 1898 studoval chemii na univerzitě v Lipsku.\nOd roku 1899 pracoval v chemické firmě BASF. Za tři roky se oženil s Elsou Schilbachovou. Od roku 1919 byl předsedou představenstva firmy BASF, od roku 1925 působil jako předseda představenstva chemické firmy IG Farben.\n\nV letech 1908 až 1913 vyvinul společně s A. Mittaschem metodu velkovýroby amoniaku (čpavku) na základě vysokotlaké syntézy objevené F. Haberem. V roce 1931 společně s Friedrichem Bergiusem dostal Nobelovu cenu za chemii za to, že jeho objev přispěl k rozvoji vysokotlakých metod v chemii (syntéza metanolu, výroba umělého kaučuku atd.)\n\nByl synovcem Roberta Bosche. Jako amatér se věnoval i astronomii, v roce 1990 byla na jeho počest pojmenována planetka 7414 Bosch.\n\n"}
{"id": "200922", "url": "https://cs.wikipedia.org/wiki?curid=200922", "title": "Rady ptáka Loskutáka", "text": "Rady ptáka Loskutáka\n\nRady ptáka Loskutáka je televizní pořad TV Nova vysílaný od roku 2001.\n\n\n\n"}
{"id": "200925", "url": "https://cs.wikipedia.org/wiki?curid=200925", "title": "Wake (album)", "text": "Wake (album)\n\nWake je výběrové album z tvorby hudební skupiny Dead Can Dance, které bylo vydáno v roce 2003. Obsahuje 26 skladeb na dvou discích. V albu je zahrnuta i skladba \"The Lotus Eaters\", která byla předtím vydána na výběrovém box setu Dead Can Dance (1981-1998) a která byla původně nahrána v roce 1998 jako součást nového alba, avšak byla poslední skladbou nahranou skupinou před jejím rozpadem.\n\nNázev alba ( – probudit se) může mít několik významů. V kontextu s vycházejícím sluncem na obalu alba může znamenat proces probuzení. Pokud je název uvažován v souvislosti se samotným názvem skupiny, může slovo wake poukazovat na proces změny neživého ( – mrtvý) v živoucí ( – tančící). Třetí možný význam lze chápat ve spojitosti s rozpadem skupiny. Jelikož album bylo vydáno po zániku skupiny, může výraz wake totiž znamenat tradiční irský obřad bdění u těla nedávno zesnulého člena rodiny. Wake v angličtině také znamená brázdu za lodí, což by i odpovídalo fotografii na obalu alba (vycházející slunce svítí na brázdu ve vodě).\n\n\n"}
{"id": "200927", "url": "https://cs.wikipedia.org/wiki?curid=200927", "title": "Ryan FR-1 Fireball", "text": "Ryan FR-1 Fireball\n\nRyan FR-1 Fireball byl americký palubní stíhací letoun vyvinutý během druhé světové války. Typ při svém pohonu používal kombinaci pístového a proudového motoru. Přestože byl typ zaveden do služby ještě před skončením druhé světové války, nebyl bojově nasazen. Byl to ovšem první palubní letoun amerického námořnictva s proudovým pohonem.\n\nVývoj typu začal v roce 1943. Kombinovaný pohon byl zvolen proto, že proudové motory té doby nemohly dát letounu akceleraci dostatečnou pro vzlet z letadlové lodě. Pístový motor byl proto využíván ke startu a při běžnému letu, zatímco proudový motor měl letounu dávat vysokou rychlost ve vzdušném souboji.\n\nBěhem vývoje bylo jasné, že se jedná spíše o přechodový typ, než bude k dispozici první generace plnohodnotných palubních proudových stíhacích letounů. Konstruktéři letounu proto pro typ zvolili co nejjednodušší konstrukci. To se ukázalo být dobrým krokem, protože konkurenční projekt Curtiss XF15C se pro svou komplikovanou konstrukci nedostal dále, než do stádia prototypu.\n\nK prvnímu letu prototypu XFR-1 došlo 25. června 1944 s vedoucím zkušebních pilotů firmy Ryan Robertem Kerlingerem. Druhý prototyp se ke zkouškám připojil v září 1944. Tři prototypy byly ztraceny při nehodách, což vedlo k úpravám konstrukce křídla letounu. Při první nehodě 13. října 1944 přišel o život R. Kerlinger a novým šéfpilotem společnosti se stal Al W. Conover. Ke druhé nehodě došlo 25. března 1945, kdy zalétávací pilot Mickey McGuire nevybral střemhlavý let z výšky 10 668 m. 5. dubna 1945 došlo ke ztrátě třetího XFR-1 Fireball v Lindbergh Fieldu. Zalétávací pilot Dean N. Lake se zachránil na padáku.\nVe vývoji letounu se i nadále pokračovalo a jeho vrcholnou verzí byl prototyp Ryan XF2R Dark Shark. Vznikla z 15. sériového draku Fireballu zástavbou výkonnějšího typu proudového motoru General Electric J-31 o tahu 7,12 kN a turbovrtulového motoru General Electric XT-31 místo pístového. Takto upravený stroj byl zalétán v listopadu 1946.\n\nZ objednaných 700 kusů bylo do porážky Japonska dodáno jen 66. Před koncem války jimi byla vyzbrojena squadrona \"VF-66\" pod velením korvetního kapitána Johna F. Graye v San Diegu, ale bojově nasazena nebyla. V dubnu 1945 se squadrona se svými FR-1 přesunula do Twenty-Nine Palms k měsíc trvajícímu střeleckému výcviku. K prvnímu přistání Fireballu se záchytem na letadlové lodi došlo 1. května 1945, kdy byly tři stroje převeleny na USS Ranger (CV-4) k palubním zkouškám.\nV říjnu 1945 byla VF-66 rozpuštěna a stroje i s piloty převzal útvar VF-41, kterému velel John Gray. V listopadu se 15 pilotů a osm FR-1 nalodilo na letadlovou loď USS Wake Island, aby získali palubní kvalifikaci. Zkoušky pokračovaly od března 1946 na palubě USS Bairoko, kam se VF-41 nalodila, aby se podrobila operačnímu hodnocení v plném rozsahu. Tragickým dnem pro jednotku se stal 3. červen 1946, kdy se stroje VF-41 vracely po vystoupení na leteckém dni v Los Angeles do San Diega. Křídlo letounu J. Graye se začalo ve vzduchu skládat a Fireball se vymkl kontrole. Narazil do do stroje Jakea Westa, letícího ve formaci na sousední pozici a oba letouny se i s piloty zřítily.\nV listopadu byla jednotka přeznačena na VF-1E a od jara 1947 s Firebally umístěna na USS Badoeng Strait. V průběhu tohoto turnusu byl jeden Fireball ztracen a čtyři poškozeny. VF-1E se znovu vypravila na moře v dubnu 1947 opět na USS Badoeng Strait, od června byla umístěna na USS Rendova. Zde došlo ke ztrátě dalšího Fireballu a v červenci byl typ oficiálně stažen ze služby u námořnictva. Poslední jednotlivé stroje dolétaly v dubnu 1948.\n\n\n\n\n\n"}
{"id": "200932", "url": "https://cs.wikipedia.org/wiki?curid=200932", "title": "Upír Nosferatu (film, 1922)", "text": "Upír Nosferatu (film, 1922)\n\nUpír Nosferatu (v německém originále Nosferatu, eine Symphonie des Grauens) je německý expresionistický němý film z roku 1922 režiséra Friedricha Wilhelma Murnaua na motivy románu Brama Stokera \"Dracula\". Hlavní postavu, upírského hraběte Orloka, ztvárnil herec německé divadelní scény Max Schreck.\n\nF. W. Murnau natočil tento film i přesto, že se mu nepodařilo koupit práva na Draculu od Stokerových dědiců. Proto pozměnil jména osob a částečně i děj (ten se odehrává ve fiktivním městečku Wisborg, natáčen byl ve Wismaru). Výrazná podobnost filmu se Stokerovým románem přesto vedla k soudnímu procesu. Studio spor s právníky vdovy po Bramu Stokerovi prohrálo a podle nařízení mělo originál a všechny kopie zničit. To se však nepodařilo, protože po celém světě bylo distribuováno velké množství kopií. Ty se nadále šířily a film si tak získal velkou popularitu.\n\nDobový hororový zjev Orloka – dlouhé pazoury, holá lebka, tmavá silueta vynořující se z mlhy se staly nepřekonatelnými. Rovněž častý motiv upírských historek, že upíři se bojí světla, pochází z tohoto filmu, v jeho předloze se nevyskytoval.\n\nČásti filmu, které se odehrávají v Sedmihradsku, byly natočeny na Slovensku (záběry Orlokova hradu jsou záběry Oravského hradu) a ve filmu se jako komparz objevilo několik místních obyvatel.\n\nFilm \"Upír Nosferatu\" je v USA public domain a jeho kopie jsou lehko dostupné, často však v nízké kvalitě. Existuje i kvalitní restaurovaná edice filmu, taktéž veřejně dostupná.\n\nV roce 1979 režisér Werner Herzog natočil remake filmu s názvem \"Nosferatu - Phantom der Nacht\" v hlavní roli s Klausem Kinskim. Český hororový film \"Upír z Feratu\" odkazuje svým názvem k tomuto filmu. V roce 2000 vznikl film \"Ve stínu upíra\", který vypráví fiktivní příběh o natáčení \"Upíra Nosferatu\".\n\n\n"}
{"id": "200933", "url": "https://cs.wikipedia.org/wiki?curid=200933", "title": "RCA Records", "text": "RCA Records\n\nRCA Records je jednou z vlajkových lodí hudebního vydavatelství Sony BMG.\n\nLabel RCA Records byl založen v roce 1901 jako Victor Talking Machine Company a začáteční písmena RCA jsou akronymem názvu společnosti Radio Corporation of America, která byla zastřešující firmou v období předcházejícím BMG.\n\n"}
{"id": "200935", "url": "https://cs.wikipedia.org/wiki?curid=200935", "title": "Pink Bubbles Go Ape", "text": "Pink Bubbles Go Ape\n\nPink Bubbles Go Ape je čtvrté studiové album německé speedmetalové a powermetalové hudební skupiny Helloween. Bylo vytvořeno po odchodu Kai Hansena a pro řadu fanoušků bylo zklamáním.\n\n\n\n"}
{"id": "200939", "url": "https://cs.wikipedia.org/wiki?curid=200939", "title": "Douglas A-20", "text": "Douglas A-20\n\nDouglas DB-7/A-20 Boston/Havoc byl americký dvoumotorový bombardovací letoun druhé světové války jehož varianty byly užívány také ve stíhací a průzkumné roli.\n\nStroj vznikl na základě výběrového řízení na nový typ lehkého útočného bombardéru z roku 1937.\nPrvní prototyp letounu pod označením Douglas Model 7B vzlétl 26. října 1938 a vývoj nadále pokračoval.\n270 strojů Model 7B objednala Francie společně s další verzí DB-7 (Douglas Bomber 7th Type) upravenou dle požadavků Armée de l'Air, avšak do její kapitulace v roce 1940 bylo dodáno od 2. ledna tohoto roku jen 75 kusů, zbytek objednávky převzala Velká Británie. DB-7 poprvé vzlétl 17. července 1939 a společnost Douglas typ začala vyrábět v závodech El Segundo v Kalifornii, z jehož výrobních hal byl první sériový letoun vytažen v říjnu 1939. Počínaje 31. strojem byly do motorových gondol instalovány dvouhvězdicové čtrnáctiválcové pohonné jednotky Pratt & Whitney R-1830-S3C4G Twin Wasp s výkonem po 883 kW. Třímístné stroje nesly hlavňovou výzbroj v podobě čtyř pevných a dvou pohyblivých kulometů MAC ráže 7,5 mm a ve Francii pro ně bylo připraveno označení DB-7B-3.\n\nDouglas DB-7A byl variantou, která byla na francouzskou žádost vybavena silnějšími motory Wright R-2600-A5D s výkonem po 1 177 kW v prodloužených gondolách. Zvětšení doznala rovněž svislá ocasní plocha. Většinu z francouzské objednávky převzala Velká Británie, která pro RAF získala také 17 letounů určených původně pro Belgii. V Británii sloužily stroje z těchto dodávek pod označením Boston Mk.I a Boston Mk.II (Douglas DB-7A).\n\nStroje řady DB-7 s motory R-2600-A5B, upravené podle britských požadavků, byly čtyřmístné a nesly označení DB-7B. Měly pozměněný tvar konstrukce prosklení přídě, ve které se nacházely čtyři kulomety. Na spodní část trupu bylo instalováno střeliště. Ke 150 strojům objednaným pro RAF přibylo ještě 480 kusů určených původně pro Francii (DB-7C) a 48 exemplářů pro Nizozemsko (DB-73). Všechny nakonec převzala Velká Británie jako DB-7B pod označením Boston Mk.III.\n\nBritské královské letectvo použilo část Bostonů Mk.I až III k různým účelovým úpravám, známým obvykle pod jménem Havoc. Od zimy 1940–1941 byly využívány letouny Havoc Mk.I (DB-7) s tlumiči plamenů a pancéřováním kabiny. Určeny byly k útokům na cíle ležící v okupované Evropě a v RAF se jim neoficiálně přezdívalo Ranger či Invader.\n\nNoční stíhací Havoc Mk.I NF se od DB-7 lišil nejen tlumiči plamenů, ale také neprosklenou přídí se čtyřmi kulomety ráže 7,62 mm a anténou radiolokátoru AI Mk.IV. Do služby byl přijat koncem roku 1940 a byl také znám pod neoficiálním označením Moonfighter.\n\nV průběhu roku 1941 bylo celkem 73 letounů Havoc Mk.I, Mk.II a Boston Mk.III přebudováno na Havoc Turbinlite (též Helmore), který v přídi nesl radiolokátor společně se silným světlometem o výkonu 2,7 milionů kandel. Ten měl při nočních útocích osvětlit letící cíl, o který se pak měly střelbou postarat dva doprovodné letouny Hawker Hurricane. V září 1942 Turbinlite používalo deset perutí RAF, avšak tato taktika boje skončila zcela neúspěšně.\n\nPodobně neúspěšně dopadl také pokus o využití nejméně dvaceti letounů u 93. squadrony RAF Havoc Mk.I Pandora (Havoc Mk.III), které měly v roce 1940 ničit nepřátelské bombardéry pomocí vlečných min (LAM), zavěšených na 600 m dlouhých lanách.\n\nHavoc Mk.II NF byla další z řady nočních stíhacích variant, přestavěná z 99 letounů DB-7A instalací delší přídě typu Martin Baker s anténou radaru a dvanácti kulomety ráže 7,7 mm.\n\nAmerické vojenské letectvo objednalo v květnu 1939 stroje DB-7 pod názvem Douglas A-20 v počtu 63 kusů, které byly poháněny dvojicí motorů Wright R-2600-7 s turbokompresory. USAAF však tento typ do výzbroje nezařadilo a později byly téměř všechny přestavěny na verzi P-70.\n\nNásledná produkce 143 kusů A-20A měla zabudované motory R-2600-3, v přídi letoun nesl čtveřici čtyř kulometů, v horním střelišti dva a ve spodním jeden ráže 7,62 mm. Posledních 17 letounů A-20A-DO bylo poháněno motory R-2600-11.\n\nOd roku 1941 byla v počtu 999 kusů vyráběná verze Douglas A-20B, ze kterých bylo 665 dodáno do SSSR. Ve stupňovité prosklené přídi byly instalovány obvykle dva pevné kulomety, jeden ráže 12,7 mm se nacházel v horním střelišti a jeden ráže 7,62 mm ve spodním. V zadní části každé motorové gondoly mohlo být po jednom dozadu zaměřeném, dálkově ovládaném kulometu ráže 7,62 mm.\n\nDouglas A-20C-DO s motory R-2600-23 vyráběla pobočka v Santa Monice, která dodala celkem 808 kusů této varianty. Továrna Boeing v Seattle naopak dodala 140 strojů subvarianty A-20C-BO s protiprachovými filtry v prodloužených lapačích vzduchu na motorových krytech. „Céčka“ byla vyzbrojena čtyřmi kulomety v přídi, dvěma v horním a jedním v dolním střelišti, všechny ráže 7,62 mm. Pasivní ochrana byla posílena samosvornými nádržemi, stroje mohly nést také letecké torpédo. A-20C byly takřka identické s DB-7B a ve Velké Británii nesly označení Boston Mk.IIIA.\n\nV průběhu roku 1942 bylo přestavěno 59 Douglasů A-20 na noční stíhací P-70, obvykle s neprosklenou přídí se dvěma kulomety. Ty doplňovala čtveřice kanónů ráže 20 mm pod trupem a s radarem AI Mk.IV. Americkým vojenským letectvem byly využívány zejména k výcviku.\n\nV roce 1943 pak bylo přebudováno nejméně 13 A-20C na P-70A-1 s radarem a výzbrojí 6 až 8 kulometů ráže 12,7 mm v přídi.\n\nBostony Mk.III a IIIA se v RAF dočkaly úprav, spočívající v montáži tlumičů plamenů a někdy dalších kulometů do přídě, nebo čtyř kanónů Hispano Mk.II ráže 20 mm v podtrupové vaně pod pumovnicí. Nesly označení Boston Mk.III (IIIA) Intruder a podnikaly výpady nad území obsazené nepřítelem. Mk.IIIA pak v roce 1944 vytvářely dýmovou clonu nad invazními plážemi.\n\nVerze A-20D, A-20E a A-20F se nedočkaly sériové výroby.\n\nV únoru 1943 se objevily první A-20G-1 vyzbrojené čtyřmi kanóny M-2 ráže 20 mm v zakryté přídi, doplněné dvojicí kulometů Colt-Browning ráže 12,7 mm. Většina z 250 letounů tohoto výrobního bloku byla dodána do SSSR.\nVýrobní bloky G-5, G-10 a G-15 pak měly v přídi čtyři kulomety 12,7 mm a další dva se montovaly podle potřeby do výstupků na spodku boků přídě. Všechny tyto bloky verze G pak nesly ve střelišti na hřbetě trupu pohyblivý kulomet ráže 12,7 mm a ve výstřelné štěrbině v podlaze kulomet ráže 7,62 mm. Za pohonné jednotky byly vybrány dvouhvězdicové motory Wright R-2600-23 o výkonu 1 176 kW a 937 kW ve výšce 3 500 m.\nU subvarianty A-20G-20 byla zavedena standardní výzbroj přídě se šesti kulomety ráže 12,7 mm. Díl trupu za křídlem byl rozšířen pro montáž elektricky poháněné střelecké věže Martin s dvojkulometem ráže 12,7 mm. Stejnou ráži měl také kulomet v podlaze trupu. Náklad pum mohl obsáhnout osm kusů po 227 kg, na vnější závěsy pod křídlem mohly být zavěšeny další čtyři. Novinkou byla rovněž velká aerodynamicky tvarovaná přídavná palivová nádrž o 1 416 l, zavěšovaná pod trup. Celková výroba dosáhla 2 850 letounů varianty G.\n\nZ verze A-20G vznikla pro potřeby USAAF v počtu 65 letounů konverze P-70A-2 s radarem, se šesti kulomety ráže 12,7 mm v přídi, ovšem bez střelecké věže.\n\nVýkonnější motory R-2600-29 po 1250 kW byly instalovány do 412 kusů Douglas A-20H, lišících se od verze G pouze v detailech okolo střelecké věže.\n\nZvýšená poptávka po klasických taktických bombardérech dala vzniknout verzi A-20J (Boston Mk.IV), dodávané od října 1943 v celkovém počtu 450 kusů. Měla opět prosklenou příď trupu, vylisovanou z jednoho kusu materiálu, prodlouženou o 180 mm s pracovištěm bombometčíka a jeho zaměřovačem Norden. Na bocích zůstaly dva pevné kulomety 12,7 mm.\n\nStejně vybavená přední část trupu byla instalována také u 413 kusů A-20K, které v počtu 90 strojů odebralo RAF jako Boston Mk.V. „Káčka“ se opět vrátila ke standardu A-20H, včetně výkonnějších motorů. Dne 20. září vyšel ze závodu Douglase v Santa Monice poslední A-20K, který tak završil produkci Bostonů a Havoců.\n\nPro výcvik osádek USAAF bylo určeno 105 neozbrojených strojů P-70B-2 vzniklých z A-20J a K. Vybaveny byly pokročilejšími verzemi radarů s parabolickou anténou v přídi.\n\nK fotografickému průzkumu používalo americké letectvo 46 exemplářů F-3A vzniklých konverzemi z A-20J a K, k výcviku pak sloužily TA-20J a TA-20H.\n\n\nLetouny Douglas DB-7/A-20 Boston byly užívány nejen USA (okolo 2 000 strojů), ale i mnoha dalšími státy, mezi něž zejména patří Velká Británie (455 strojů), Francie a Sovětský svaz (3 066 kusů). Měly široké použití, byly užívány jako stíhací, noční stíhací, bitevní a průzkumné letouny.\n\nA-20G začaly operovat v Evropě v květnu 1944 v rámci 9. americké letecké armády ve třech bombardovacích skupinách. 28 A-20G, určených původně pro holandské východoindické letectvo, dostalo Royal Australian Air Force, kde byly zařazeny k 22. squadroně.\n\n\n\n\nHavoc I: 4× kulomet ráže 7,7 mm v přídi, 1× kulomet Vickers K ráže 7,7 mm v zadní kabině, Havoc II: 12× kulomet ráže 7,7 mm v přídi, Havoc Intruder: 4× kulomet ráže 7,7 mm v přídi, 1× Vickers K, 454 kg pum, A-20B: 2× kulomet Browning ráže 12,7 mm v bocích přídě, 1× kulomet ráže 12,7 mm v zadní kabině, 1× kulomet Browning ráže 7,62 mm ve spodním střelišti, až 940 kg pum, Boston III bomb.: 4× kulomet ráže 7,7 mm v bocích přídě, 2× 2 kulomety ráže 7,7 mm v horním a spodním střelišti, 907 kg pum, Boston III Intruder: 4× kanón Hispano ráže 20 mm pod trupem, A-20G: 4× kanón ráže 20 mm a 2× kulomet ráže 12,7 mm nebo 6× kulomet ráže 12,7 mm v přídi, 1× 2 kulomety ráže 12,7 mm v horní věži, 1× kulomet ráže 12,7 mm ve spodním střelišti, až 1 814 kg pum, mimo tyto existovala řada dalších variant výzbroje.\n\n\n"}
{"id": "200940", "url": "https://cs.wikipedia.org/wiki?curid=200940", "title": "Co dělat?", "text": "Co dělat?\n\nCo dělat? ( ) je politický pamflet, který napsal Vladimir Iljič Lenin na přelomu let 1901 a 1902.\n\nJeho název byl inspirován románem Nikolaje Černyševského, který se jmenuje stejně. V této práci Lenin vyzývá k vytvoření revoluční, jednotné avantgardní strany pracujících, která bude hájit zájmy dělnické třídy v souladu s učením komunismu, tj. vytvořením diktatury proletariátu. Lenin zde poukazoval na to, že pokud by dělníci nezorganizovali revoluci, nakonec by se spokojili s takzvaným odborářstvím a ztratili by to, co komunisté označují jako potenciál k vybojování revoluce a svržení kapitalismu. Do jisté míry tak Lenin předpověděl oddělení SDdSR od bolševiků. Ti se stali nakonec stranou, která prosazovala Leninovy názory (úplné odbourání soukromého vlastnictví výrobních prostředků a násilnou kolektivizaci), zatímco menševici prosazovali umírněnější koncepce.\n\n\n"}
{"id": "200941", "url": "https://cs.wikipedia.org/wiki?curid=200941", "title": "Plán OSN na rozdělení Palestiny", "text": "Plán OSN na rozdělení Palestiny\n\nPlán OSN na rozdělení Palestiny, jinak též Rezoluce Valného shromáždění OSN č. 181, který měl vyřešit židovsko-arabský konflikt na území Britského mandátu Palestina, byl přijat 29. listopadu 1947 Valným shromážděním OSN. V Palestině měly vedle sebe vzniknout židovský a arabský stát, široké okolí Jeruzaléma (včetně Betléma) mělo být pod mezinárodním dohledem (\"corpus separatum\"). Krach tohoto plánu vedl k První arabsko-izraelské válce.\n\nPo první světové válce a rozpadu Osmanské říše připadla Palestina Britům jako tzv. Britský mandát Palestina. Již v této době existovalo napětí mezi Židy a Araby, zvláště kvůli židovské imigraci do Palestiny a Balfourově deklaraci z roku 1917, která podpořila plán na nezávislý židovský stát v Palestině. Britové se pokusili rozdělit Palestinu v roce 1936 v rámci Peelovy komise, posléze ale změnili názor a snažili se omezit židovskou imigraci z Evropy na minimum. Sionisty byl tento krok brán jako zrada, zvláště kvůli začínající persekuci Židů v hitlerovském Německu.\n\nPlán na samostatný židovský stát vehementně propagovala také Židovská agentura založená roku 1929, obhajující zájmy židovských imigrantů, kteří v předchozích desetiletích přesídlili do Palestiny. Arabští zástupci však prosazovali model jednoho státu, v jehož vedení by byly zastoupeny jednotlivé etnické skupiny proporčně, většinoví Arabové by tedy měli na takový stát dominující vliv.\n\nProtože se Britům v rámci Britského mandátu Palestina nepodařilo najít řešení, které by uspokojovalo Araby i Židy, obrátili se na nově vzniklou Organizaci spojených národů. K vyřešení tohoto problému byla 15. května 1947 vytvořena Zvláštní komise OSN pro Palestinu (UNSCOP), ve které bylo zastoupeno jedenáct států (i Československo), ale žádná z velmocí.\n\nVýsledkem práce této komise bylo několik návrhů na řešení:\nNásledující tři návrhy byly touto komisí vyhodnoceny jako nerealizovatelné:\n\nVětšina států v komisi prosazovala první možnost, Írán, Indie a Jugoslávie druhou možnost a Austrálie se mezi nimi nerozhodla.\n\nValné shromáždění OSN přijalo závěry komise UNSCOP 29. listopadu 1947 jako \"Rezoluci valného shromáždění OSN č. 181\"; 33 států hlasovalo pro, 13 proti, 10 se zdrželo hlasování a 1 stát se nezúčastnil hlasování.\n\nPro plán hlasovaly tyto státy: Austrálie, Belgie, Bělorusko, Bolívie, Brazílie, Československo, Dánsko, Dominikánská republika, Ekvádor, Filipíny, Francie, Guatemala, Haiti, Island, Jihoafrická republika, Kanada, Kostarika, Libérie, Lucembursko, Nikaragua, Nizozemsko, Norsko, Nový Zéland, Panama, Paraguay, Peru, Polsko, Spojené státy americké, Sovětský svaz, Švédsko, Ukrajinská SSR, Uruguay a Venezuela.\n\nProti plánu hlasovaly tyto státy: Afghánistán, Egypt, Indie, Írán, Irák, Jemen, Kuba, Libanon, Pákistán, Řecko, Saúdská Arábie, Sýrie a Turecko.\n\nHlasování se zdržely tyto státy: Argentina, Etiopie, Chile, Honduras, Jugoslávie, Kolumbie, Mexiko, Salvador, Čína a Spojené království.\n\nHlasování se nezúčastnilo Thajsko.\n\nRozdělení Palestiny na dva státy mělo následovat po stažení Britů z tohoto území.\n\nOSN doporučilo, aby byl Jeruzalém (se širším okolím včetně Betléma) jakožto významné náboženské centrum pod mezinárodní správou. V čase rozdělení Palestiny byla v arabském vlastnictví téměř polovina území, další téměř polovinu vlastnila britská koruna a asi 8 % půdy vlastnili Židé nebo Židovská agentura.\n\nŽidovský stát se měl skládat ze tří částí: pobřežní oblasti od Haify po Rechovot, východní Galileje a části Negevské pouště (bez Beerševy).\n\nArabský stát se měl rovněž skládat ze tří částí: západní Galilea (včetně města Akko), centrální část skládající se z historických oblastí Judsko a Samaří a jižní pobřežní pás od Gazy po Isdud (dnešní Ašdod), včetně pásu při egyptských hranicích. Návrh komise UNSCOP přisoudil arabský přístav Jaffa (součást dnešního Tel Avivu) židovskému státu, před předložením Valnému shromáždění OSN se však tento návrh změnil a Jafo měl připadnout arabskému státu jako enkláva.\n\nÚdaje o poměrech židovského a nežidovského obyvatelstva v jednotlivých oblastech se liší v závislosti na použitých pramenech. Data OSN z roku 1947 udává tabulka níže.\n\nPodle židovských přistěhovaleckých úřadů žilo v navrhovaném židovském státu 498 000 Židů a 325 000 ostatních obyvatel. Na arabských územích žilo 807 000 obyvatel nežidovského původu a 10 000 Židů. Palestinské zdroje uvádějí poměry výrazně jiné, a to ve prospěch nežidovského obyvatelstva, viz stránky Palestinské akademické společnosti pro studium mezinárodních vztahů\n\nVětšina Židů (včetně Židovské agentury) plán akceptovala, až na několik extrémněji smýšlejících představitelů jako např. Menachem Begin nebo Jicchak Šamir, kteří měli pro židovský stát větší požadavky. Mnoho pramenů uvádí radost židovského obyvatelstva v reakci na schválení plánu Valným shromážděním OSN.\n\nArabští představitelé vystupovali proti plánu velice ostře, vadilo jim zejména, že množství Arabů bude začleněno do židovského státu a v jeho rámci se stane minoritou. Zatímco někteří kritizovali samotnou existenci židovského státu na území Palestiny, pro jiné bylo problematické spíše velikost a kvalita území, které mělo být židovskému státu přiděleno.\n\nPo schválení plánu Valným shromážděním OSN docházelo k mnohým ozbrojeným potyčkám mezi Židy a Araby. Den po vyhlášení státu Izrael Davidem Ben Gurionem vyhlásila Liga arabských států nově vzniknuvšímu státu válku (izraelská válka za nezávislost).\n\n"}
{"id": "200945", "url": "https://cs.wikipedia.org/wiki?curid=200945", "title": "Seznam sopek Karibiku", "text": "Seznam sopek Karibiku\n\nToto je seznam sopek v Karibiku:\n\n"}
{"id": "200947", "url": "https://cs.wikipedia.org/wiki?curid=200947", "title": "Alexandr Fadějev", "text": "Alexandr Fadějev\n\nAlexandr Alexandrovič Fadějev (: \"\"; 24. prosince 1901, Kimry – 13. května 1956, Moskva) byl sovětský spisovatel. Proslavil se románem \"Mladá garda\". Byl též významným kulturním a politickým činovníkem (vedl Svaz spisovatelů SSSR, byl členem Ústředního výboru Komunistické strany Sovětského svazu).\n\nFadějev vyrostl v Čugujevce v Přímořském kraji. Od roku 1918 byl členem komunistické strany, aktivně se na Dálném východě účastnil občanské války, kterou popsal ve svém prvním románu \"Porážka\" (') a také v nedokončeném románu \"Poslední z Udege\" (').\n\nV roce 1945 napsal (později ještě upravovaný) román \"Mladá garda\" (\"\") založený na popisu skutečných událostí druhé světové války. Kniha v roce 1946 obdržela Státní cenu za literaturu.\n\nFadějev byl jedním ze spoluzakladatelů Svazu spisovatelů SSSR a v roce 1946 se stal jeho předsedou, kterým zůstal až do roku 1954. V roce 1949 byl s dalšími členy vedení Svazu spisovatelů spoluautorem článku \"O jedné antivlastenecké skupině divadelních kritiků\" (rus. \"\") vydaném v deníku Pravda. Článek posloužil k rozšíření kampaně tzv. boje proti kosmopolitismu i do umění. Kampaň měla jasný antisemitský rozměr a postihla například autory Alexandra Grina, Ilju Ilfa a Jevgenije Petrova.\n\nByl také poslancem Nejvyššího sovětu a členem Ústředního výboru KSSS. Od roku 1950 byl místopředsedou Světové rady míru. Dvakrát byl vyznamenán Řádem V. I. Lenina.\n\nPlánoval ještě napsat knihu \"Černá metalurgie\" (rus. \"\"), ale nedokončil ji.\n\nNa konci svého života, údajně v souvislosti s tlakem na jeho osobu v době kritiky stalinismu novým Chruščovovým vedením KSSS, začal trpět depresemi a propadat alkoholismu. V květnu roku 1956 se zastřelil na dače v moskevském Pěredělkinu. Dopis, který po sobě zanechal, zajistila KGB a zveřejněn byl až v roce 1990. Pohřben je na Novoděvičím hřbitově v Moskvě.\n\n\n\n\n"}
{"id": "200949", "url": "https://cs.wikipedia.org/wiki?curid=200949", "title": "Důl Darkov", "text": "Důl Darkov\n\nDůl Darkov je činný černouhelný důl společnosti OKD, který se nachází na pomezí katastrů obce Stonava a karvinské místní části Darkov. Společně s dolem 9. květen je Darkov součástí vnitřní organizační jednotky společnosti OKD s názvem Důl Darkov.\n\nPrůzkum důlního pole nynějšího Dolu Darkov byl zahájen v roce 1852 hloubením Těžní jámy č. 1 Dolu Gabriela.\n\nVýstavba samotného Dolu Darkov byla započata v roce 1972. Těžba uhlí na tomto dole začala v květnu 1982. V roce 1988 byla do správní budovy dolu přemístěno vedení skupinového Dolu Darkov (bývalý Velkodůl 1. Máj – sen ředitele Raszky), které kromě samotného Darkova zahrnovalo také Doly Gabriela (Závod 3 Mír) a Barbora (Důl 1.máj -závod1).\n\nK 1. červenci 1995 byl pod Důl Darkov začleněn ještě Důl 9. květen (jako závod 3). Utlumovaný Důl Barbora (závod č. 1) pak byl od společnosti OKD vyčleněn a od k 1. 1. 2003 je ve správě státního podniku DIAMO.\n\n"}
{"id": "200955", "url": "https://cs.wikipedia.org/wiki?curid=200955", "title": "James Hunt", "text": "James Hunt\n\nJames Simon Wallis Hunt (* 29. srpna 1947 Belmont, Londýn - 15. června 1993 Wimbledon, Londýn) byl britský pilot Formule 1, mistr světa z roku 1976.\n\nV mnohém se podobal Mikeu Hawthornovi, bývalému britskému závodníkovi. V počátku závodil v Mini racing, Formuli Ford a Formuli 3, kde často závod končil havárií, čímž si získal přezdívku \"Hunt the Shunt\" (Hunt Šrotař). V roce 1972 si ho všiml bohatý lord Alexander Fermor-Hesketh a Huntovi poskytl potřebné finanční prostředky, které umožnily Huntovi vstup do Formule 2.\n\nV roce 1973 při Velké ceně Monaka debutoval ve Formuli 1. V závodě šampionů v Brands Hatch, nezapočítávaném do mistrovství světa, dojel ve vypůjčeném Surteesu třetí. Výborné výkony pak podával v zakázkovém Marchu, hlavně v Grand Prix USA, kde dojel druhý za Ronniem Petersonem. S vlastním šasi Hesketh obsadil třikrát třetí místo. V roce 1975 vyhrál Mezinárodní trofej v Silverstone. V Grand Prix Nizozemska v roce 1975 v boji s Nikim Laudou získal první vítězství v Grand Prix. Když Emerson Fittipaldi odešel z McLarenu do rodinné stáje, nahradil ho u McLarenu James Hunt. U této stáje získal šest vítězství a v závěrečném závodě v Grand Prix Japonska, který probíhal v prudkém dešti, získal titul. Jeho soupeř Niki Lauda, během sezóny havaroval na Nürburgringu v Grand Prix Německa a část sezóny vynechal. I v posledním závodě v Japonsku závod pro déšť přerušil. James Hunt obsadil třetí místo, tím získal o bod více než Niki Lauda a stal se mistrem světa. Po této sezóně se britské televizní stanice rozhodly vysílat závody na televizních stanicích ve Spojeném království. U McLarenu vyhrál ještě třikrát. Po neplodné sezoně 1978, kdy McLaren zůstal pozadu, neboť jízdní vlastnosti vozů Formule 1 změnil přítlačný aerodynamický účinek, svou kariéru zakončil v roce 1979 ve stáji Walter Wolf Racing.\n\nPo skončení ve Formuli 1 byl komentátorem televizních přenosů závodů Formule 1. Jeho lakonické vyjadřování kontrastovalo s výřečností Murraye Walkera. Tisk se během jeho kariéry často zaměřil na jeho sukničkářství a výstřelky, tyto skandály zvyšovaly sledovanost Formule 1 ve Spojeném království. Zemřel v roce 1993 na infarkt myokardu.\n\n\n\n\n"}
{"id": "200958", "url": "https://cs.wikipedia.org/wiki?curid=200958", "title": "Farní sbor Českobratrské církve evangelické v Kroměříži", "text": "Farní sbor Českobratrské církve evangelické v Kroměříži\n\nFarní sbor Českobratrské církve evangelické v Kroměříži je sborem Českobratrské církve evangelické v Kroměříži. Sbor spadá pod Východomoravský seniorát. Sborový dům se nachází na Riegrově náměstí v měšťanském domě Blahoslavův sbor zapsaném jako nemovitá Kulturní památka České republiky s číslem 39566/7-6009 ().\n\nFarářem sboru byl Ivan Ryšavý, nyní sbor administruje f. Leoš Mach, kurátorem sboru je David Unger.\n\n\n"}
{"id": "200965", "url": "https://cs.wikipedia.org/wiki?curid=200965", "title": "Pianista", "text": "Pianista\n\nPianista může být:\n\n\n"}
{"id": "200967", "url": "https://cs.wikipedia.org/wiki?curid=200967", "title": "Hans Ernst Karl von Zieten", "text": "Hans Ernst Karl von Zieten\n\nHans Ernst Karl hrabě von Zieten (5. března 1770 – 3. května 1848, Warmbrunn) byl pruský polní maršál.\n\nHans Ernst Karl hrabě von Zieten byl druhým generálem husarů tohoto jména. Nicméně jezdecký generál Fridricha Velikého Hans Joachim von Ziethen (zvaný Křoví) a pozdější maršál hrabě Hans Ernst Karl von Ziethen nebyli spolu příbuzní. Do armády vstoupil ještě za života Friedricha Velikého jako praporečník, 1789 je podporučík a od r. 1793 sloužil jako adjutant generálporučíka von Kalckreutha, pozdějšího polního maršála. V napoleonských válkách si vedl dobře a roku 1809 se stává plukovníkem, pak 20. března 1813 povýšen na generálmajora. Bojoval pak i ve francouzské kampani 1814, kde se vyznamenal hlavně v bitvě u Laonu. V bitvě u Waterloo (18. června 1815) jako první z pruské armády napadl pravé křídlo Francouzů a podpořil rozhodujícím způsobem vážně ohrožené levé křídlo Angličanů, což byl první krok k vítěznému zakončení bitvy. Po dobu 3 let byl velitelem okupační pruské armády ve Francii. Roku 1817 povýšen do hraběcího stavu a obdržel darem 25 000 tolarů. Od 16. června 1825 měl hodnost generála jezdectva. Nakonec roku 1839 povýšen do nejvyšší funkce polního maršála.\n"}
{"id": "200968", "url": "https://cs.wikipedia.org/wiki?curid=200968", "title": "Glenn Gould", "text": "Glenn Gould\n\nGlenn Gould, narozen jako Gold, (25. září 1932, Toronto – 4. říjen 1982, Toronto) byl kanadský klavírista, skladatel a publicista, jeden z nejvýznamnějších světových klavírních virtuózů 20. století.\n\nGlenn Herbert Gould se narodil v Torontu otci Herberu Russelovi Goldovi a jeho ženě Florence Emmě, rozené Griegové, presbyteriánům se skotskými a britskými kořeny. Matčin dědeček byl bratrancem norského hudebního skladatele Edvarda Griega. Otec i matka byli muzikální, matka si přála mít ze syna hudebníka, a proto ho učila zpívat a hrát na klavír od tří let, pečovala o obratnost jeho prstů, aby se z něj mohl stát buď chirurg nebo pianista. Gould měl v 6 letech první veřejný koncert a v 10 letech byl přijat na \"Kanadskou královskou konzervatoř\". Z důvodů sílícího antisemitismu se rodina roku 1939 přejmenovala vsunutím samohlásky \"u\" na Gould. Ve 14 letech Gould absolvoval konzervatoř a o dva roky později složil zkoušky z hudební vědy a ukončil studia na akademii.\n\nV roce 1956 Gould v Los Angeles navázal milostný poměr s Cornelií Foss, výtvarnicí, která kvůli Gouldovi roku 1967 opustila manžela a se dvěma syny se přestěhovala do Toronta, kde si koupila dům blízko jeho; vztah skončil roku 1972.\n\nGlenn veřejně koncertoval od svých 13 do 31 let, pak se soustředil na nahrávání skladeb ve studiích, psaní a na rozhlasové pořady. Kromě hudebně kritických esejí psal i jiné žánry, psaním byl posedlý. Jeho práce nepostrádají filozofický nadhled, humor a břitkou ironii. Kritiky psal pod sedmi různými pseudonymy.\n\nTrpěl mnoha bolestmi a nemocemi, považován okolím za neurotika a hypochondra. Živil se neustále prášky a stěžoval si zejména na bolesti hlavy a páteře (v dětství utrpěl úraz páteře pádem z paluby lodi). Krátce po svých padesátinách (27. září 1982) utrpěl mozkovou mrtvici, při které ochrnul na levou polovinu těla. V důsledku další mozkové příhody o několik dní později v nemocnici zemřel.\n\nOd počátku kariéry měl Gould velmi široký repertoár od předbarokních skladatelů, např. Jana Sweelincka, přes barokní klasiky z rodiny Bachů, dále Beethovena, Mozarta, Haydna, Brahmse, romantiky Schumanna, Liszta a Chopina až po avantgardu 20. století, jako byli Paul Hindemith, Arnold Schoenberg nebo Alban Berg. Přesto se proslavil zejména jako interpret náročných klávesových skladeb Johanna Sebastian Bacha (zejména pro dvě nahrávky \"Goldbergových variací\" z roku 1955 a 1981). Jeho hra byla velice osobitá, vyniká technikou i mnoha zvláštnostmi. Kromě netypického držení těla u klavíru (stále stejná nízká židle a z toho vyplývající zvláštní držení rukou) to bylo střídmé používání pedálu. V případě Bachových klavírních skladeb tak zvýrazňoval jejich polyfonii.\n\nPři veřejných koncertech byl uctíván a oslavován nejen diváky, ale taky dirigenty, oblíbili si ho například Herbert von Karajan, Leonard Bernstein nebo Yehudi Menuhin. V roce 1957 jako první Severoameričan po 2. světové válce podnikl koncertní turné po Sovětském svazu.\n\nNěkolika skladbami se zapsal také mezi hudební skladatele, jeho rukopis nezapře obdiv k barokní polyfonii. V jedné skladbě, zachycené na videosnímku, dokonce zpívá v duetu.\n\nPro svůj negativní vztah k moderním hudebním žánrům byl nazýván \"Poslední puritán\". Měl rád klasický jazz a zpěv, s jazzmany také koncertoval, obdivoval kantilénový zpěv Petuly Clarkové, ale kritizoval například Beatles za špatné skladby.\n\nGould byl lidsky výjimečný, většinou osamělý člověk, soustředěný pouze na zájmy hudební, hudebně interpretační a publicistické. Při hře si často pobrukoval či prozpěvoval, včetně koncertů, což je slyšet na některých nahrávkách. Na koncerty si s sebou vozil výhradně starou dřevěnou židli, kterou mu otec jako dorůstajícímu chlapci pečlivě přizpůsoboval. Používal ji i v době, kdy na jejím opotřebeném sedadle chyběla dvě prkénka (dnes je vystavena v torontském muzeu). Trpěl zimomřivostí, stále chodil teple oblečen, zpravidla v kabátě, s čepicí a v rukavicích. Tak byl jednou v parku na lavičce policií omylem zatčen v podezření, že je bezdomovec. Stravoval se v Torontu v jediné restauraci s nepřetržitým provozem Fran's, kam přicházel mezi druhou a třetí hodinou ranní, sedal stále na stejném místě a jedl stejné jídlo, nejčastěji míchaná vejce. Svou domácí stravu omezil na sklenici mléka a jedno vejce denně.\n\nŽil osaměle, byl mlčenlivý a málokdy se s někým sblížil. Při setkáních nepodával ruku, byl choulostivý na to, aby se ho nikdo nedotýkal a neobjímal ho. Americký psychiatr Peter Ostwald popsal, že jeho zvláštní chování je projevem určitého druhu autismu, zvaného \"Aspergerův syndrom\".\n\n\n"}
{"id": "200969", "url": "https://cs.wikipedia.org/wiki?curid=200969", "title": "King Camp Gillette", "text": "King Camp Gillette\n\nKing Camp Gillette (5. ledna 1855 – 9. července 1932) byl americký obchodník, nesprávně označovaný za vynálezce žiletek. Založil \"American Safety Razor Company\", která byla brzy přejmenována jeho jménem. \n\nGillette ve skutečnosti jen vylepšil design jednorázových žiletek. Jeho původním vynálezem byla poměrně laciná vyměnitelná žiletka a unikátní model jejího prodeje. Žiletka se stala svého času nejpopulárnějším nástrojem na holení.\n\n"}
{"id": "200971", "url": "https://cs.wikipedia.org/wiki?curid=200971", "title": "Honoré-Charles Reille", "text": "Honoré-Charles Reille\n\nHonoré-(nebo Henri)-Charles-Michel-Joseph, kníže Reille (1. září 1775 v Antibes – 1. března 1860 v Paříži) byl francouzský generál, maršál a pair.\n\nReille bojoval roku 1792 pod Dumouriezem a později byl pobočníkem Masseny, s jehož dcerou se později oženil. Roku 1800 velitel Florencie a zástupce velitele italského generálního štábu. Roku 1803 povýšen do hodnosti brigádního generála. Roku 1805 ve válce proti Rakousku velel würtemberskému kontingentu, roku 1806-1807 bojoval u Jeny (14. října 1806), Pultusku a Ostrolenky. U Friedlantu (14. června 1807) byl Napoleonovým adjutantem. Ve válce na Pyrenejském poloostrově bojoval v Katalánsku a obsadil Figueres a Roses. Roku 1809 se účastnil bitvy u Wagramu (5. a 6. července) a vrátil se zpět do Španělska, kde se stal generálním guvernérem Navarry i Aragonska, velel portugalské armádě a s ní bojoval v bitvě u Vitorie (21. června 1813) a až do pádu Napoleona bojoval proti Wellingtonovi v Pyrenejích.\nPo Napoleonově návratu z Elby se stal velitelem 2. sboru s kterým bojoval pod Neyem u Quatre-Bras (15. a 16. června 1815) a u Waterloo (18. června 1815). Roku 1819 byl jmenován pairem, roku 1847 maršálem Francie a roku 1852 senátorem.\n\nZemřel v Paříži a je pohřben na hřbitově Pere-Lachaise v jednom hrobě se svým tchánem maršálem Massenou. Jeho syn Andre–Charles-Victor Reille (1815-1887) byl též generálem a od roku 1860 generálním adjutantem Napoleona III. Jemu připadla povinnost na bitevním poli u Sedanu předat kapitulační dopis Napoleona III. Vilémovi I.\n"}
{"id": "200974", "url": "https://cs.wikipedia.org/wiki?curid=200974", "title": "Mladá garda (odbojová organizace)", "text": "Mladá garda (odbojová organizace)\n\nMladá garda () byla sovětská ilegální odbojová organizace, která bojovala v roce 1942, v době druhé světové války, proti nacistům v okupovaném ukrajinském městě Krasnodonu.\n\nBrzy po okupaci Krasnodonu v červenci 1942 se ustavilo množství ilegálních skupin, často složených z mladých lidí. Některé z nich byly 2. října sjednoceny do jedné velké skupiny s názvem Mladá garda. Podle oficiální sovětské tradice byli v jejím čele velitel Ivan Turkenič, který uprchl z německého zajetí, a komisař Oleg Koševoj, novější studium dokumentů ale ukazuje, že ji spíš mohli řídit Viktor Treťjakevič, Sergej Ťulenin a Ivan Zemnuchov. U vzniku organizace stál i Vladimir Osmuchin. Mladá garda měla kolem 100 členů, z nich bylo zhruba 15 komunistů a řada komsomolců.\n\nMladá garda fungovala ve spojení s místní podzemní komunistickou organizací v čele s Filipem Ljutikovem. Většina mladogvardějců byla členy Komsomolu, ať už před vstupem do gardy, nebo se stávala komsomolci při vstupu. Nejnovější verze o tom, že Mladá garda nebyla komsomolskou (komunistickou), ale nacionalistickou odbojovou organizaci, nejsou prokázány.\n\nK utajení používala Mladá garda různé mechanismy, včetně formálního slibu věrnosti, který zněl:\n\nNejvětší akcí Mladé gardy bylo osvobození sedmdesáti válečných zajatců z německého koncentračního tábora poblíž města 15. listopadu 1942. Mladogvardějci osvobodili také 20 válečných zajatců z nemocnice.\n\nMladá garda disponovala radiostanicemi a tiskárnou. Díky tomu rozšířila na pěti tisících antifašistických letáků informace vyvracející německou propagandu o vítězství Wehrmachtu pod Moskvou a u Stalingradu.\n\nK povzbuzení nálady obyvatel okupovaného města sloužilo také vyvěšení osmi rudých vlajek na nejvyšších budovách města k příležitosti výročí říjnové revoluce.\n\nV prosinci roku 1942 mladogvardějci zapálili budovu, v níž shořely seznamy Krasnodonců určených k transportu do Německa, sovětské prameny později odhadovaly, že se tak podařilo zachránit před transportem až dva tisíce lidí.\n\nV době příprav na ozbrojené povstání a připojení k blížícím se vojskům Rudé armády byla organizace vyzrazena a její členové zatčeni. Byli mučeni a 15., 16. a 31. ledna 1943 bylo 70 – 80 členů popraveno. Byli zastřeleni a svrženi do šachty hlubinného dolu č. 5, část z nich byla svržena do šachty ještě zaživa. Mezi jednotlivci, kteří zatčení a popravě unikli, byl i velitel gardy Turkenič, který později zahynul na frontě.\n\nPět významných členů gardy, včetně komisaře Koševého, bylo popraveno zastřelením až 9. února 1943 v městském parku, pět dní před osvobozením města.\n\nZrádce Mladé gardy zůstává sporný. V oficiální sovětské verzi byl za zrádce označen provokatér Počepcov, někdy ale také Viktor Treťjakevič, což novější poznatky ze studia dokumentů vyvracejí.\n\nStudium materiálů v archivu NKVD naznačuje, že Treťjakevič a další členové užšího velení Mladé gardy byli školenými agenty NKVD. Právě jedna z nich, radistka Ljubov Ševcovová, mohla při své komunikaci s NKVD nepřímo navést Němce na stopu organizace.\n\nPo osvobození města byly z dolu vyzvednuty ostatky popravených mladogvardějců a byly uloženy do společného hrobu na ústředním náměstí.\n\nJiž v září 1943 Nejvyšší sovět SSSR vyznamenal pět členů Mladé gardy (U. Gromovovou, Koševého, L. Ševcovovou, Ťulenina a Zemnuchova) tituly Hrdina Sovětského svazu, další potom jinými řády a medailemi.\n\nV letech 1951–54 byl vybudován pomník členům Mladé gardy a v roce 1970 byl otevřen muzejní komplex na jejich památku. U dolu č. 5 postavili pomník s názvem \"Nepokoření\" v roce 1982.\n\nNové město nedaleko Luhansku bylo v roce 1961 nazváno Mladogvardějsk, po gardě i jejích členech byla pojmenována řada míst v Sovětském svazu i dalších zemích východního bloku včetně Československa.\n\nHistorikové zkoumali nesrovnalosti ve výpovědích a dokumentech prakticky hned po osvobození města. Sovětská cenzura ale nedovolila jinou než oficiální verzi, někteří pamětníci přiznali, že museli měnit své výpovědi, aby se shodovaly s oficiální verzí.\n\nNejistoty přetrvávají například v otázkách, kdo skutečně vedl Mladou gardu nebo kdo ji zradil nacistům a zda vůbec byla zrazena. Možnou nechtěnou roli Ševcovové v prozrazení Mladé gardy objevil při studiu dokumentů novinář Jevgenij Šafranskij.\n\nV roce 1945 napsal Alexandr Fadějev podle osudů mladogvardějců román Mladá garda, který se dočkal dvojího filmového zpracování. Skladatel Julij Mejtus napsal podle románu stejnojmennou operu o čtyřech jednáních, premiéru měla v roce 1947 v Kyjevě.\n\nV listopadu 2001 ostravské Divadlo Petra Bezruče nastudovalo jednoaktovou hru \"Mladá garda v letech jungle\", pro niž upravil Fadějevův text režisér Janusz Klimsza. Dílo charakterizoval slovy \"„ústředním tématem je formování teroristické bojůvky mladých lidí páchající své akce z přesvědčení o dobru věci, za kterou jsou ochotni jít až do krajnosti“\".\n\n\n"}
{"id": "200980", "url": "https://cs.wikipedia.org/wiki?curid=200980", "title": "Mladá garda", "text": "Mladá garda\n\nSpojení Mladá garda má několik významů.\n"}
{"id": "200981", "url": "https://cs.wikipedia.org/wiki?curid=200981", "title": "Mogilev", "text": "Mogilev\n\nMogilev, Mohylev, případně Mahiljov či Mahiljoŭ (bělorusky ; rusky , Mogiljov; ukrajinsky ; polsky ) je město ve východním Bělorusku na řece Dněpr. Mogilev je třetím největším městem v zemi a střediskem Mohylevské oblasti. Žije zde obyvatel.\n\nMěsto bylo založeno roku 1267. Od 14. století náleželo litevskému velkoknížectví, resp. Polsku. Po 1. dělení Polska (1772) se stalo součástí Ruského impéria a centrem Mohylevské gubernie. V letech 1916–1917 zde byl hlavní štáb ruských armád, bojujících v první světové válce, který v otázce našich československých legií navštívil po bitvě u Zborova T. G. Masaryk. V letech 1941–1944 bylo okupováno německými vojsky. Po druhé světové válce se zde výrazně rozvinul průmysl, zejména výroba automobilů, traktorů, jeřábů a chemikálií. Mogilev je také důležitou železniční stanicí na trati Petrohrad–Homel–Kyjev.\n\nNejvýznamnější památkou je barokní chrám Sv. Stanislava z poloviny 18. století. V Mogilevě se narodil fyzik Leonid Isaakovič Mandelštam a matematik Issai Schur.\n\n\n"}
{"id": "200986", "url": "https://cs.wikipedia.org/wiki?curid=200986", "title": "Martin Henderson", "text": "Martin Henderson\n\nMartin Henderson (* 8. října 1974, Auckland, Nový Zéland) je novozélandský herec, znamý hlavně díky roli v seriálu \"Off the Map\" a roli v seriálu \"Chirurgové\". V roce 2002 si zahrál v úspěšném hororovém filmu \"Kruh\".\n\nHerectví se začal věnovat ve třinácti letech, kdy se objevil v pořadu „Strangers“ z produkce jedné lokální televize. Navštěvoval základní školu Birkenhead Primary a poté chlapeckou střední školu Westlake Boys' High School. V letech 1992 až 1995 účinkoval v seriálu \"Shortland Street\" v roli Stuarta Neilsona a následně se objevil v několika australských filmech a televizních pořadech. V roce 1997 se odstěhoval do USA, aby zde mohl pokračovat v budování své herecké kariéry prostřednictvím účinkování v hollywoodských filmech a navštěvovat dvouleté studium na divadelní škole Neighborhood Playhouse v New Yorku.\n\nVíce než rok strávil neúspěšným obcházením konkurzů v Los Angeles, až byl konečně v roce 2001 obsazen do válečného filmu \"Kód Navajo\" režírovaného Johnem Woo. V roce 2002 si zahrál po boku herečky Naomi Watts v hororovém snímku \"Kruh\". Díky kasovnímu úspěchu tohoto filmu získal Henderson hlavní roli ve filmu z motorkářského prostředí \"\", který byl uveden do kin začátkem roku 2004 a obdržel poněkud rozporuplné kritiky.\n\nV roce 2005 se spolu s indickou herečkou Aishwaryou Rai objevil v bollywoodské variaci na \"Pýchu a předsudek\" od Jane Austen \"Moje velká indická svatba\" a v několika cenami ověnčeném filmu \"Malá ryba\" s Cate Blanchettovou v hlavní roli.\n\nHenderson si také zahrál malou roličku ve videoklipu Britney Spears k písni „Toxic“.\n\nSpolu s herečkou Jordanou Brewster se objevil v hlavní roli televizního filmu \"Mr. & Mrs. Smith\" natáčeném podle stejnojmenného filmu z roku 2005 s Angelinou Jolie a Bradem Pittem. V roce 2010 byl obsazení do medicínského dramatu Shondy Rhimes \"Off the Map\". Seriál by však po jedné sérii zrušen. Jednu z hlavních rolí si zahrál v australském seriálu \"Secret & Lies\". V červnu 2015 získal hlavní roli v seriálu \"Chirurgové\". Ten rok si také zahrál s Jakem Gyllenhaalem v dramatu \"Everest\".\n\n"}
{"id": "200990", "url": "https://cs.wikipedia.org/wiki?curid=200990", "title": "Wake", "text": "Wake\n\nWake může znamenat:\n\n"}
{"id": "201001", "url": "https://cs.wikipedia.org/wiki?curid=201001", "title": "Myrón", "text": "Myrón\n\nMyrón z Eleuther (řecky Μύρων) byl antický řecký sochař, činný zejména v Athénách kolem poloviny 5. století př. n. l. Už ve starověku byl považován za mistra zachycení postav v pohybu. Jeho nejproslulejším dílem je Diskobolos a sousoší Athény a Marsya.\n\nPřestože se Myrón narodil mimo Athény, svoji činnost provozoval především zde. Některými antickými autory byl již uváděn jako Athéňan. Jeho rodiště - město Eleutherai - totiž sice leželo v Bojótii, ale pro odpor k Thébám přešlo z bojótského spolku k Athénám. Jinak o jeho životě není mnoho známo.\n\nJiž ve starověku byl uznáván jako mistr vyjádření pohybu lidského těla. Této dokonalosti pohybu však chybí dokonalost vyjádření výrazu soch, což se však rozvinulo až v pozdějších dobách. Mimo lidské postavy zobrazoval také zvířata. Byl žákem argejského sochaře Hagelada (stejně jako Feidiás nebo Polykleitos). Svá díla prováděl v bronzu tak, jak se to naučil u svého mistra.\n\nSe stejnou dokonalostí vyobrazoval i zvířata, z nichž ve starověku byla obdivována bronzová kráva. Jak píše Plinius starší, tato socha byla známá spíše verši o ní sepsanými, než sama sebou. Socha krávy byla vedle dalších děl umístěna na Vespasianově foru, zvaném Forum Pacis (podle chrámu Míru (templum Pacis) zde umístěném po vítězství v židovské válce).\n\nPlinius nás také informuje o jeho dalších dílech, kterými měly být socha psa, památník cikády s červenou kobylkou k básni řecké básnířky Erinny, socha Apollóna, Persea, řezbáře, pětinásobného vítěze delfských her, sochy zápasníků a socha Hérakla. Tato socha Herkula byla umístěna v Římě na Circu Maximu. Ve starověku byla známá také jeho socha lakónského vítěze v Olympii Lada, kterého vyobrazil v běhu.\n\nSochu tvořil v letech 465-460 př. n. l. Jde o mladíka, který se s vypjetím všech sil právě chystá vymrštit diskos. Jak vidíme z kopií, stojí v hlubokém předklonu na pokrčené pravé noze, levou nohou se o zem opírá jen špičkou. Na těle jsou vyobrazeny detaily žeber, hrudníku, břicha a úponů svalů. Jeho obličej je úzký, přičemž vlasy netvoří prstýnky, ale krátké kadeře.\n\nDochován je nám z kopií. Nejznámější je mramorová kopie uchovaná v paláci Lancelotti v Římě pocházející z 1. stol. n. l. Na této soše jsou pro zpevnění použity můstky mezi konečky prstů a lýtkem, což však v bronzovém originálu potřeba nebylo. Výběžky na hlavě jsou značkami pro kopisty - pomáhaly jim udržet kompozici sochy. Další kopie pochází z Kastelporciana, je to však jen torzo.\n\nSousoší vzniklo kolem roku 450 př. n. l. a jeho originál byl vystaven na athénské Akropoli. Je vyjádřením protikladu řeckého a barbarského světa, kdy řecký svět znázorňuje postava štíhlé bohyně a barbarský svět představuje polozvířecí silén Marsyás. Postavy se v kopiích zachovaly odděleně, ale díky vyobrazení na tzv. Finlayově kratéru z 1. stol. n. l. víme, jak vypadalo celé sousoší.\nAthéna je dcerou nejvyššího z bohů - Dia. Sama je bohyní moudrosti, vítězně vedená války, ochránkyně práva, spravedlnosti a umění. V souboji s Poseidonem získala patronát nad Attikou tím, že jejím obyvatelům darovala olivu.\n\nMarsyás je Satyr nebo Silén z Frygie. Jeho původ je v mýtech různý. Poté co nalezl Athéninu flétnu, naučil se na ni hrát. Avšak na svoji hru byl natolik pyšný, že vyzval Apollóna hrajícího na lyru, aby své umění poměřili. Poražený měl být stažen zaživa z kůže. Marsyás prohrál a ze slz jeho druhů vytryskl pramen fryžské řeky, jež dostala jméno Marsyás.\nSousoší vyobrazuje moment, kdy Athéna zahazuje dvojitou píšťalu - diaulos, protože zjistila, že hra na ni jí hyzdí tvář. V tu chvíli vyskočil ze křoví Marsyás a chtěl se píšťalky zmocnit. Avšak mocné božské gesto Athény jej v tomto jeho počínání zastavilo.\n\nPodle gesta Athény jí v rekonstrukcích bylo doplněno kopí. Na hlavě má korintskou přilbu s vysokým chocholem. Oděna je v peplu. Zobrazena je jako mladá dívka s výraznýma očima. Kontrapost jejího postoje je výrazný, přičemž je znázorněno jak pokrčení nohy, tak i prostorové vytočení postavy. Marsyás v bronzovém podání nepotřeboval žádnou podporu, socha je balancující na špičkách, čemuž je přizpůsobeno celé tělo. Jakožto Silén má pro ně typické vyobrazení - placatý nos, malé oči, velká ústa, rozcuchané vlasy.\n\nSousoší je nám dochováno také pouze z rekonstrukcí. Tu první vytvořil v pražském muzeu odlitků prof. Wilhelm Klein za pomoci Myslbekových žáků. Dílo je dodnes reprodukováno.\n\n"}
{"id": "201005", "url": "https://cs.wikipedia.org/wiki?curid=201005", "title": "Institut výtvarné fotografie", "text": "Institut výtvarné fotografie\n\nInstitut výtvarné fotografie je bývalá neuniverzitní škola tvůrčí fotografie, která fungovala mezi roky 1971-1990 při Svazu českých fotografů. V průběhu let se stal nejvyšším stupněm systému vzdělávání fotoamatérů. V roce 1990 se IVF začlenil pod filozoficko-přírodovědeckou fakultu Slezské univerzity v Opavě pod současným názvem Institut tvůrčí fotografie.\n\nIVF byl založen z iniciativy Karla O. Hrubého v roce 1971 v Brně jako centrum korespondenčního vzdělávání vyspělých fotoamatérů. Kromě toho, že studenti zasílali pedagogům své práce k hodnocení, uplatňovaly se také osobní konzultace. Cílem studia nebylo získání akademického titulu.\n\nNa IVF učil mimo jiné prof. Vladimír Birgus, doc. Aleš Kuneš, prof. Ján Šmok nebo doc. Václav Zykmund.\n\nV roce 1990 využil tehdejší vedoucí IVF Vladimír Birgus možnosti začlenit Institut pod nově vzniklou Slezskou univerzitu v Opavě. Na kunkurenční škole - pražské FAMU v té době došlo ke zrušení distanční formy studia, takže pro mnoho fotografů, kteří si z různých důvodů nemohli dovolit navštěvovat denní studium, se nově vzniklý Institut tvůrčí fotografie stal jedinou školou, kde mohli získat bakalářský a později i magisterský titul v oboru fotografie.\n\n"}
{"id": "201010", "url": "https://cs.wikipedia.org/wiki?curid=201010", "title": "Bahrajnský dinár", "text": "Bahrajnský dinár\n\nBahrajnský dinár (arabsky psáno ب.د ) je zákonným platidlem malého ostrovního státu Bahrajn, který se nachází v Perském zálivu. ISO4217 kód dináru je BHD. Tato měna se v Bahrajnu používá od roku 1965. Jeden dinár se skládá z 1000 \"fils\". Bahrajnský dinár je pevně svázán s americkým dolarem USD. Směnný kurs je pevně dán na 1 BHD = 2,65957 USD.\n\nMince jsou raženy v nominálních hodnotách 5, 10, 25, 50, 100, 500 fils.Bankovky mají hodnoty 1/2, 1, 5, 10 a 20 dinárů.\n"}
{"id": "201012", "url": "https://cs.wikipedia.org/wiki?curid=201012", "title": "Kaple Panny Marie Vranovské (Vyškov)", "text": "Kaple Panny Marie Vranovské (Vyškov)\n\nKaple Panny Marie Vranovské je kaple stojící v místní části města Vyškov v Nosálovicích. Stavba byla započata roku 1905 a slavnostního vysvěcení se dočkala v roce 1907. První oprava kaple byla provedena roku 1968.\nZasvěcena je Panně Marii Vranovské jejíž soška stojí na zdejším oltáři. Dříve tato soška stávala ve farním vyškovském kostele odkud ji obyvatelé Nosálovic každoročně nosili na pouť do Vranova u Brna. Stavba kostela je jednolodní s půlkruhovým kněžištěm a čtyřbokou věží.\n\n"}
{"id": "201017", "url": "https://cs.wikipedia.org/wiki?curid=201017", "title": "Leopold Katz", "text": "Leopold Katz\n\nLeopold Katz (29. září 1854, Jistebnice – 19. leden 1927, Praha) byl úspěšný český advokát, mecenáš umění, příznivec a podporovatel České akademie věd a umění (ČAVU); nálezce cenného Jistebnického kancionálu; sběratel výtvarných děl. \n\nPocházel z poměrně chudých poměrů, narodil se v rodině jistebnického vlasteneckého poštmistra Hynka Katze, absolvoval Gymnázium v Táboře a potom v Praze roku 1881 dokončil studium práv doktorátem. Byl římsko-katolického vyznání a roku 1882 se v Praze u sv. Jindřicha oženil s Terezií, rozenou Meergans; manželství bylo roku 1901 rozvedeno.\n\nPo složení advokátních zkoušek si otevřel roku 1883 v Praze advokátní kancelář. Téhož roku se mu narodil jediný syn Jiří (12. 10. 1883 – 7. 12. 1914), který rovněž vystudoval práva. \n\nPochován je v rodinné hrobce na Olšanských hřbitovech v Praze, pro niž mu vytvořil sochu truchlící ženy Josef Mauder.\n\nJako gymnaziální student v létě roku 1872 sháněl pro školní úkol o dějinách Jistebnice podklady také na místní faře, objevil se starými spisy i latinský graduál a potom objevil (ve staré almaře částečně skrytou) knihu, v dřevěných deskách, v černé poškozené kůži - vzácnou národní památku Jistebnický kancionál z 15. století. Přes profesora táborského gymnázia Hanka Mejsnera a faráře Schullera se rukopis dostal k Františku Palackému a následně do Národního muzea.\n\nV Praze s podobně vlastenecky smýšlejícími studenty založil roku 1876 Spolek českých akademiků židů, první česko-židovskou organizaci a stal se jejím předsedou. Česko-židovské asimilační hnutí (dále jen Hnutí) se postupem doby rozrůstalo a prošly jím tisíce českých židů. Existence Hnutí umožnila, že se desetitisíce židovských obyvatel mohly stát neorganizovanými, spontánními Čechy. I když později Katz už nevyznával víru svých otců (stejně jako mnoho česko-židovských asimilantů), byly jeho zásluhy o Hnutí oceněny roku 1900 jmenováním čestným členem Spolku českých akademiků židů. Katz patřil k významným členům Jednoty právnické v Praze, kteří působili převážně v období do roku 1914. Je také autorem knihy \"Dějiny města Jistebnice\".\n\nKromě práce advokáta, kdy mnohdy zastupoval i známé umělce (např. Oskara Nedbala), věnoval svůj život nejen osobnímu obdivu k vědám a umění, ale také velkorysé podpoře. Z té ještě za jeho života se mohli těšit např. Vojtěch Hynais, Mikoláš Aleš, Josef Václav Myslbek, J. B. Foerster, později Max Švabinský, František Bílek, Jaroslav Mařatka, Josef Gočár, D. Jurkovič, Jakub Obrovský. Finanční úspěchy v advokátní praxi mu umožnily také nashromáždit rozsáhlou sbírku výtvarného umění, která byla závětí odkázána Moderní galerii v Praze.\n\nPo smrti svého jediného syna JUDr. Jiřího Katze, který v 31 letech (tři roky po svatbě) spáchal sebevraždu, Leopold založil ve prospěch ČAVU Nadaci Jiřího Katze. Z výtěžku vložených cenných papírů byla udělována Cena JUDr. Jiřího Katze, za zvlášť vynikající práce, původní české dílo, přispívající vynikající měrou k vědeckému nebo uměleckému poznání ve svém oboru. Její udělení vycházelo ze soutěže a byla každoročně oznamována v tisku na den sv. Jiří; byla udělována až do konce třicátých let 20. stol. a byla považována za nejprestižnější ocenění čs. výtvarných umělců. K oceněným patřil například sochař Jakub Obrovský za sochu Odysseus.\n\nAkademii byla také svěřena Nadace Leopolda Katze pro výtvarné umělce, určena závětí a připisovala ČAVU třetinu z prodeje jeho majetku (v konečné hodnotě tehdy 1,6 milionu korun) a každoročně byla udělována v den úmrtí dárce Cena JUDr. Leopolda Katze (v hodnotě 50 tisíc korun) umělci, který v posledních třech letech „nevšední uměleckou zdatnost vynikajícím uměleckým dílem prokázal“. Např. architekt Dušan Jurkovič obdržel v roce 1932 cenu na rok 1933 za projekt mohyly J. R. Štefánika na Bradle. Cenou byli odměňováni také sochaři, například František Bílek a za plastiku \"Budoucí dobyvatelé\" (dřevo 1931–1937). V roce 1948 byla všem dříve oceněným umělcům, některým již in memoriam, udělena ve výroční den úmrtí Leopolda Katze medaile Otakara Španiela.\n\n\n"}
{"id": "201034", "url": "https://cs.wikipedia.org/wiki?curid=201034", "title": "Peso", "text": "Peso\n\nPeso (symbol $, volný španělský překlad „váha“) je název měny používané v 8 státech Latinské Ameriky a na Filipínách. Jeho vznik je spojen s monetární reformou ve Španělsku v roce 1497, kdy vznikly nové měny nahrazující tehdejší maravedí. Mince jednoho pesa vážila 27 gramů a byla z 92 % z čistého stříbra. Dalšími významnými platidly španělské koloniální říše byly escudo a real.\n\nDnes tuto měnu používá těchto 8 států:\n"}
{"id": "201040", "url": "https://cs.wikipedia.org/wiki?curid=201040", "title": "Memento (album)", "text": "Memento (album)\n\nMemento je výběrové album hudební skupiny Dead Can Dance, které bylo vydáno 25. října 2005. Nese podtitul \"The Very Best of Dead Can Dance\" a bylo vydáno krátce po americkém koncertním turné, které se uskutečnilo v době od 17. září do 12. října roku 2005.\n\nVýběr byl určen pro americký trh a zaměřuje se tvorbu z druhé poloviny období existence skupiny, která v USA zaznamenala úspěch. Jde o koncentrovanější verzi předchozích výběrových alb – trojdiskového \"Dead Can Dance (1981-1998)\" z roku 2001 a dvojdiskového \"Wake\" z roku 2003.\n\n"}
{"id": "201041", "url": "https://cs.wikipedia.org/wiki?curid=201041", "title": "Dominikánské peso", "text": "Dominikánské peso\n\nDominikánské peso je zákonným platidlem karibského státu Dominikánská republika. Název „peso“ má dominikánská měna společný s měnami několika dalších států, které bývaly španělskými koloniemi. Značka pro peso je $, ale pro rozlišení od jiných měn se před tento znak dávají písmena RD (RD$). ISO 4217 kód dominikánské měny je DOP. Jedna setina pesa se nazývá centavo.\n\n\nSoučasné mince jsou raženy v nominálních hodnotách 1, 5, 10 a 25 pesos. Mince 1 peso je v oběhu od roku 1991, 5 pesos od 1997, 10 a 25 pesos od roku 2006. V minulosti byly v oběhu i mince nižších hodnot (centavos), pro svoji nízkou kupní hodnotu byly však již staženy z oběhu.\n\nSoučasné bankovky dominikánského pesa mají hodnoty 50, 100, 200, 500, 1000 a 2000 pesos. Status zákonného platidla mají i bankovky 10 a 20 pesos, po zavedení mincí 10 a 25 pesos jsou však tyto bankovky používány stále méně častěji a jsou stahovány z oběhu.\n"}
{"id": "201045", "url": "https://cs.wikipedia.org/wiki?curid=201045", "title": "Memento", "text": "Memento\n\nMemento může znamenat:\n\n"}
{"id": "201048", "url": "https://cs.wikipedia.org/wiki?curid=201048", "title": "Památník pokořitelů kosmu", "text": "Památník pokořitelů kosmu\n\nPamátník pokořitelů kosmu ( ) je památník v Moskvě. Nachází se nedaleko výstaviště VDNCh, dokončen byl roku 1964 a oslavuje sovětské úspěchy v dobývání vesmíru. Patří k významným moskevským novodobým památkám.\n\nPamátník je vysoký 107 m a na návrh Sergeje Koroljova je celý pokryt titanem, jižně od památníku je pak vedena cesta s bustami všech významných kosmonautů své doby. V dolní části památníku se nacházejí reliéfy, znázorňující všechny, kdož se na kosmickém výzkumu podíleli – vědce, inženýry, dělníky a další profese.\n\nVe spodní části pomníku se nachází Pamětní muzeum kosmonautiky. Sbírka muzea má přibližně 85 000 různých položek a ročně ho navštěvuje okolo 300 000 návštěvníků.\n\nV březnu 1958, několik měsíců po vypuštění první umělé družice Země – Sputniku, byla vyhlášena soutěž na vybudování památníku na počest otevření vesmíru lidstvu. Z více než 350 návrhů byl nakonec vybrán projekt sochaře A. P. Fajdyše-Krandijevského, architektů A. M. Kolščina a M. O. Baršče. Slavnostní otevření monumentu se konalo 4. října 1964, k sedmému výročí vypuštění Sputniku.\nVe spodní části památníku bylo v roce 1981 otevřeno Muzeum kosmonautiky – to v první dekádě 21. století prošlo rekonstrukcí (výstava byla přenesena do areálu výstaviště VDNCh). Existovaly i návrhy na modernizaci celého památníku a úpravu okolí, které postupem času poměrně upadlo. Hlavní současný architekt Moskvy Aleander Kuzmin v roce 2006 oznámil, že by mohlo být vybudované náměstí se stylizovanými planetami sluneční soustavy. To by doplňoval památník sovětského raketového konstruktéra Sergeje Koroljova.\n\nRoku 2009 bylo muzeum znovu otevřené po rozsáhlé tříleté rekonstrukci. Muzeum se více než ztrojnásobilo, přibyly expozice vesmírných programů i jiných států a také ISS.\n\n"}
{"id": "201054", "url": "https://cs.wikipedia.org/wiki?curid=201054", "title": "Institut tvůrčí fotografie", "text": "Institut tvůrčí fotografie\n\nInstitut tvůrčí fotografie (ITF) je jeden z ústavů Filozoficko-přírodovědecké fakulty v Opavě (Slezská univerzita v Opavě). ITF je nástupcem Institutu výtvarné fotografie, centra pro vzdělávání fotoamatérů Českého svazu fotografů (1971–1990). Součástí SU v Opavě je od roku 1990. Poskytuje bakalářské (BcA.), magisterské (MgA.) a doktorské (Ph.D.) studium v oboru fotografie.\n\nSoučasným vedoucím ITF je prof. Vladimír Birgus. Na škole vyučuje známý český dokumentarista Jindřich Štreit, typograf a grafik Otakar Karlas, Aleš Kuneš, dlouhá léta zde vykonával funkci tajemníka Vojtěch Bartek.\n\nDalší významní pedagogové: Antonín Braný, Otakar Karlas, Pavel Mára, Miroslav Myška, Dita Pepe, Václav Podestát, Jan Pohribný, Tomáš Pospěch, Jiří Siostrzonek, Karel Poneš, Petr Velkoborský a Tereza Vlčková.\n\n\n\n"}
{"id": "201055", "url": "https://cs.wikipedia.org/wiki?curid=201055", "title": "ITF", "text": "ITF\n\nZkratka ITF může znamenat:\n\n"}
{"id": "201060", "url": "https://cs.wikipedia.org/wiki?curid=201060", "title": "Politická sekce", "text": "Politická sekce\n\nPolitická sekce (ha-Mahlaka ha-Medinit), (kryptonym Da'at nebo Bina) byla jednou z izraelských zpravodajských služeb a přímou předchůdkyní Mosadu.\n\nPolitická sekce byla založena v květnu a červnu 1948 jako odbor ministerstva zahraničí. Většina personálu pocházela ze Šaj a rozpuštěného politického oddělení Židovské agentury. Politická sekce sídlila na dvou místech. Odbor operací sídlil v Paříži, odbor pro domácí činnost zabývající se kontrašpionáží sídlil v Tel Avivu. Šéfem Politické sekce byl Boris Guriel. Sekce oficiálně ukončila svou činnost v roce 1951 a stala se součástí nově vzniklého Mosadu.\n\nSídlil v Paříži, v bývalém středisku Šaj pro Evropu pod názvem \"Janaj Centre\". Další základnu vybudovala Politická sekce v Římě. Ke konci roku 1948 měla své základny nebo operativce v Holandsku, severní Africe, Belgii, Československu a Německu.\nK činnostem Politické sekce v zahraničí patřil sběr informací o arabských zahraničních aktivitách (nákupech zbraní, hospodářských vztazích mezi arabskými státy a Evropou a o politice Západu vůči Střednímu východu. V zahraničí pracovalo pro politickou sekci 15 agentů a neznámý počet dobrovolníků. Tato činnost stála měsíčně asi 3000 izraelských liber.\n\nOdbor pro vnitřní činnost Politické sekce sídlil v Tel Avivu. Další pobočky měl v Jeruzalémě a Haifě. K jeho činnostem patřil telefonní a radiový odposlech, otevírání diplomatické pošty a nábor diplomatického personálu. Vnitřní (kontrarozvědná) činnost byla ukončena v roce 1950 po kritice ze strany Hlavní bezpečnostní služby Šin Bet.\n\nK největším kritikům činnosti Politické sekce patřil Isser Harel, tehdejší ředitel Šin Bet. Obviňoval její vedoucí pracovníky z vykonávání nezákonných a nemorálních činností (šmelina, kšeftování s valutami, pašování), kterými si vylepšovali omezený rozpočet a špinění jména Izrael ve světě. \n\n"}
{"id": "201073", "url": "https://cs.wikipedia.org/wiki?curid=201073", "title": "Bytča", "text": "Bytča\n\nBytča (, dříve psáno \"Nagybittse\") je okresní město na severozápadě Slovenska, v Žilinském kraji. Žije zde obyvatel. Město se rozkládá podél Váhu, v Bytčianské kotlině. Ze severu město ohraničují Javorníky a z jihu Súľovské vrchy.\n\nPrvní písemná zmínka o městě pochází z roku 1234. Toho roku podstoupili velmožové Boleslav, Kračun, Mykud a Rode druhou polovinu svého bytčanského majetku nitranskému biskupovi Jakubovi za 24 hřiven stříbra. Jako majetek nitranského biskupství byla Bytča potvrzena i v letech 1271 a 1318. V roce 1378 je Bytča v písemných pramenech poprvé titulována jako město.\n\nBěhem první poloviny 15. století se Bytče svévolně zmocnil šlechtic Pongrác ze Svatého Mikuláše, ale dlouho Bytču neudržel. V průběhu 15. století se město ocitlo v držbě mnoha šlechticů (např. Tetourové z Tetova, Podmaničtí, Michal Imrefi ze Serdahelu aj.).\n\nRoku 1563 zakoupil vlivný magnát František Thurzo za 10 000 zlatých hrad Hričov a starý hrad v Bytči, který byl ale značně poškozený. V letech 1571–1574 byl hrad pod vedením architekta Jana Kiliána z Milána přestavěn na renesanční zámek.\n\nPo Františkově smrti zdědil Bytču jeho syn Jiří, který nechal v těsné blízkosti zámku vystavět Svatební palác, jenž sloužil jako místo pro oslavy sňatků jeho několika dcer. Jiří Thurzo, jenž byl roku 1609 zvolen za uherského palatína, se zasloužil o pozvednutí města a jeho okolí. V roce 1614 udělil cechovní statuta cechu řeznickému a o dva roky později udělil totéž cechu krejčířskému.\n\nRoku 1611 se v Bytči konal soud s mocnou uherskou šlechtičnou Alžbětou Báthoryovou, která byla obviněná z mnoha bestiálních vražd mladých děvčat.\n\nJiří Thurzo skonal roku 1616 a bytčanské panství přešlo na jeho jediného syna Imricha. Imrich zemřel roku 1621 bez mužského potomstva a město tak připadlo Mikuláši Esterházimu, jenž se oženil s Kateřinou, vdovou po Imrichovi Thurzovi. V roce 1626 jsou v pramenech zmiňovány tři mlýny – jeden byl situován nad městem, druhý stál u rybníka a třetí se nacházel na řece Váhu. Císař a král Leopold I. Habsburský udělil v roce 1659 Bytči listinu, která město oprávňovala k pořádání týdenních trhů a čtyř výročních jarmarků.\n\nK roku 1673 je v městě doložených 93 řemeslnických dílen a 10 kupců. O dva roky později udělil Pavel Esterházy cechové artikule cechu hrnčířskému. Na počátku 18. století postihlo město několik nešťastných událostí. Během Rákocziho povstání bylo město roku 1708 obsazeno císařskou armádou a v témže samém roce propukla epidemie moru, která ve městě řádila až do roku 1710. V roce 1761 zachvátil město požár.\n\n19. století bylo poznamenáno rozvojem města. Vznikla zde první kavárna (1827), poštovní úřad (1857), parní pila (1868), továrna na výrobu zápalek (1878) a v roce 1883 byla Bytča připojena k železniční síti. Roku 1888 vznikla v Bytči pobočka Tatrabanky a dívčí měšťanská škola.\n\nRoku 1868 zakoupil bytčanský velkostatek židovský obchodník Leopold Popper.\n\nPovodeň z roku 1904 přinutila městskou radu aby přistoupila ke stavbě nového mostu přes Váh. Za první světové války se skupina bytčanských dobrovolníků zúčastnila bitvy u Kotešové – v této šarvátce, jenž se uskutečnila 5. prosince 1918, se dobrovolnickému sboru podařilo porazit vojska Maďarské republiky rad a druhého dne osvobodit nedalekou Žilinu.\n\nPo první světové válce vzniklo v Bytči několik spolků (Sokol, Orel, Slovenský katolický kruh, Katolické jednota atd.). Od roku 1921 ve městě působil i Klub československých turistů. V roce 1922 byla zahájena elektrifikace města.\n\nŘímskokatolický farní kostel Všech svatých prošel roku 1934 nákladnou rekonstrukcí a modernizací, během které byla zničena stará kamenná zvonice. Touto přestavbou získal kostel prakticky dnešní podobu.\n\nZa druhé světové války se Bytča a její blízké okolí stala svědkem bojů mezi nacisty a povstalci ze Slovenského národního povstání. Roku 1945 bylo město bombardováno.\n\nÉra socialismu natrvalo poznamenala tvář Bytče. Stará zástavba ustoupila té socialistické. Původní podobu si zachoval pouze zámecký areál, synagoga, náměstí a několik přilehlých ulic.\n\nBytča leží na páteřním slovenském železničním koridoru Bratislava – Žilina – Košice. Je významnou silniční křižovatkou, na dálnici D1 (E50, E75) se tu napojuje dálková silnice E442 směr Olomouc.\n\nNarodil se zde kněz, politik a prezident někdejšího Slovenského státu během druhé světové války Jozef Tiso. Také autorka dětských knížek, spisovatelka Sidónie Sakalová.\n\n\n\n\n"}
{"id": "201077", "url": "https://cs.wikipedia.org/wiki?curid=201077", "title": "The Politics of Dancing (Paul van Dyk)", "text": "The Politics of Dancing (Paul van Dyk)\n\nThe Politics of Dancing je kompilace trancové hudby, kterou namixoval Paul van Dyk a byla vydána v Ministry of Sound v říjnu 2001. Bylo to první mixované album, které Paul van Dyk vydal. V roce 2005 vyšlo album The Politics of Dancing 2.\n\n\n"}
{"id": "201079", "url": "https://cs.wikipedia.org/wiki?curid=201079", "title": "The Politics of Dancing", "text": "The Politics of Dancing\n\nThe Politics of Dancing má více významů:\n\n"}
{"id": "201084", "url": "https://cs.wikipedia.org/wiki?curid=201084", "title": "Český Rixdorf", "text": "Český Rixdorf\n\nČeský Rixdorf, německy Böhmisch-Rixdorf, je malá, roku 1737 založená osada protestantských uprchlíků z Čech (a Moravy) v dnešním Berlíně ve čtvrti Neukölln, kteří zde na pozvání a se svolením pruského krále Fridricha Viléma I. nalezli útočiště před pronásledováním v pobělohorských Čechách. \n\nČeský Rixdorf nebyla první osada, založená českými náboženskými uprchlíky. Již roku 1722 vznikla na panství Mikuláše Ludvíka Zinzendorfa v hornolužickém Herrnhutu osada Ochranov, o něco později v postupimském Babelsbergu osada Nowawes. \n\nOd roku 1737 se vyhnanci usídlují na území Rixdorfu, kde již roku 1360 byla založena osada \"Richardsdorp\" (česky \"Richardova ves\"). Během roku 1737 sem přichází kolem 350 prvních uprchlíků, mezi nimiž byl i Jan Jílek, později výrazná osobnost této komunity. Většina exulantů pocházela ze severovýchodních Čech z obcí Horní a Dolní Čermná (u Ústí nad Orlicí). Obec se od tohoto data dělí na \"Deutsch-Rixdorf\" (roku 1734 čítá 224 obyvatel) a \"Böhmisch-Rixdorf\", obě části dostávají svou samostatnou správu (až do roku 1874). Usedlíci jsou činni i v zemědělství, zejména však jako řemeslníci.\n\nUsedlíci se chápali jako potomci roku 1457 v Čechách založené Jednoty bratrské. Během krátké doby zde vznikly tři evangelické církve a společenství, existující dodnes. Jsou to: \n\nVystěhovalci používali dlouhou dobu svůj mateřský jazyk – češtinu. Jak farní zápisy, tak např. i náhrobní kameny na českém hřbitově byly zprvu české, farní zápisy byly od roku 1798 vedeny v němčině, náhrobní kameny na hřbitově v letech 1780 až 1820 byly dvojjazyčné, poté pak jen německy. Česká jména měly i některé uličky, nejdéle se udržela \"Mala ulicka\" do roku 1909, kdy byla přejmenována na Kirchgasse.\n\nO tom jak dlouhou dobu vystěhovalci hovořili česky, se názory poněkud rozcházejí. Lze vycházet z toho, že poslední (lámaně) česky hovořící potomci exulantů zemřeli přibližně v sedmdesátých letech 20. století.\n\nRoku 1849 postihl osadu velký požár, který zničil většinu stavení, která byla však obratem znovu postavena – jak o tom svědčí dodnes nápisy na některých domech. \n\nK nejlépe zachovalým historickým budovám areálu patří dnes původně školní budova v Kirchgasse 5. Slavnostní otevření se uskutečnilo 14. listopadu 1753, školní výuka se konala až do roku 1909. Na průčelním štítu je zřetelně viditelný kalich, který má upomínat nejen na původ budovy, ale i na skutečnost, že v letech 1754 až 1761 se zde nacházel první modlitební sál společenství. Ve dvou místnostech budovy se dnes nachází malé muzeum. Jedná se o nejstarší zachovanou školní budovu v berlínské čtvrti Neukölln. \n\nČeský hřbitov: pro na tehdejší dobu velký počet úmrtí (136 osob mezi lety 1737 a 1751) vznikl mezi dnešním náměstím Karl-Marx-Platz a ulicí Kirchhofstraße roku 1751 hřbitov pro českou osadu, dodnes zvaný \"Der Böhmische Gottesacker\". Hřbitov byl a je užívaný všemi třemi církevními společenstvími; jedná se o druhý nejstarší dodnes používaný hřbitov v Berlíně. Zde byl, jeden rok před vydáním Tolerančního patentu, pohřben i Jan Jílek. \nBetlémský kostel (německy \"Bethlehemskirche\"), obecně zvaný \"Rixdorfský vesnický kostel\" (\"Rixdorfer Dorfkirche\"), nacházející se na náměstí Richardplatz, pochází původně z roku 1481, byl v 16. století zničen velkým požárem (zbyly pouze zdi stavení). Po roce 1737 byl znovu vybudován a je dodnes užíván reformovanými luterány. Bohoslužby, které konají jen jednou až dvakrát v měsíci, jsou drženy v němčině, dodržují však starou liturgii.\n\nCírkevní společenství je činné v sociální oblasti, podílí se na tradičním každoročním (tzv. českém) vánočním trhu; kostel je znám svou výbornou akustikou a pořádají se zde koncerty.\nRixdorfská kovárna (\"Rixdorfer Schmiede\"), ležící uprostřed náměstí Richardplatz, první zmínka z roku 1624, patřila zprvu jednomu berlínskému kováři, který sem jednou týdně jezdil – berlínský kovářský cech se obával konkurence. Od roku 1797 se zde však usadil místní kovář, jehož rodina a potomci zde pracovali přes 150 let. \n\nKovárna pracuje dodnes, i když převážně v umělecké a renovační oblasti (a ve výrobě nožů), v místnostech se nachází i místní Ženský rixdorfský klub (\"Rixdorfer Frauentreffpunkt\"). I kovárna se účastní tradičních vánočních trhů.\n\nComenius-Garten, \"Zahrada Komenského\", založena na památku Jana Amose Komenského, není historickou památkou ve vlastním slova smyslu: založena byla 11. června 1995 za účasti primátorů Berlína a Prahy na pozemku o 7000 m²; návrh vycházel z pedagogických a filozofických představ Komenského a znázorňuje symbolicky činnost a dějiny Českého Rixdorfu a potomků vystěhovalců 18. století; má symbolicky přispět porozumění mezi Čechy a Němci – při otevření zahrady byla podepsána současně i smlouva o partnerských městech Praha a Berlín.\n\nObec Český Rixdorf (Böhmisch-Rixdorf) byla roku 1874 spojena s obcí Deutsch-Rixdorf, vznikl tak spojený Rixdorf, který byl roku 1912 přejmenován (spolu s přilehlými obcemi) na Neukölln, roku 1920 pak v rámci nového administrativního dělení se tento stal částí tzv. Velkého Berlína (Groß-Berlin), dnes je jedním z berlínských obvodů.\n\nEdita Štěříková: Běh života českých emigrantů v Berlíně v 18. století. Kalich, Praha 1999. ISBN 80-7017-253-3.\n\nJan Jílek - krejčí, který chodil s Bohem. O.s. České studny, Vojnův Městec, 1998, ISBN 80-905574-0-6\n\n"}
{"id": "201091", "url": "https://cs.wikipedia.org/wiki?curid=201091", "title": "The Politics of Dancing 2", "text": "The Politics of Dancing 2\n\nThe Politics of Dancing 2 je album trancové hudby mixované Paul van Dykem jako pokračování jeho The Politics of Dancing. Album bylo vydáno 19. září 2005.\n\n\n"}
{"id": "201098", "url": "https://cs.wikipedia.org/wiki?curid=201098", "title": "Orel (město)", "text": "Orel (město)\n\nOrel, též Orjol ( , výslovnost ) je město v západním Rusku, zhruba 350 km jižně od Moskvy. Městem protéká řeka Oka (přítok Volhy). Orel je centrem Orelské oblasti a dělí se na čtyři městské rajóny. Žije zde obyvatel.\n\nSídlo vzniklo pravděpodobně již ve 12. století. Roku 1556 zde byla zřízena pevnost k obraně jižních hranic Moskevské Rusi. V letech 1611 a 1615 bylo zničeno nájezdy polských vojsk. V 18. století zde vznikly jedny z prvních manufaktur v Rusku; k dalšímu hospodářskému rozvoji přispěla výstavba cest a železnic (Orel leží na důležitém silničním i železničním tahu Moskva – Kursk – Charkov – Sevastopol, který se zde kříží s tratí Brjansk – Jelec). Město utrpělo těžké škody během nacistické okupace (1941-1943).\n\nZ Orlu pochází ruský literární vědec a komparatista Michail Michajlovič Bachtin (1895-1975). Nedaleko se narodil spisovatel Ivan Sergejevič Turgeněv, ve městě se nachází jeho muzeum.\n\n\n"}
{"id": "201101", "url": "https://cs.wikipedia.org/wiki?curid=201101", "title": "Minnesängři", "text": "Minnesängři\n\nMinnesängři jsou skupina německých básníků z konce 12. století a z počátku 13. století, kteří ve své zemi aklimatizovali dvorskou poezii francouzského původu.\n\nHlavními z nich jsou Dietmar von Aist (jeden nebo možná dva básníci druhé poloviny 12. století), Wolfram von Eschenbach (kolem r. 1170 - 1220), známější jako básník epický, Walther von der Vogelweide (kolem r. 1170 - 1230).\nJejich díla oslavují lásku (hornoněmecky \"Minne\", původní smysl toho slova je „vzpomínka“), vyjadřují úctu a obdiv k dámě básníkových představ. Ideály rytířství a dvorné lásky jsou v nich kodifikováný vskutku obřadnou formou. Avšak na rozdíl od francouzských trobadorů minnesängři vynikali v jiných poetických žánrech, jako jsou písně lidové a náboženské a písně křižácké. Rozlišovalo se jaro (druhá polovina 12. století), léto (počátek 13.století) a podzim minnesangu , kdy se inspirace stává realističtější, venkovštější, didaktičtější, satiričtější (gnómický proud). Jedním z hlavních představitelů tohoto „vesnického“ proudu je Neidhart von Reuenthal (kolem r. 1180 - 1250), tvůrce „dvorské vesnické poezie“ (\"höfische Dorfpoesie\"), která se po něm změní v poezii obžernou (\"Fresslieder\").\n\nNejslavnější rukopis minnesangu, \"Codex Manesse\" z počátku 14. století, je uchován v Heidelberku: obsahuje díla 139 básníků (včetně např. českého krále Václava II.) a 138 miniatur představujících minnesängry i s jejich erby, někdy ovšem smyšlenými.\n\n"}
{"id": "201103", "url": "https://cs.wikipedia.org/wiki?curid=201103", "title": "Jolande Harmerová", "text": "Jolande Harmerová\n\nJolande Harmerová, rozená Gabajová (1913 – 1959), byla agentka arabské sekce politického oddělení Židovské agentury (Jišuv) a od vyhlášení nezávislosti Izraele oddělení pro Střední východ při ministerstvu zahraničí. Nasazena byla v arabských zemích.\n\nJolande Harmerová se narodila v Alexandrii (Egypt) jako dcera turecko-židovské matky. Za svůj život byla celkem třikrát vdaná (poprvé v 17 letech). Měla jedno dítě. Své jméno si později pohebrejštila na Har-Mor.\n\nK špionáži pro Židovskou agenturu byla získána někdy v letech 1945 – 46. Byla hezká, křehce vypadající blondýnka, a proto pro ni nebyl problém navazovat styky s vysoce postavenými muži, např. v Arabské lize, káhirských novinách či mezi evropskými diplomaty v Egyptě. Od nich získávala informace o dění v Arabské lize, egyptské armádě či na ministerstvu zahraničí. Jako krytí používala žurnalistiku; přispívala do pařížských novin a magazínů články o egyptských otázkách. Mezi její největší úspěch patřilo proniknutí na velvyslanectví USA v Káhiře a získání kopií tajných telegramů, v nichž chargé d'affaires informoval washingtonské ministerstvo zahraničí o počtu alžírských a tuniských posil bojujících v Palestině na straně Arabů.\n\nV roce 1948 byla zatčena egyptskou policií. Ve vězení onemocněla, ale někomu se podařilo dosáhnout jejího propuštění. Byla vyhoštěna a na příkaz svých řídících orgánů se usadila v Paříži. Velení arabské sekce Židovské agentury se domnívalo, že byla propuštěna pouze na základě ochoty pracovat pro Arabskou ligu.\nI z Paříže udržovala písemnou korespondenci se svými bývalými egyptskými známostmi a zásobovala Tel Aviv velkým množstvím informací, převážně politického charakteru. Později se stala součástí „pařížské odbočky“ oddělení pro Střední východ. V průběhu padesátých let pracovala pro Izrael ve Španělsku.\n\n"}
{"id": "201109", "url": "https://cs.wikipedia.org/wiki?curid=201109", "title": "Evanescence", "text": "Evanescence\n\nEvanescence je americká hudební skupina hrající spojení gothic rocku, alternative rocku a alternative metalu. Název skupiny může být přeložen jako „pomíjivost“, „nestálost“, „zmizet jako pára“. Zakladatelka skupiny o své kapele řekla, že hrají především epicky dramatickou, temnou rockovou hudbu. Po textové stránce Evanescence zahrnuje témata od lásky přes zoufalství až po temnou beznaděj. Díky milionům prodaných desek také získali dvě sošky Grammy.\n\nRocková formace Evanescence vznikla v roce 1998 v arkansaském městě Little Rock. Založili ji zpěvačka Amy Lee a kytarista Ben Moody, kteří se seznámili v teenagerských letech na dětském táboře, kde Amy občas zpívala a hrála na klavír. Ben ji uslyšel, jak zpívá píseň \"I'll Do Anything For Love\" a později ji přesvědčil o společném založení skupiny.\n\nEvanescence o sobě nejprve dali vědět v Little Rocku na konci devadesátých let. Ale jak se dalo předpokládat, rocková kapela tohoto ražení to vzhledem k místním hudebním tradicím na americkém Středozápadu neměla nejjednodušší. „Mladí lidé zde většinou poslouchají death metal, starší generace zase podstatně měkčí hudbu,“ vysvětluje Lee. „Vlastně si nevzpomenu ani na jednu zdejší kapelu, která by měla v čele zpěvačku.“\n\nA tak začali, ovlivněni širokým spektrem umělců, vydávat svá první EP. Ačkoli nedisponovali reputací získanou živými vystoupeními, rychle si vybudovali velmi dobré renomé.\n\n„Paradoxně jsme s Amy zůstávali skrytí, hodně v ústraní,“ vzpomíná Moody. „Když jsme napsali druhou skladbu – sedmiminutový gothic-rockový hymnus \"Understanding\", začala ho z nám neznámého důvodu hodně často hrát jedna místní rádiová stanice. Najednou jsme byli ve městě populární, jenže nikdo nás vlastně neznal, nikdo netušil, kde by nás mohl najít. A to vše jen kvůli tomu, že jsme si nemohli dovolit odehrát koncert. Byl jsem jen já a Amy. Peníze na muzikanty, kteří by s námi mohli hrát naživo, jsme prostě tehdy neměli.“\n\nEvanescence vydali v roce 2000 vlastním nákladem své první plnohodnotné album Origin. To jim pomohlo k vytvoření hitu „My Immortal“ a posléze i k získání podpory pro oficiální vydání druhé desky Fallen.\n\nAlbum Fallen bylo nahráváno mezi lety 2001 a 2003 a bylo vydáno 4. března 2003 u labelu Wind-up Records. Vznikalo v Los Angeles a kapele se na něm podařilo udržet rovnováhu mezi křehkou krásou a přirozenou rockovou tvrdostí. S druhou deskou se Evanescence proslavili i za oceánem, zejména písní \"Bring Me To Life\", kterou na sebe upozornili hlavně v soundtracku k filmu Daredevil.\n\n22. října 2003 skupinu opustil zakládající člen Ben Moody. Stalo se tak po hádce s ostatními členy, ve které šlo o rozdíly v tvorbě a názorech na jejich hudbu. Mnoho fanoušků bylo zmateno touto změnou, protože na desce Fallen se kromě Lee a Moodyho podílela také spousta jejich přátel. Mnozí příznivci skupiny se obávali, že Evanescence kvůli ztrátě jednoho ze svých zakladatelů zaniknou, ovšem nestalo se tak.\n\nNa Moodyho post ve skupině byl dosazen kytarista Terry Balsamo. Od té doby Evanescence tvořili zpěvačka a klavíristka Amy Lee, kytarista Terry Balsamo, druhý kytarista John LeCompt, baskytarista Will Boyd a bubeník Rocky Gray. Složení kapely fanoušci označili jako lepší než kdy předtím.\n\n22. listopadu 2004 přibylo na kontě Evanescence CD a DVD s názvem Anywhere But Home. Jedná se o audio a videozáznam z jejich koncertu v Paříži z 25. května 2004, kde rocková formace zahrála nejen téměř všechny písně z Fallen, ale představila i jiné, dosud oficiálně nevydané písně \"Missing\", \"Breathe No More\" a \"Farther Away\" a také cover písně \"Thoughtless\" od KoRn.\n\n14. června 2006 opustil kapelu baskytarista Will Boyd. Důvod? Údajně již nechtěl absolvovat další náročné turné po světě – kvůli tomu nebyl vůbec se svou rodinou, které by rád věnoval více času. Tuto změnu oznámila fanouškům sama Amy Lee na neoficiální webové diskusní stránce EvBoard.com.\n\nV interview s MTV (10. srpna 2006) Amy Lee představila nového člena jménem Tim McCord, který opustil svou předchozí kapelu Revolution Smile a vyměnil kytaru za baskytaru.\n\nV roce 2006 navštívili Amy Lee a John LeCompt Evropu, a to města Londýn, Barcelonu a Paříž. Po tomto turné vydali další úspěšné album The Open Door, které bylo v Evropě vydáno 2. října 2006. Obsahuje 13 písní, přičemž oficiálními singly se v uvedeném pořadí staly \"Call Me When You're Sober\", \"Lithium\", \"Sweet Sacrifice\" a \"Good Enough\". Jmenované písně mají i své videoklipy.\n\nDalší turné Evanescence začalo října 2006 v Torontu, pokračovalo přes Kanadu, Japonsko, Austrálii a skončilo opět v USA. Druhé turné k The Open Door se konalo v rámci Family Values Tour 2007 s KoRn a dalšími skupinami. V plánu byl původně také koncert v Praze, ale nakonec byl z neznámého důvodu zrušen.\n\nAmy Lee napsala také píseň \"Together Again\", která měla být původně použita pro soundtrack k filmu Letopisy Narnie - Lev, Čarodějnice a Skříň (2005). Producenti píseň nakonec nepřijali s vyjádřením, že je „příliš temná“.\n\nV květnu 2007 ze skupiny odešli dva členové – bubeník Rocky Gray a kytarista John LeCompt. Vzhledem k tomu, že se oba věnovali i práci s jinými, poměrně tvrdšími kapelami, lze předpokládat, že došlo ke konfliktu ohledně hudebního stylu. Amy Lee krátce před svou svatbou na jaře 2007 najímá na dočasnou výpomoc dva nové hudebníky: Troye McLawhorna a Willa Hunta z kapely Dark New Day – a 6. května 2007 se vdává za svého přítele, terapeuta jménem Josh Hartzler. Dočasní členové doplňují sestavu Evanescence během dlouhého turné k albu The Open Door v roce 2007, po jeho skončení se oficiálně vracejí ke své původní kapele.\n\nDeska The Open Door vyšvihla Evanescence na výsluní ve stovkách hitparád. Píseň \"Together Again\", která nakonec nebyla na album zařazena, vydávají Evanescence až o pět let později. 22. ledna 2010 skupina oficiálně oznamuje, že vstupuje do partnerství s nadací United Nations Foundation a hodlají finančně podpořit jejich program pro výpomoc oblastem na Haiti, postiženým zemětřesením. Dosud nevydaný song byl tak zpřístupněn ke stažení každému, kdo zaslal dobrovolný příspěvek a podpořil tím United Nations’ Central Emergency Response Fund (CERF).\n\n11. října 2011 vyšlo album, nazvané Evanescence. Objevilo se ve dvou verzích – standardní CD se dvanácti skladbami a „Deluxe edition“ se čtyřmi bonusovými skladbami a přiloženým DVD, které obsahuje videoklipy a záběry ze zákulisí.\n\nNahrávání třetího alba začalo již 22. února 2010, kdy kapela oficiálně oznámila přesun do studia. Producentem nové desky měl být nejprve Steve Lillywhite (The Rolling Stones, U2). Později byla ale oznámena změna a desku produkoval Nick Raskulinecz (Foo Fighters, Alice in Chains). Lee později uvedla, že „Steve prostě nebyl správná volba“. Kapela se kvůli problémům s nahrávací značkou vrátila zpět k práci na novém albu až na začátku dubna 2011 a jeho vydání bylo naplánováno na podzim. Nahrávání probíhalo v Blackbird Studios v Nashville, Tennessee.\n\nV rozhovoru s hudebním magazínem Kerrang! Lee později uvedla, že album se bude jmenovat jednoduše „Evanescence“. Pro tento název se rozhodla, protože skladby jsou „o kapele a o tom, jak se jí podařilo znovu se do Evanescence zamilovat“. Dalšími tématy jsou oceán, láska a svoboda.\n\nPrvní singl z desky se jmenuje What You Want. Vyšel 9. srpna 2011. 24. ledna 2012 vyšel druhý singl jménem My Heart is Broken.\n\n\n\n\n"}
{"id": "201114", "url": "https://cs.wikipedia.org/wiki?curid=201114", "title": "Miloš Sýkora", "text": "Miloš Sýkora\n\nMiloš Sýkora (15. listopadu 1920 Heřmanice – 30. dubna 1945 Ostrava), vlastním jménem Emil Sýkora, byl ostravský soustružník a člen komunistické mládeže, který zahynul koncem druhé světové války během osvobozování Ostravy a je po něm pojmenován most Miloše Sýkory.\n\nNarodil se v dělnické rodině v domě čp. 73. Jeho otec, strojní zámečník na dnešním dole Petr Bezruč, zemřel v roce 1923 na plicní chorobu. Matka byla v domácnosti, protože však nebyla schopna uživit sebe a svou rodinu z malé penze po manželovi, hledala si práci. Po několika dočasných zaměstnáních nalezla stálý pracovní poměr jako školnice ve Skřečoni u Bohumína. Zde s ní až do svých pěti let pobýval i malý Emil.\n\nChlapec pobýval poměrně často u své tety Františky Důlové v Muglinově i strýce Gustýna v Michálkovicích. Jako prvňák navštěvoval školu v Rychvaldě, kde pobýval u svých příbuzných, rodiny Koláčkových. Rychvaldskou školu navštěvoval i ve druhé třídě. V té prodělal těžký záškrt. Poté se jeho matka rozhodla ponechat Emila definitivně u tety Důlové. Ta sama měla šest vlastních dětí, Emil byl sedmý v rodině. Teta si ho velmi oblíbila pro jeho klidnou, mírnou a skromnou povahu, on sám si jí později velmi vážil pro její péči, za kterou byl vděčný.\n\nMiloš, jak si ho Důlovi přejmenovali, zde brzy zdomácněl. Chodil do obecní i měšťanské školy na Hladnově. V té době již vnímal nelehkou sociální situaci své rodiny i svých kamarádů. Jako dospívající pomáhal v mládežnickém hnutí. On i jeho přátelé roznášeli letáky, zvali na schůze a podporovali činnost komunistické strany.\n\nV roce 1935 nastoupil do učení. Jeho teta nesouhlasila s tím, aby se stal horníkem, proto se u německé firmy \"Mareth a Pachet\" sídlící v Ostravě-Přívoze vyučil soustružníkem.\n\nV roce 1937 vstoupil do Svazu mladých, který sdružoval ostravské mladé komunisty. Později se stal členem Národního hnutí pracující mládeže, které sdružovalo levicově orientovanou mládež. Činnost hnutí se však nestihla pořádně rozvinout, neboť došlo k rozpadu Československa.\n\nKdyž Němci obsadili 14. března 1939 Ostravu, stal se členem ilegálního komunistického hnutí mládeže. Dne 3. května 1940 byl gestapem zatčen, vyslýchán a surově bit. V únoru 1942 byl soudem ve Vratislavi odsouzen na tři léta odnětí svobody v ratibořské káznici. V květnu 1943 mu trest skončil, avšak propuštěn na svobodu nebyl. Byl převezen do sběrného tábora Veveří u Brna, odkud byl v červenci 1943 propuštěn. Poté nastoupil zpět u firmy, ve které se vyučil.\n\nNa podzim 1944 mu byla nařízena práce v zákopech na Valašsku. Nejprve pracoval v Zubří u Valašského Meziříčí, později v Juřince. Svým spolubojovníkům poskytoval cenné informace, např. o výrobě plynových masek v místní gumárně. Na vánoce 1944 odjel do Ostravy, odkud se již do zákopů nevrátil.\n\nSpolu se svým přítelem Václavem Veselým se ukrýval u své matky v Sadové ulici. Ta v té době pracovala jako domovnice, proto synův pobyt ve sklepním bytě nebyl nápadný. V domě navíc bydlel nacistický funkcionář, proto gestapo nepředpokládalo, že by se v domě mohl ukrývat nějaký odbojář. Dne 30. dubna 1945 ráno informoval svou rodinu o příchodu Rudé armády.\n\nNejasný je podíl Miloše Sýkory na záchraně mostu přes Ostravici spojujího moravskou a slezskou část Ostravy, po kterém přejížděly jednotky Rudé armády v dubnu 1945 během osvobozování Ostravy. Na základě údajné účasti Miloše Sýkory na zachráně podminovaného mostu byl po válce původně Říšský most přejmenován na most Miloše Sýkory.\n\nNejednalo se o náhodný akt, záchrana tohoto mostu byla dlouhodobě plánovanou operací. (Podle jedné z verzí prosazované především komunistickými historiky se Miloš Sýkora podílel na záchraně mostu zásadním způsobem.)\n\nMístní odbojáři věděli již řadu týdnů, že do domu číslo 22 v Kostelní ulici vedou dráty od dynamitové nálože umístěné pod mostem. Paradoxem bylo, že v témže domě se nacházel psací a rozmnožovací stroj, na kterém odbojáři tajně tiskli své letáky.\n\nKdyž 30. dubna 1945 po 19. hodině přijel k mostu tank číslo 051, Sýkora a jeho přítel Olšák informovali tankisty, že je most podminován. Dobrovolně se přihlásili, že přestřihnou dráty vedoucí k náložím. Dostali nůžky a raketovou pistoli. Po přestřižení drátů a odpálení světlice tank bezpečně přejel most, avšak Sýkora byl při ústupu po železné konstrukci mostu zpozorován Němci, kteří ho zastřelili kulometem.\n\nSmrtelně zraněný Sýkora padl před hostincem Na společenstvu, kde ho našli lidé až druhý den ráno. Byl mezi nimi i otec Konráda Babraje. Když Sýkoru obrátili na záda, uviděli v jeho hrudi hlubokou ránu. Tělo bylo promočené, z čehož nálezci mylně usoudili, že při osvobozování spadl do řeky. Předchozí noc však pršelo.\n\nKrátkodobě byl se sovětskými vojáky pochován na provizorním hřbitově před Novou radnicí, poté na moravskoostravském městském hřbitově. Jeho hrdinský čin připomíná kromě současného jména mostu také pomník na slezské straně řeky, jehož autorem je sochař Konrád Babraj.\n\nSýkorův přítel Olšák, někdy zmiňovaný jako Olša, je pravděpodobně Miloš Poštulka, jehož příjmení bylo zkomoleno. Poštulka byl ten den přímým účastníkem akce na záchranu mostu. Byl však o den později zraněn granátem a zemřel 4. června 1945 v ostravské nemocnici.\n\nKomunistická verze události byla zpodobněna ve filmu Tanková brigáda režiséra Ivo Tomana z roku 1955, kde Miloše Sýkoru ztvárnil Jiří Vala.\n\nV pozdějších letech byla Sýkorova účast na záchraně mostu zpochybněna. Bylo vytvořeno několik alternativních verzí celé události, převážně se jednalo o účast německých vojáků.\n\nPodle první z nich rozbušky vytáhl německý vojín Robert Cysarz, který chtěl dezertovat z wehrmachtu. Po tomto činu mu byly poskytnuty civilní šaty a potvrzení pro rudoarmějce, že svým jednáním zachránil poslední most přes Ostravici.\n\nZásluhu Miloše Sýkory v druhé verzi zpochybnil řezník Rudolf Hanke, který nalezl Sýkorovo mrtvé tělo a přenesl jej před hostinec, kde bylo později nalezeno. Do protokolu vypověděl, že dráty nebyly přestřiženy. Dle jeho výpovědi to byl on, kdo okřikl Němce chystající se odpálit nálože, že to již nemá smysl, neboť Sověti jsou již blízko.\n\nTřetí verzi poskytl Karel Laryš, který tvrdil, že Sýkora byl zastřelen omylem. Most dle něj nezničila německá posádka, kterou přítomní čeští občané přemluvili, aby nálože neodpálila. Za to je Češi předali sovětským vojákům s upozorněním, že most byl zachráněn díky nim. Laryš dále uvedl, že tuto informaci předal několika představitelům strany, ale setkal se jen s odmítnutím a vyhrožováním.\n\n"}
{"id": "201115", "url": "https://cs.wikipedia.org/wiki?curid=201115", "title": "Jordánský dinár", "text": "Jordánský dinár\n\nJordánský dinár (arabsky دينار أردني) je zákonným platidlem státu Jordánsko. Kromě Jordánska se tato měna používá i v Západním břehu Jordánu. Toto území spolu s Pásmem Gazy tvoří Palestinu, částečně samostatný státní útvar. Jordánský dinár je v Západním břehu Jordánu používán souběžně s měnou sousedního Izraele- šekelem. Pásmo Gazy, které je také součástí Palestiny, používá šekel a egyptskou libru.\n\nISO 4217 kód dináru je JOD. Název \"dinár\" má jordánská měna společný s několika měnami států, které byly v minulosti součástí Osmanské říše. Jeden dinár se dělí na 10 \"dirhamů\", 100 \"piastrů\" a 1000 \"fils\".\n\nJordánský dinár je od roku 1995 pevně navázán na americký dolar USD. Pevný směnný kurs byl stanoven na: \n1 JOD = 1.41044 USD1 USD = 0.709 JOD\n\n"}
{"id": "201119", "url": "https://cs.wikipedia.org/wiki?curid=201119", "title": "Vavřinec (jméno)", "text": "Vavřinec (jméno)\n\nVavřinec je jméno odvozené od vavřínu a česká obdoba latinského jména Laurentius. Jiná podoba jména je Vavřín. Latinské jméno se vykládá jako \"laurentský\", pocházející \"z Laurenta\" (zaniklé město u Říma), případně také od \"laureatus\", \"vavřínem ověnčený\" čili \"vítězný\"; \"laurus\" je latinský název vavřínu. Ženskou podobou je Laura.\nPodle českého občanského kalendáře se jeho svátek slaví 10. srpna.\n\nVávra, Vavřa, Lauren, Loren, Laurent\n\n\n"}
{"id": "201121", "url": "https://cs.wikipedia.org/wiki?curid=201121", "title": "Grand Prix Bahrajnu 2007", "text": "Grand Prix Bahrajnu 2007\n\nGrand Prix Bahrajnu 2007 (IV. Gulf Air Bahrain Grand Prix) třetí závod 58 ročníku mistrovství světa vozů Formule 1 se již po čtvrté uskutečnil na okruhu Sakhir.\n\nKlimatické podmínky na okruhu nebyly zrovna ideální: teplota trati přesahovala 40° a teplota vzduchu byla okolo 30°. Součástí závodního víkendu, byl letos poprvé závod GP 2 Serie a Porsche Mobil 1 SuperCup. Celý závodní víkend zahajovala velkolepá přivítací party \"Welcome party in the paddock\" s ukázkou letecké akrobacie, sokolnictví a tradiční arabské hudby a kultury. Přítomen byl i šejk Salman bin Hamad Al-Khalifa jenž je korunním princem Bahrajnu a který předával cenu prvnímu v cíli. Z dalších známých osobností se v boxech objevili: šejk Fawaz bin Mohammed (ministr sportu v Bahrajnu), Cora Schumacher (manželka Ralfa Schumachera), Sonia Irvine (sestra Eddie Irvina), Sir Jackie Stewart, nebo německý tenista Boris Becker.\n\n\n Felipe Massa- Ferrari F2007-1'34.067\n\n\n Felipe Massa- Ferrari F2007- 1:32.652\n\n"}
{"id": "201122", "url": "https://cs.wikipedia.org/wiki?curid=201122", "title": "Lilek vejcoplodý", "text": "Lilek vejcoplodý\n\nLilek vejcoplodý (\"Solanum melongena\"), jinak také baklažán, je jednoletá rostlina z rodu lilek (příbuzná s bramborem a rajčetem), z čeledi lilkovité. Dorůstá až jednometrové výšky. Květy jsou nachové až světle fialové. Plodem jsou červenofialové bobule používané jako plodová zelenina a označované jako lilek.\n\nPochází z jižní Evropy, hlavně z Balkánu. Lilek vejcoplodý se především pěstuje jako zelenina (botanicky správně se však jedná o ovoce, stejně jako je tomu u rajčete, papriky a jiných lilkovitých). Je náročný na teplo. Je vhodný i pro skleníkové pěstování. Více je rozšířeno pěstování na záhonu, ale lze jej pěstovat ve skleníku nebo i v květináči min. průměru 22 cm, potom má dost zeminy pro vytvoření dostatečného kořenového systému. Úroda se pohybuje až 7 plodů/1 rostlinu. Lilek se musí přihnojovat a zeminu je nutno udržovat neustále vlhkou.\n\nPlody se konzumují zásadně tepelně upravené, za syrova nejsou dobré. Lilek se vysévá nejlépe už v únoru, protože keřík roste velmi pomalu a navíc je třeba výhony zaštípnout, aby rostlina vytvořila keřík. Za oknem na parapetu sazenice zdárně sílí a teprve začátkem června ji je možno umístit na záhon nebo ponechat v květináči. Rostliny mohou v květináči i přezimovat.\n\nLilek, který pochází z teplé Východní Indie, se pěstuje pro podlouhlé plody s fialovou pokožkou a jemnou měkkou dužninou. Existují i kultivary kulaté. Je vhodný jako dietní jídlo při žaludečních a střevních chorobách a při chorobách souvisejících s výměnou látkovou. Příznivě ovlivňuje obsah cholesterolu v krvi. Obsahuje vitamíny, zejména provitamín A, minerální soli a jiné účinné látky.\n\nLilek lze s úspěchem pěstovat na záhonech jen v teplých a slunných polohách. Tepelné nároky má obdobné jako paprika. Vyžaduje lehčí, teplé humózní a dostatečně hluboké půdy. Těžké a vlhké půdy jsou studené, a proto se pro pěstování lilku nehodí. V méně vhodných polohách, kde bývá vlhké studené počasí, jej lze pěstovat v pařeništi nebo pod přenosným pařeništním rámem. Je též výhodné pěstovat lilek na záhonech přikrytých černou netkanou textilií, která více absorbuje teplo a zahřívá půdu, nebo pod tunelovými kryty.\n\nSemena se vysévají počátkem března do misek nebo truhlíků ve skleníku nebo pařeništi. Semenáčky se přepichují na vzdálenost 10 cm nebo raději do květináčů průměru 10 cm. Během pěstování sazenic nemá klesnout teplota po 18 °C. Rostliny se vysazují na záhony koncem května nebo počátkem června, do poloteplého nebo studeného pařeniště koncem dubna, na vzdálenost 40 x 40 cm. Půdu je třeba vyhnojit stejně jako pro rajčata. Nastane-li po výsadbě chladné počasí, přikrývají se sazenice na záhonech ochrannými fóliovými klobouky.\n\nK tvorbě velkých plodů je třeba ponechat na rostlině jen 4 nejsilnější výhony a na nich 5 až 7 plodů. Ostatní výhony, popřípadě i malé plody se včas vyštipují. V době tvorby plodů je lilek náročný na vláhu. Plody se sklízí před plnou zralostí, tak mají pevnější a chutnější dužninu. Odřezávají se i se stopkou.\n\nVyužívána je především čerstvě vymačkaná šťáva z plodu. Čerstvá šťáva má antibiotické účinky, čerstvé plody snižují obsah cholesterolu v krvi. Lilek vejcoplodý podporuje činnost jater a tzv. čistí krev. Proto je vhodný i jako podpůrný prostředek při léčbě kožních afektů a ekzémů.\n\nNejsou známy vedlejší účinky.\n\nBěžnou úpravou je čerstvý marinovaný lilek. Syrový baklažán vložíme do marinády z octa, soli, rozmačkaného česneku a pepře. Po 24 hodinách se konzumuje syrový. Oloupané a na tenká kolečka pokrájené lilky lze v těstíčku smažit na oleji, velmi chutný je také lilek zapečený (baba ganuš), lilek lze také sterilovat.\n\nLilek vejcoplodý je mimořádně bohatý na minerální soli fosforu, vápníku, draslíku, hořčíku, železa a manganu.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných plodu lilku.\n\n\n \n"}
{"id": "201123", "url": "https://cs.wikipedia.org/wiki?curid=201123", "title": "Tiraspol", "text": "Tiraspol\n\nTiraspol (moldavsky \"Tiraspol/Тираспол\"; rusky a ukrajinsky \"Тирасполь\") je město v jihovýchodním Moldavsku na řece Dněstr. Tiraspol je hlavním městem Podněsterské moldavské republiky, která však není mezinárodně uznávána a jež je výrazným destabilizačním činitelem jihovýchodní Evropy. V roce 2005 zde žilo 158 000 obyvatel.\n\nTiraspol byl založen roku 1792 Alexandrem Suvorovem. Název byl utvořen z řeckých slov \"Tyras\" (starověký název pro řeku Dněstr) a \"polis\", město. V letech 1929–1940 bylo do Tiraspolu přeneseno hlavní město Moldavské ASSR, autonomního celku v rámci Ukrajinské SSR, sídlícího od svého vzniku roku 1924 v Baltě. V roce 1940 obsadil Besarábii Sovětský svaz, ale od srpna 1941 do dubna 1944 byla opět okupována fašistickým Rumunskem. Poté se město stalo natrvalo součástí Moldavské SSR až do roku 1990, kdy zde byla vyhlášena neuznaná nezávislost Podněstří.\n\nTvář města, které je tvořeno především bloky panelových sídlišť a reprezentativními budovami v sovětském stylu, se od dob SSSR téměř nezměnila. Město leží na důležité silniční a železniční spojnici Oděsa - Kišiněv. Kvůli problémům s celníky a nevstřícnosti podněsterských úřadů byla však v březnu 2007 osobní železniční doprava zastavena a některé z autobusových spojů byly přesměrovány přes město Căușeni, aby se vyhnuly podněsterskému území.\n\nPo Rusko-gruzínském konfliktu roku 2008 uzavřel Tiraspol, hlavní město neuznaného státu, partnerství s městy Suchumi a Cchinvali, sídly dalších mezinárodně neuznávaných států podporovaných Ruskem.\n\nTiraspol měl význačnou židovskou komunitu (29 % v roce 1926), která se mnohokrát stala předmětem antisemitských útoků. Ty se znovu objevily v roce 2001 a 2004, kdy bylo poničeno 70 náhrobků na židovském hřbitově (místní úřady odmítly podílet se na nápravě škod) a posléze spáchán pokus podpálit místní synagogu.\n\n\n\n"}
{"id": "201127", "url": "https://cs.wikipedia.org/wiki?curid=201127", "title": "Záhlinické rybníky", "text": "Záhlinické rybníky\n\nZáhlinické rybníky je soustava čtyř rybníků, nacházejí se na střední Moravě asi 200 m západně od obce Záhlinice a Hulína v okrese Kroměříž ve Zlínském kraji v Hornomoravském úvalu u ústí Rusavy do Moravy. Jde o významné stanoviště a hnízdiště vodních a tažných ptáků.\n\nRybníky v Záhlinicích byly budovány již od 14. století. V letech 1547 - 1573 je rozšířil olomoucký biskup Jan Dubravius.\nV 18. století byly rybníky vysušeny a přeměněny na pastviny.\n\nRybníky byly obnoveny až v letech 1953 – 1981 Státním rybářstvím Přerov.\nCelková rozloha rybníků je 239 ha.\nV roce 1978 byly Svárovský a Doubravický rybník rozdělen na několik menších ploch. Svárovský rybník byl rozdělen na tři části Doubravický na pět.\n\nOd roku 1992 má rybníky v pronájmu firma Rybářství Hulín, která chová kapry, amury, tolstolobiky, líny, štiky a sumce. Kromě ryb se zde také chová vodní drůbež.\n\nPřírodní park byl vyhlášen 12. dubna 1995 na ploše 500 ha, kromě samotných rybníků zahrnuje i starý dubový porost Zámeček táhnoucí se od rybníků západně až ke Kroměříži, kde se nachází také myslivna Zámeček. V ní se narodil Ferdinand Stolička (7. červen 1838 – 19. červen1874 Murghí, Ladak, Indie), přírodovědec, geolog a paleontolog, který působil v Indii a Himálaji.\n\nDalší částí parku je Filena, lužní les četnými tůněmi, jižně od Svárovského rybníka směrem k řece Moravě.\n\nVýchodně a jihovýchodně od Svárova se nacházejí podmáčené louky v lokalitách zavných Přední louky a Bahnovský. Na severu je přírodní park ohraničen železniční tratí Kojetín – Valašské Meziříčí, která jej odděluje od přírodní památky Stonáč.\n\nZ významných rostlinných druhů se zde vyskytují česnek hranatý, starček poříční, pryšec bahenní, pryskyřník velký a hrachor bahenní.\n\nV lužních lesích jsou zachované staré porosty s převahou dubu letního a jasanu ztepilého. Na zamokřených loukách jsou rákosiny a rozptýlené vrby.\n\nMezi živočichy zde mají nejbohatší zastoupení ptáci, do roku 1983 zde bylo zjištěno 270 druhů, z toho 135 druhů hnízdících.\n\nPočetnou skupinou jsou obojživelníci, kterých zde bylo zjištěno 11 druhů.\n\nDále zde byly zjištěny 3 druhy chráněných plazů.\n\nSavci jsou zastoupení několika druhy netopýrů či bobrem evropským.\n\nZ chráněných vodních bezobratlých zde žijí raci a mlži. Z hmyzu zde lze najít vzácné druhy brouků, motýlů či vážek.\n\nPodloží oblasti je tvořeno kenozickými, neocénními a pliocénními sladkovodními a brakickými sedimenty (písky, štěrky a jíly). Písky jsou obvykle pestře zbarvené, střídají se s polohami křemičitých štěrků a jílovitých písků. Horniny místy obsahuji až desítky centimetrů mocné vrstvy lignitu.\n\nS přírodním parkem přímo sousedí přírodní památka Stonáč vyhlášená 17. března 1955 na ploše 4,61 ha. Asi 500 m od Záhlinických rybníků se nachází přírodní památka Skalky u Hulína vyhlášená 12. června 2014 na ploše 0,74 ha. S přírodním parkem sousedí Evropsky významná lokalita Stonáč vyhlášená 15. dubna 2005 na ploše 5,5 ha. Dále s parkem sousedí Evropsky významná lokalita Skalky vyhlášená 15. dubna 2005 na ploše 11,14 ha. Od počátku 90. let 20. století je v návrhu vyhlášení přírodní rezervace Filena, která by měla při rozloze 105 ha zahrnovat jihovýchodní část Svárovského rybníka a přilehlé lužní lesy a podmáčené louky. Dosud (rok 2016) nebyla vyhlášena.\n\nPřes les Zámeček, od západního břehu Svárovského rybníka až na východní okraj Kroměříže, vede Naučná stezka Planorbis dlouhá 4 km.\n\nPřírodním parkem prochází cyklistická trasa číslo 5034 Kroměříž–Kelč, délka 66 km.\n\n\n"}
{"id": "201128", "url": "https://cs.wikipedia.org/wiki?curid=201128", "title": "Místnost", "text": "Místnost\n\nMístnost (pokoj, zastarale též komnata či světnice) se nazývá prostor, který je ohraničen stěnami, podlahou a stropem a je součástí bytu nebo jiné obytné budovy. Jako pokoje nejsou označovány prostory, které neslouží k bydlení např. garáž, chodba, výtahová šachta apod.\n\nNa lodi je podobný prostor označován jako kabina nebo kajuta. V obecné češtině se používá i původně německý výraz cimra (germanismus odvozený z německého slova \"das Zimmer\").\n\nDo místnosti se vchází dveřmi. Osvětlení místnosti denním světlem a větrání zabezpečují okna.\n\n\nJednotlivé místnosti jsou pojmenovány podle hlavního způsobu užívání\n\n\n"}
{"id": "201129", "url": "https://cs.wikipedia.org/wiki?curid=201129", "title": "Cinestar", "text": "Cinestar\n\nCinestar je druhá nejrozšířenějších síť multikin v Česku. Na českém trhu působí již od roku 2001 a soustředila se na výstavbu multikin v českých a moravských regionech, aktuálně má 13 provozoven .\n\nCinestar je součástí společnosti \"Filmteam\", kam zároveň patří \"Falcon\", filmová distribuce a reklamní agentura \"Cinexpress\" a také provozuje síť reklamních panelů \"Super Vision\" i v multikinech ostatních provozovatelů v ČR.\n\nV listopadu 2009 koupila firma 2 multikina společnosti \"Village Cinemas Czech Republic\" a vstoupila tak i na pražský trh multikin, kde dosud chyběla.\n\n"}
{"id": "201132", "url": "https://cs.wikipedia.org/wiki?curid=201132", "title": "Religion in Geschichte und Gegenwart", "text": "Religion in Geschichte und Gegenwart\n\nReligion in Geschichte und Gegenwart (dosl.: \"Náboženství v dějinách a v současnosti\", zkratka: RGG) je německá teologická a religionistická encyklopedie, kterou vydalo tübingenské nakladatelství Mohr-Siebeck.\n\nTěžiště jejího obsahu spočívá v křesťanství, obsahuje ale mnoho témat z jiných náboženství, filozofie, etiky, politologie, ekonomie, psychologie, sociologie a literatury. Převládají v ní přitom liberálně teologické názory. Nejaktuálnější je osmisvazkové čtvrté vydaní (RGG), rejstřík by měl vyjít roku 2007.\n\nPrvní vydání (vyd. Friedrich Michael Schiele a Leopold Zscharnack) vyšlo v letech 1909 – 1913. Představovalo shrnutí teologického zkoumání až do 19. století. Vyvinulo se z liberální religionisticko-teologické edice \"Heften für Religion in Geschichte und Gegenwart\".\n\nDruhé, úplně přepracované vydání (vyd. Hermann Gunkel a Leopold Zscharnack) vyšlo v letech 1927–1931. Výraznějším způsobem se v něm propojilo náboženství s kulturou a zohlednili se nekřesťanská náboženství.\n\nTřetí vydání (vyd. Kurt Galling) vyšlo v letech 1957–1962. Reflektovalo teologickou situaci po druhé světové válce a rozvoj ekumenické spolupráce.\n\nČtvrté vydání (vyd. Hans Dieter Betz a kol., zkratka: RGG) vyšlo v letech 1998–2005. Snaží se vyrovnat s novou teologickou situací na začátku 21. století. Články se zaobírají současným stavem poznaní, problematikou metodologie a novými oblastmi bádání. Do slovníku přispělo téměř 4 000 autorů z 74 zemí.\n\n"}
{"id": "201139", "url": "https://cs.wikipedia.org/wiki?curid=201139", "title": "Tchaj-nan", "text": "Tchaj-nan\n\nTchaj-nan (čínsky 臺南市, tongyong pinyin \"Táinán shìh,\" tchajwansky \"Tâi-lâm-chhī)\" je centrálně spravované město na úrovni provincie na Tchaj-wanu. Jeho sousedé jsou město Kao-siung a Okres Ťia-i. \n\nTchaj-nan je považován za vůbec nejstarší tchajwanské město: V letech 1624–1662 Zeelandia, hlavní město nizozemské kolonie, 1662–1687 Království Tungning, 1687–1887 čchingské hlavní město Tchaj-wanu. Je proslulé svými historickými památkami a charakteristickou místní kuchyní.\n\n\n"}
{"id": "201140", "url": "https://cs.wikipedia.org/wiki?curid=201140", "title": "Kuchyně (rozcestník)", "text": "Kuchyně (rozcestník)\n\nKuchyně může být:\n\n\n\n"}
{"id": "201142", "url": "https://cs.wikipedia.org/wiki?curid=201142", "title": "Tchaj-čung", "text": "Tchaj-čung\n\nTchaj-čung (čínsky 台中市, tongyong pinyin \"Táijhong shìh,\" tchajwansky \"Tâi-tiong-chhī)\" je centrálně spravované město na úrovni provincie na Tchaj-wanu. Jeho sousedé jsou okres Čang-chua, okres Nan-tchou, okres Chua-lien, okres I-lan, okres Sin-ču a okres Miao-li. Vzniklo 25. prosince 2010 sloučením města Tchaj-čung a bývalého okresu Tchaj-čung.\n\nGeograficky se okres dělí na hustě osídlenou rovinatou západní část, která hraničí s Tchajwanským průlivem a kde se nachází samotné město Tchaj-čung, a hornatou východní část, kterou se táhnou pohoří Süe-šan, Ťia-li-šan a Centrální pohoří a která je osídlena domorodým obyvatelstvem, převážně z etnika Atayal. V nejvýchodnější části se rozprostírají části Národního parku Shei-Pa a Národního parku Taroko.\n\nLetecky město obsluhuje Mezinárodní letiště Tchaj-čung. Ve městě se také nachází stanice vysokorychlostní vlakové tratě \"HSR\" a prochází jim dvě linky Tchajwanské železnice (TRA). Na silniční dopravu je území napojeno přes dálnice č. 1 a 3, propojující sever a jih ostrova, a silnici č. 8, propojující západní a východní pobřeží. Ve výstavbě je také první linka metra.\n\n"}
{"id": "201143", "url": "https://cs.wikipedia.org/wiki?curid=201143", "title": "Ťi-lung", "text": "Ťi-lung\n\nŤi-lung (čínsky 基隆市, tongyong pinyin \"Jilóng shìh,\" tchajwansky \"Ke-lâng-chhī\", též Keelung) je město na úrovni okresu na Tchaj-wanu. Jeho sousedem je Nová Tchaj-pej.\n\nÚzemí dnešního Ťi-lungu obývali nejprve domorodé lidé z etnika Ketagalan. V roce 1626 zde Španělé začali budovat pevnost San Salvador, a Ťi-lung se tak stal spolu s později vybudovanou pevností Santo Domingo v dnešním Tamshui jednou ze dvou osad Španělské Východní Indie na Tchaj-wanu. Již v roce 1642 Holanďané, křeří ovládali část jihozápadního pobřeží ostrova, pevnost dobyli a přejmenovali na Noort Hollant. V roce 1661, kdy Koxinga se svým vojskem dobyl hlavní osadu Holanďanů pevnost Zeelandia (dnešní Tchaj-nan), Holanďané vzdali i pevnost v Ťi-lungu.\n\nV roce 1863 Čchingská říše otevřela přístav zahraničnímu obchodu a město se začalo rychle rozvíjet, i díky zlata a uhlí, které se v oblasti těžilo. Město bylo známé pod názvem \"Ke-lang\", jehož možným původem je tchajwanská výslovnost slova, jakým Chanové označovali lidé Ketagalan. Koncem 19. století bylo město přejmenováno z \"Ke-Lang\" na \"Kelung\"/\"Kilong\". První železniční trať na Tchaj-wanu se začala budovat roku 1887 a vedla z Ťi-lungu do Sin-ču.\n\nV roce 1895, kdy Tchaj-wan na základě Šimonosecké smlouvy připadl Japonskému císařství, zde na přelomu května a června téhož roku přistálo japonské okupační vojsko. Za dob japonské kolonizace se Ťi-lung stal hlavním přístavem ostrova a zajišťoval spojení s Japonským souostrovím. Kvůli své vojenské i ekonomické důležitosti se přístav stal terčem amerických náletů za druhé světové války a byl skoro celý zničen.\n\nPo válce město i přístav postupně nabyly opět na významu, v roce 1984 byl Ťi-lungský přístav světově sedmým největším přístavem kontejnerové námořní dopravy.\n\nŤi-lung se dělí na sedm městských částí (區 čchü):\n"}
{"id": "201144", "url": "https://cs.wikipedia.org/wiki?curid=201144", "title": "Sin-ču", "text": "Sin-ču\n\nSin-ču (čínsky 新竹市, tongyong pinyin \"Sinjhú shìh,\" tchajwansky \"Sin-tek-chhī)\" je město na úrovni okresu na Tchaj-wanu. Jeho sousedy jsou okres Sin-ču a okres Miao-li.\n"}
{"id": "201145", "url": "https://cs.wikipedia.org/wiki?curid=201145", "title": "Ťia-i", "text": "Ťia-i\n\nŤia-i (čínsky 嘉義市, tongyong pinyin \"Jiayì shìh,\" tchajwansky \"Ka-gī-chhī)\" je město na úrovni okresu na Tchaj-wanu. Jeho sousedem je okres Ťia-i.\n"}
{"id": "201146", "url": "https://cs.wikipedia.org/wiki?curid=201146", "title": "Okres Ťin-men", "text": "Okres Ťin-men\n\nOkres Ťin-men (čínsky 金門縣, tongyong pinyin \"Jinmén siàn,\" tchajwansky \"Kim-mn̂g-kōan)\" je okres Čínské republiky na Tchaj-wanu, tvořící jeden ze dvou okresů její provincie Fu-ťien. Tento okres, tvořený stejnojmenným souostrovím, se nachází těsně před pobřežím Čínské lidové republiky, která jej považuje za součást svojí provincie Fu-ťien.\n"}
{"id": "201147", "url": "https://cs.wikipedia.org/wiki?curid=201147", "title": "Okres Lien-ťiang", "text": "Okres Lien-ťiang\n\nOkres Lien-čchiang (čínsky 連江縣, tongyong pinyin \"Liánjiang siàn,\" tchajwansky \"Liân-kang-kōan)\" je okres na Tchaj-wanu.\n"}
{"id": "201149", "url": "https://cs.wikipedia.org/wiki?curid=201149", "title": "Okres Jün-lin", "text": "Okres Jün-lin\n\nOkres Jün-lin (čínsky 雲林縣, tongyong pinyin \"Yúnlín siàn,\" tchajwansky \"Hûn-lîm-koān)\" je okres na Tchaj-wanu. Jeho sousedy jsou okres Čang-chua, okres Nan-tchou a okres Ťia-i.\n"}
{"id": "201150", "url": "https://cs.wikipedia.org/wiki?curid=201150", "title": "Okres I-lan", "text": "Okres I-lan\n\nOkres I-lan (čínsky 宜蘭縣, tongyong pinyin \"Yílán siàn,\" tchajwansky \"Gî-lân-koān)\" je okres na Tchaj-wanu. Jeho sousedy jsou okres Chua-lien, okres Sin-ču a centrálně spravovaná města Tchaj-čung, Tchao-jüan a Nová Tchaj-pej. \n\nPřevážná část měst a obcí se soustředí v I-lánské nížině, která je ohraničena Tichým oceánem, pohořím Süe-šan a Centrálním pohořím, které zaobírá jižní polovinu okresu. Oboje pohoří dělí údolí, kterým protéká řeka Lan-jang, a která ústí v I-lánské nížině do Tichého oceánu.\n\nPřed příchodem Chanů na zlomu 18. a 19. století byla oblast I-lánské nížiny a přilehlých hor obývána původními obyvateli Tchaj-wanu, zejména z etnik Kavalan a Atayal, které dnes stále tvoří část obyvatelstva okresu.\n\n"}
{"id": "201151", "url": "https://cs.wikipedia.org/wiki?curid=201151", "title": "Tchao-jüan", "text": "Tchao-jüan\n\nTchao-jüan (čínsky 桃園縣, tongyong pinyin \"Táoyuán siàn,\" tchajwansky \"Thô-hng-chhī)\" je centrálně spravované město na úrovni provincie na Tchaj-wanu. Jeho sousedy jsou město Nová Tchaj-pej, okres I-lan a okres Sin-ču. Až do prosince 2014 se jednalo o okres, který byl následně transformován do centrálně spravovaného města.\n\nNa severu hraničí s Tchajwanským průlivem a nachází se zde největší tchajwanské Mezinárodní letiště Tchaj-wan Tchao-jüan. Jižní částí se táhne pohoří Süe-šan, kterým protéká řeka Ta-chan.\n"}
{"id": "201152", "url": "https://cs.wikipedia.org/wiki?curid=201152", "title": "Okres Tchaj-tung", "text": "Okres Tchaj-tung\n\nOkres Tchaj-tung (čínsky 台東縣 nebo 臺東縣, tongyong pinyin \"Táidong siàn,\" tchajwansky \"Tâi-tang-koān)\" je okres na Tchaj-wanu. Jeho sousedy jsou okres Pching-tung, okres Chua-lien a centrálně spravované město Kao-siung.\n\nGeograficky je okres ohraničen Centrálním pohořím na západě a Tichým oceánem na východě. V centrální části okresu při ústí řeky Pej-nan (卑南溪) se nachází město Tchaj-tung, hlavní a největší město okresu. Administrativně pod okres spadají i Orchidejový ostrov a Zelený ostrov, které jsou s pevninou spojeny letecky či lodní dopravou skrze přístav Fu-kang (富岡) ležící nedaleko města Tchaj-tung.\n\n35,5% obyvatelstva okresu tvoří původní obyvatelé Tchaj-wanu, zejména z etnik Bunun, Paiwan, Rukai, Amis, Puyuma, Tao a Kavalan.\n"}
{"id": "201154", "url": "https://cs.wikipedia.org/wiki?curid=201154", "title": "Nová Tchaj-pej", "text": "Nová Tchaj-pej\n\nNová Tchaj-pej (čínsky 新北市, pinyin \"Xīnběi shì\", tchajwansky \"Sin-pak-chhī\") je centrálně spravované město na Tchaj-wanu. Sousedí s hlavním městem Tchaj-pej, které celé obklopuje, s městem Ťi-lung a s okresy I-lan a Tchao-jüan. V severní části se nachází Národní park Jang-ming-šan. Hustě osídlená centrální a západní část splývá s městem Tchaj-pej do jedné velké aglomerace. Naopak méně osídlenou jížní a východní částí se táhne pohoří Süe-šan.\n\nNová Tchaj-pej vznikla 25. prosince 2010 sloučením všech 29 měst a obcí bývalého okresu Tchaj-pej. \n\nV Nové Tchaj-peji se nachází spousta historicky významných měst jako centrální oblast Pan-čchiao, přístavní město Tan-šuej (Tamsui) nebo horské město Ťiou-fen (Jiufen), ve kterém se těžilo zlato.\n\nK přírodním památkám patří Národní park Jang-ming-šan, Geopark Jie-liou či vodopády Š'-fen (Shifen)\n"}
{"id": "201155", "url": "https://cs.wikipedia.org/wiki?curid=201155", "title": "Okres Tchaj-nan", "text": "Okres Tchaj-nan\n\nOkres Tchaj-nan (čínsky 台南縣, tongyong pinyin \"Táinán siàn,\" tchajwansky \"Tâi-lâm-koān)\" je bývalý okres na Tchaj-wanu. Jeho sousedy byly okres Ťia-i, okres Kao-siung a město Tchaj-nan. Dne 25. prosince 2010 došlo ke sloučení okresu s městem Tchaj-nan do nově vzniklé správní jednotky centrálně spravovaného města Tchaj-nan.\n"}
{"id": "201156", "url": "https://cs.wikipedia.org/wiki?curid=201156", "title": "Okres Tchaj-čung", "text": "Okres Tchaj-čung\n\nOkres Tchaj-čung (čínsky 台中縣, tongyong pinyin \"Táijhong siàn,\" tchajwansky \"Tâi-tiong-koān)\" je bývalý okres na Tchaj-wanu. Jeho sousedy byly okres Miao-li, okres Sin-ču, okres I-lan, okres Chua-lien, okres Nan-tchou, okres Čang-chua a město Tchaj-čung. Dne 25. prosince 2010 došlo ke sloučení okresu s městem Tchaj-čung do nově vzniklé správní jednotky centrálně spravovaného města Tchaj-čung.\n"}
{"id": "201157", "url": "https://cs.wikipedia.org/wiki?curid=201157", "title": "Okres Pching-tung", "text": "Okres Pching-tung\n\nOkres Pching-tung (čínsky 屏東縣, tongyong pinyin \"Píngdong siàn,\" tchajwansky \"Pîn-tong-koān)\" je okres na Tchaj-wanu. Jeho sousedy jsou okres Kao-siung a okres Tchaj-tung.\n\nSoučástí okresu je také ostrov Siao-liou-čchiou ležící přibližně patnáct kilometrů od pobřeží ostrova Tchaj-wanu.\n"}
{"id": "201159", "url": "https://cs.wikipedia.org/wiki?curid=201159", "title": "Okres Pcheng-chu", "text": "Okres Pcheng-chu\n\nOkres Pcheng-chu (čínsky 澎湖縣, tongyong pinyin \"Pénghú siàn,\" tchajwansky \"Phêⁿ-ô·-koān)\" je okres Čínské republiky, leží na Pescadorském souostroví. Jeho sousedy jsou okres Jün-lin, okres Ťia-i a okres Tchaj-nan (přes moře).\n"}
{"id": "201160", "url": "https://cs.wikipedia.org/wiki?curid=201160", "title": "Okres Nan-tchou", "text": "Okres Nan-tchou\n\nOkres Nan-tchou (čínsky 南投縣, tongyong pinyin \"Nántóu siàn,\" tchajwansky \"Lâm-tâu-koān)\" je okres na Tchaj-wanu. Jeho sousedy jsou okres Chua-lien, okres Ťia-i, okres Jün-lin, okres Čang-chua a centrálně spravovaná města Tchaj-čung a Kao-siung.\n\nJe jediným vnitrozemským okresem Tchaj-wanu a na jeho východě se rozléhá Centrální pohoří s vhrcholky vysokými nad 3000 metrů. Při jižní hranici okresu se nachází nejvyšší hora celé severovýchodní Asie, hora Jü-šan.\n\nDíky své kopcovité až hornaté topografii se v okrese Nan-tchou nachází nespočet čajových oblastí a plantáží. K těm nejznámějším patří hora Tung Ting, kde se již více jak 150 let pěstuje tchajwanský Dong Ding Oolong. K dalším významným zdejším čajům patří například červené čaje z oblasti jezera Slunce a Měsíce. \n\nZemětřesení Ťi-ťi, které vypuklo 21.9.1999, mělo své epicentrum ve městě Ťi-ťi, ležící v západní části okresu.\n\n\n\n"}
{"id": "201161", "url": "https://cs.wikipedia.org/wiki?curid=201161", "title": "Okres Miao-li", "text": "Okres Miao-li\n\nOkres Miao-li (: ; tongyong pinyin: Miáolì siàn; hanyu pinyin: Miáolì xiàn; tchajwansky: Biâu-le̍k-koān; Hakkština:Meuˇ lid ien) je okres v Čínské republice (Tchaj-wan), který leží v severozápadní části ostrova Tchaj-wan. Správním střediskem je Miao-li. Jeho sousedy jsou město Sin-ču, okres Sin-ču a centrálně spravované město Tchaj-čung.\n\nGeograficky se okres dělí na více osídlenou rovinatou západní část, která hraničí s Tchajwanským průlivem a ve které se nachází samotné město Miao-li, a hornatou východní část, kterou se táhnou pohoří Süe-šan a Ťia-li-šan, a která je osídlena domorodým obyvatelstvem, převážně z etnik Atayal a Saisiat. V nejvýchodnější části se rozprostírá Národní park Shei-Pa.\n\nV Miao-li žije poměrně velký počet obyvatel skupiny Hakka, v obci Tchung-luo se nachází \"Taiwan Hakka Museum\", muzeum zasvědčené hakkské kultuře.\n\nOkresem prochází dvě linky Tchajwanské železnice (TRA) a linka vysokorychlostní vlakové tratě (\"HSR\"), jejíž stanice se nachází poblíž města Miao-li. Na silniční dopravu je území napojeno přes dálnice č. 1 a 3, propojující sever a jih ostrova.\n\n"}
{"id": "201162", "url": "https://cs.wikipedia.org/wiki?curid=201162", "title": "Okres Kao-siung", "text": "Okres Kao-siung\n\nOkres Kao-siung (čínsky 高雄縣, tongyong pinyin \"Gaosyóng siàn,\" tchajwansky \"Ko-hiông-koān)\" je bývalý okres na Tchaj-wanu. Jeho sousedy byly okres Tchaj-nan, okres Ťia-i, okres Nan-tchou, okres Chua-lien, okres Tchaj-tung, okres Pching-tung a město Kao-siung. Dne 25. prosince 2010 došlo ke sloučení okresu s městem Kao-siung do nově vzniklé správní jednotky centrálně spravovaného města Kao-siung.\n"}
{"id": "201164", "url": "https://cs.wikipedia.org/wiki?curid=201164", "title": "Okres Chua-lien", "text": "Okres Chua-lien\n\nOkres Chua-lien (čínsky 花蓮縣, tongyong pinyin \"Hualián siàn,\" tchajwansky \"Hoa-liân-koān)\" je okres na Tchaj-wanu. Jeho sousedy jsou okres I-lan, okres Nan-tchou, okres Tchaj-tung a centrálně spravovaná města Kao-siung a Tchaj-čung.\n\nGeograficky je okres ohraničen Centrálním pohořím na západě a Tichým oceánem na východě, podél jehož pobřeží se táhnou Pobřežní hory. Mezi oběma pohořími se rozkládá Údolí Chua-tung, lépe známé pod anglickým názvem \"East Rift Valley\". Na severu se rozprostírá Národní park Taroko a nedaleké město Chua-lien, které je nejvýznamnějším sídelním celkem okresu. V jižní části se nachází část Národního Parku Jü-šan.\n\n27,5% obyvatelstva okresu tvoří původní obyvatelé Tchaj-wanu, zejména z etnik Amis, Bunun, Seediq, Truku, Sakizaya a Kavalan.\n"}
{"id": "201165", "url": "https://cs.wikipedia.org/wiki?curid=201165", "title": "Okres Sin-ču", "text": "Okres Sin-ču\n\nOkres Sin-ču (čínsky 新竹縣, tongyong pinyin \"Sinjhú siàn,\" tchajwansky \"Sin-tek-koān)\" je okres na Tchaj-wanu. Jeho sousedy jsou okres I-lan, okres Miao-li, město Sin-ču a centrálně spravovaná města Tchaj-čung a Tchao-jüan.\n\nGeograficky se okres dělí na hustě osídlenou rovinatou severní část, která hraničí s Tchajwanským průlivem a městem Sin-ču, v jehož blízkosti se nachází stanice rychlovlaků pro město i okres Sin-ču. Centrální část okresu se vyznačuje méně osídlenou kopcovitou krajinou s počtem historických měst jako Pej-pchu (Beipu). Největší část území okresu tvoří hornatá jihovýchodní část, kterou se táhnou pohoří Süe-šan a Ťia-li-šan a která je osídlena etniky domorodých obyvatel Atayal a Saisiyat. Na jihu okres hraničí s Národním parkem Shei-Pa.\n"}
{"id": "201166", "url": "https://cs.wikipedia.org/wiki?curid=201166", "title": "Okres Čang-chua", "text": "Okres Čang-chua\n\nOkres Čang-chua (znaky 彰化縣, tongyong pinyin \"Jhanghuà siàn,\" tchajwansky \"Chiang-hòa-koān)\" je okres na Tchaj-wanu. Jeho sousedy jsou okres Tchaj-čung, okres Nan-tchou a okres Jün-lin. Okres je ze severu ohraničen řekou Ta-tu, z východu náhorní plošinou Pa-kua, z jihu řekou Čuo-šuej a ze západu Tchajwanský průlivem. V severozápadní části se nachází historicky významné přístavní město Lukang, které se díky dochovaných starých čtvrtí a chrámů stalo významnou turistickou destinací.\n"}
{"id": "201167", "url": "https://cs.wikipedia.org/wiki?curid=201167", "title": "Okres Ťia-i", "text": "Okres Ťia-i\n\nOkres Ťia-i (čínsky 嘉義縣, tongyong pinyin \"Jiayì siàn,\" tchajwansky \"Ka-gī-koān)\" je okres na Tchaj-wanu. Jeho sousedy jsou okres Jün-lin, okres Nan-tchou, centrálně spravovaná města Kao-siung a Tchaj-nan, a město Ťia-i, které okres obklopuje.\n\nGeograficky se dělí na více osídlenou rovinatou západní část, která hraničí s Tchajwanským průlivem, a hornatou východní část, kterou se táhne pohoří Ališan. Pohoří je známé pro své čajové plantáže, na kterých se pěstuje vysokohorský \"Alishan Oolong\".\n\n\n"}
{"id": "201188", "url": "https://cs.wikipedia.org/wiki?curid=201188", "title": "Encyklopedie aneb Racionální slovník věd, umění a řemesel", "text": "Encyklopedie aneb Racionální slovník věd, umění a řemesel\n\nEncyklopedie aneb Racionální slovník věd, umění a řemesel (), taktéž Encyklopedie čili naučný slovník věd, umění a řemesel, zkráceně Encyklopedie je encyklopedie, která vyšla ve Francii v letech 1751–1766, některé úpravy a dodatky v letech 1772, 1777 a 1780, za účelem shrnout veškeré lidské poznání. Dohromady má 28 svazků.\n\nJe ztělesněním osvícenských snah. Protože byla potenciálně nebezpečná pro šlechtu i církev, některé svazky byly zakázány. Církev zařadila Encyklopedii (jako celek) na Index zakázaných knih. \"Encyklopedie\" byla určená pro vzdělávání širokých mas veřejnosti, poskytovala informace z rozličných oblastí (přírodověda, historie, umění, filosofie). Projekt vedli Denis Diderot a Jean le Rond d'Alembert. Encyklopedisté navštěvovali dílny, venkov, divadla a mnohé další, aby encyklopedie byla co nejpřesnější.\n\nJako encyklopedisty označujeme skupinu francouzských filozofů a vědců, kteří se sdružili k sepsání a vydání \"Encyklopedie\". Filosofické a politické názory encyklopedistů nebyly jednotné, spojovalo je však stranění společenskému pokroku, kritika despotismu feudálního útlaku a snaha osvobodit myšlení od pověr a dogmat. Někteří z encyklopedistů se později proslavili, případně editovali vlastní práce; mnoho z nich však zůstalo jen velmi málo známých. Nejvíc článků (téměř čtvrtina \"Encyklopedie\") napsal Louis de Jaucourt. Mezi nejznámější encyklopedisty patřili: \n\n\n"}
{"id": "201195", "url": "https://cs.wikipedia.org/wiki?curid=201195", "title": "Douglas A-26 Invader", "text": "Douglas A-26 Invader\n\nDouglas A-26 Invader (mezi roky 1948 až 1965 značený B-26 Invader) byl americký dvoumotorový bombardovací a bitevní letoun, který se účastnil nejen bojů v druhé světové válce, ale byl nasazen i ve válce v Koreji a ve Vietnamu.\n\nVznik A-26 byl motivován snahou vyvinout pro americké armádní letectvo letoun, který by nahradil stroje Douglas A-20, North American B-25 Mitchell a Martin B-26 Marauder. Celá iniciativa vznikla v lednu 1941 v El Segundo Division společnosti Douglas Aircraft Company. Tým konstruktérů zde navrhl středoplošník s křídlem s laminárním profilem a dvouštěrbinovými vztlakovými klapkami. Tato kombinace ve spojení s vhodnými pohonnými jednotkami měla přínést výkony, jimiž měl zvažovaný letoun překonat ostatní stroje podobné kategorie.\n\nPokročilá byla rovněž koncepce obranné výzbroje sdružené ve dvou dálkově ovládaných věžích, zaměřovaných třetím členem osádky ze stanoviště za pumovnicí. Zde mohla být nesena i dvě letecká torpéda. A-26 měl mít příďový podvozek a dvojici dvouhvězdicových osmnáctiválcových motorů Pratt & Whitney R-2800 Double Wasp o výkonu 1471 kW.\n\nVývoj typu Douglas A-26 Invader byl zahájen koncem ledna 1941, v dubnu byla komisí schválena dřevěná maketa připravovaného stroje a 2. června 1941 byla podepsána objednávka na stavbu dvou prototypů. Prvním byl třímístný bitevní bombardér XA-26-DE s prosklenou přídí a druhým pak dvoumístný noční stíhací XA-26A-DE, kterým byla přidělena sériová čísla 41-19504 a 41-19505. O tři týdny později byla objednávka rozšířena o stavbu prototypu třímístného bitevního XA-26B-DE (s/n 41-19588), nesoucího silnou hlavňovou výzbroj integrovanou v přídi.\n\nPrvní prototyp, XA-26-DE s/n 41-19504, poprvé vzlétl 10. července 1942 z letiště Mines Field. Za jeho řízením seděl pilot Benjamin „Ben“ Odell Howard. Zalétávání prototypů a letové zkoušky probíhaly vcelku úspěšně, jediné větší problémy byly zaznamenány s chlazením motorů R-2800-27. Po zařazení zbývajících dvou prototypů do letových testů bylo rozhodnuto, že noční stíhací verze nebude sériově vyráběna.\nPrvní sériový letoun A-26B-1-DL byl postaven v závodě Long Beach v září 1943. Všechny stroje až do subvarianty A-26B-50-DL měly neprosklenou příď s šesti kulomety ráže 12,7 mm, i když u všech letounů mohla být instalována některá ze čtyř sad zbraní, které zahrnovaly i letecké kanóny ráže 35 mm nebo 75 mm. Pod křídlo mohly být montovány až čtyři schránky s další čtveřicí kulometů ráže 12,7 mm. Identické kulomety byly soustředěny v párech ve dvou otočných, dálkově ovládaných věžích. A-26 mohl nést až 2722 kg ve dvojité pumovnici a na závěsech pod křídlem. Některé exempláře poháněly motory R-2800-71 společnosti Ford, jiné pohonné jednotky tohoto výrobce, R-2800-79, montované do verze A-26B-45-DL a dalších, měly krátkodobý výkon až 1743 kW docílený vstřikováním vody do válců.\n\nVývoj A-26 pokračoval dále přímo na výrobní lince. U Invaderů z pozdějších výrobních bloků byly montovány tři kulomety do každé poloviny křídla, které nahradily přídavné schránky. Od výrobního bloku A-26B-30-DL byl uplatněn nový kryt pilotní kabiny bez rámování. Od bloku A-26B-50-DL zavedla firma Douglas novou instalaci hlavňové výzbroje v přídi, která zahrnovala 8 kulometů a pod každou polovinou křídla mohlo být zavěšeno sedm raket HVAR ráže 127 mm. Tuto výzbroj neslo posledních 535 A-26B, avšak někdy byly vypouštěcím zařízením vybaveny i starší Invadery B, nebo i verze C.\nPět kusů verze A-26C-DL s prosklenou přídí bylo vyrobeno v Long Beach, dalších 1086 A-26C-DT v závodech v Tulse. Všechny stroje -DL a prvních 752 z Tulsy nesly jak střelecké věže, tak i dva pevné kulomety zabudované v pravé straně přídě.\n\nMalý počet letounů byl upraven pro fotografický průzkum s označením FA-26C. Některé z nich měly také zařízení pro radiolokační a radiotechnický průzkum. S ukončením války došlo ke zrušení velkých objednávek na produkci dalších Invaderů, které si však udržely bojovou hodnotu hluboko do 60. let 20. století. Následně se typ dočkal i řady speciálních modifikací a úprav, například B-26K zalétaný v únoru 1963.\n\nNa jaře roku 1944 byly čtyři A-26B-5-DL nasazeny k získání prvních zkušeností ve skutečných bojových podmínkách na Nové Guineji. Přezbrojování na Invadery bylo ve větším měřítku uskutečňováno od listopadu 1944. V omezeném množství operovaly u 8. letecké armády, u 12. letecké armády v Itálii a zdokonalené verze pak od jara 1945 u 5. a 7. letecké Armády v Tichomoří.\n\nDouglas A-26 Invader se účastnil i války v Evropě, kde se podporoval postup amerických pozemních jednotek (byly jimi vyzbrojeny jednotky spadající pod 9. (taktickou) leteckou armádu; někdy uváděné tvrzení o účasti na bombardovací ofenzívě proti Třetí říši je mylné). Po ukončení druhé světové války byla jeho výroba ukončena, ale díky své kvalitě se účastnil bojů v Korejské válce (přes 450 kusů) a válce ve Vietnamu, kde prováděly noční útoky na Ho Či Minovu stezku a další oblasti v týlu.\nJeště v roce 1977 mělo Invadery ve výzbroji šest států.\n\n\n"}
{"id": "201196", "url": "https://cs.wikipedia.org/wiki?curid=201196", "title": "Empora", "text": "Empora\n\nEmpora je nadzemní a přístupná galerie, otevřená do hlavního prostoru lodi kostela, synagogy nebo jiného veřejného prostoru. \n\nEmpory slouží jako částečně oddělené a vyvýšené shromažďovací prostory různého provedení:\nEmpory mohou být přístupné po schodišti z hlavního prostoru, nebo mohou mít vlastní vchody. Od barokní doby se vyskytují i dvojí nebo víceré empory nad sebou, z nichž se vyvinuly divadelní balkony a galerie.\n\nVe středověkých kostelech ženských mnišských řádů sloužila empora pro jeptišky, které tak byly odděleny od ostatních věřících. Tak tomu bylo například v bazilice sv. Jiří na Pražském hradě. Na oddělený prostor pro ženy, jak je to obvyklé v synagogách a mešitách, poukazuje i latinské, anglické a francouzské oznančení \"matroneum\". V gotických bazilikách vznikala empora celkem přirozeně nad klenbou boční lodi jako klenuté patro, když se hlavní loď stavěla stále vyšší a plochy stěn bylo třeba více členit (viz katedrála v Noyonu). Stavěly se také nepravé empory, arkády v nadzemním patře, které neměly vlastní strop a byly otevřené do krovu.\n\nV městských halových kostelech 15. a 16. století sloužila podklenutá nebo i dřevěná empora, často po celém obvodu kostela, bohatším měšťanům, případně šlechtě jako privilegované místo a zároveň rozšiřovala počet míst. Empory byly pravidlem zejména v protestantských kostelích. Otevřené a oddělené empory se stavěly také pro patrony a majitele kostelů, pro panovníky a šlechtu. Menší uzavřená a v baroku často zasklená empora se v češtině označuje také jako oratoř. \n\nZ empor vznikly původně dřevěné, později zděné divadelní balkony i v několika patrech nad sebou, podobně jako v sálech knihoven, v koncertních síních a podobně.\n\n\n"}
{"id": "201197", "url": "https://cs.wikipedia.org/wiki?curid=201197", "title": "Průčelí", "text": "Průčelí\n\nPrůčelí je zpravidla přední strana budovy, hlavní fasáda. Průčelí bývá zpravidla bohatěji dekorováno než ostatní fasády. Často je řešeno osově, tedy okna a další prvky jako rizality, arkýře či balkony jsou uspořádány podle pomyslných svislých os procházejících všemi podlažími. Bývá ukončeno štítem či atikou. Průčelí s hlavním vchodem je zpravidla obráceno do ulice, případně orientováno na jinou urbanistickou dominantu. Budova může mít i víc než jedno (srovnatelně významné) průčelí, například zahradní průčelí zámku.\n"}
{"id": "201198", "url": "https://cs.wikipedia.org/wiki?curid=201198", "title": "Douglas B-18 Bolo", "text": "Douglas B-18 Bolo\n\nDouglas B-18 Bolo byl americký střední bombardér, který létal koncem 30. let a v době druhé světové války. První prototyp letounu, který byl založen na konstrukci dopravního letounu Douglas DC-2, vzlétl v dubnu 1935, do výzbroje armády byl zařazen o rok později. Jednalo se o stroj, který byl nedostatečně vyzbrojen a který měl slabý pohon. Po vypuknutí války byl užíván k druhořadým účelům, a to buď jako dopravní či jako hlídkový letoun. Celkem bylo vyrobeno 350 kusů.\n\nV roce 1934 Americké letecké síly objednaly vývoj bombardovacího letounu, který by nahradil tehdy do služby zaváděný typ Martin B-10. Měl být schopný unést dvojnásobný náklad pum na dvojnásobnou vzdálenost, než byl schopen B-10.\n\nFirma Douglas na základě této objednávky vyvinula model \"DB-1\", který se v soutěži střetl s letouny Boeing \"Model 299\" (pozdější Boeing B-17 Flying Fortress) a projektem Martin Model 146. Přestože byl prototyp Boeingu považován za nejlepší, během testů havaroval, což částečně pokazilo dobrý dojem, jež na velení USAAC udělal. Navíc v té době doznívala Velká hospodářská krize a pro typ DB-1 hrála jeho nižší cena $58 500 oproti $99 620 za Boeing Model 299. V lednu 1936 proto byla objednána sériová výroba DB-1, pod armádním označením B-18.\n\nKonstrukce B-18 byla, kromě několika modifikací, totožná s dopravním letounem Douglas DC-2. Jeho rozpětí bylo o 1,4 m větší, trup byl hlubší, aby se do něj lépe vešel náklad pum a šestičlenná posádka. Díky vyššímu trupu se z letounu stal středoplošník. Výzbroj se skládala z trojice kulometů ráže 7,62 mm, které byly ve střelištích v nose letounu, v horním a dolním střelišti.\n\nV roce 1940 byla letouny B-18 vybavena většina Amerických bombardovacích squadron. Mnoho z nich, které byly ve stavu 5. a 11. bombardovací skupiny na Havaji, bylo později zničeno při útoku na Pearl Harbor.\n\nDo roku 1942 byly B-18 v prvoliniové službě vystřídány bombardéry B-17. Proto bylo 122 kusů B-18A upraveno na protiponorkový boj. Stanoviště bombometčíka bylo odstraněno a místo něj byl radar. Někdy byly vybaveny detektory magnetických anomálií. Tyto letouny sloužily, pod označením B-18B, v Karibské oblasti.\n\nDva letouny byly v roce 1942 předány brazilskému letectvu. Kanadské královské letectvo získalo 20 B-18A, které byly používány k protiponorkovým hlídkám nad Atlantikem. Dne 2. října 1942 se americkému B-18B podařilo u břehů Francouzské Guyany potopit německou ponorku \"U-512\". Do konce války se hlídkovým B-18 podařilo potopit ještě dvě ponorky. Přitom kanadské B-18A se celkem jedenáctkrát pokusily o útok na německou ponorku.\n\n\n\n\n\n\n\n\n\n\n\n\n\n\n\n"}
{"id": "201199", "url": "https://cs.wikipedia.org/wiki?curid=201199", "title": "Krésilás", "text": "Krésilás\n\nKrésilás z Kréty byl antický řecký sochař činný ve druhé polovině 5. století př. n. l. zejména v Athénách. O jeho významném postavení mezi umělci Perikleovy doby svědčí to, že mu bylo zadáno vytvoření státníkova oficiálního portrétu.\n"}
{"id": "201201", "url": "https://cs.wikipedia.org/wiki?curid=201201", "title": "Ilona Štěpánová-Kurzová", "text": "Ilona Štěpánová-Kurzová\n\nIlona Štěpánová-Kurzová (19. listopadu 1899 Lvov – 25. září 1975 Praha) byla česká klavírní virtuózkou v období mezi dvěma světovými válkami, po druhé světové válce se stala spolu s Františkem Maxiánem zakladatelkou katedry klávesových nástrojů Akademie múzických umění v Praze. Byla matkou pianisty Pavla Štěpána.\n\nNarodila se ve Lvově v hudební rodině jako jediná dcera klavírních pedagogů Viléma a Růženy Kurzových. Hře na klavír se učila již od raného dětství u svých rodičů. Svou koncertní dráhu zahájila v necelých deseti letech Mozartovým Korunovačním koncertem D dur za řízení Oskara Nedbala s orchestrem vídeňských Tonkünstlerverein 14. března 1910 ve Lvově, opakovala ho 8. prosince 1910 s Oskarem Nedbalem ve Vídni a 19. prosince 1910 v pražském Rudolfinu s Českou filharmonií pod vedením Dr. Zemánka. Samostatnými koncerty ve Lvově, Praze a Vídni zahájila od r. 1911 bohatou koncertní činnost trvající až do vypuknutí druhé světové války.\n\nV Berlíně poprvé vystoupila 27. února 1913 v Bechsteinově sále, kde hrála díla J. S. Bacha, R. Schumanna, F. Schuberta a F. Liszta.\nV letech 1913–1919 i přes válečné útrapy uskutečnila řadu vystoupení sólově, s předními orchestry (např. Česká filharmonie, Lvovský vojenský orchestr) a komorními soubory (např. s Českým kvartetem) na nesčetných koncertech ve vlasti i v cizině; kromě Polska, které jí bylo druhým domovem, se nejvíce uplatňovala ve Vídni a v Berlíně. Ilona Kurzová získala od svých rodičů profesionální mistrovství, jež však ona sama později obohatila vlastním, osobitým přínosem – hlubokým vnitřním prožitkem a poezií. Souhrn těchto vlastností z ní učinil jednu z nejoblíbenějších pianistek své doby.\nUkrajinská revoluce, která vypukla na podzim roku 1918 a trvala až do jara následujícího roku, poměry ve Lvově zcela rozvrátila. Po celou dobu zuřila ve městě občanská válka, Lvov byl obležen a několikrát dobýván. 19. března 1919 byl dům Kurzových zasažen dělostřeleckým granátem, který ale nevybuchl. V srpnu 1919 proto Kurzova rodina ze Lvova odchází, nejdříve do Vídně, a pak, když byl Kurz jmenován, podobně jako Janáček, profesorem na pražské mistrovské škole se služebním přidělením do Brna, se Ilona Kurzová se svými rodiči ocitla v Brně.\n\nPo návratu do vlasti se koncertní činnost Ilony Kurzové ještě zintenzivnila. Nastudovala jedenáct klavírních koncertů s orchestrem a její všestranný a rozsáhlý repertoár zahrnoval stěžejní díla světové literatury všech stylových období (proslula zvláště svou interpretací Chopinových skladeb). Z české klavírní literatury hrála předně díla J. Suka, V. Nováka, B. Smetany, A. Dvořáka, ale i kompozice dalších českých autorů (K. B. Jirák, B. Vomáčka). Řadu skladeb uvedla v premiéře: krátce po svém návratu do vlasti dne 9. prosince 1919 hrála v Obecním domě první provedení Dvořákova klavírního koncertu g moll v úpravě V. Kurze s Českou filharmonií pod taktovkou V. Talicha.\nPokračovala nesčetná řada vystoupení sólových, s předními orchestry (například Českou filharmonií, Varšavskou filharmonií, Šakovou filharmonií, orchestrem hudebního spolku v Táboře) a komorními soubory (například s Českým, Ševčíkovým, Pražským kvartetem a s jinými) ve vlasti i v cizině (vystoupení v Polsku, Německu, Rakousku, Holandsku). Ze společných zájezdů s Českým kvartetem vyrostlo celoživotní přátelství Ilony Kurzové a Josefa Suka. \n\n28. června 1922 získala Ilona Štěpánová diplom mistrovské školy státní konzervatoře hudby v Praze.\nV pražském kulturním prostředí se Ilona Kurzová sblížíla s vynikajícím českým pianistou, skladatelem, pedagogem a muzikologem Václavem Štěpánem, který znamenal pro pianistku další obohacení její veřejné činnosti, příklon k interpretaci soudobé hudby a mnoho samostatných koncertů z literatury pro dva klavíry.\n\nIlona Kurzová a Václav Štěpán uzavřeli sňatek dne 21. června 1924. Na oddacím listě jsou jako svědci uvedeni Josef Suk a Vítězslav Novák. Dne 28. května 1925 se manželům Štěpánovým narodil v Brně syn Pavel, který po svých rodičích zdědil velké hudební nadání. Novomanželé se záhy stěhují do Prahy, kde si koupili byt v novostavbě budovy Umělecké besedy na Malé Straně. Mateřství a ovzduší domova, kde se cítila šťastna, začalo Ilonu Štěpánovou pomalu odpoutávat od pódia. Přesto, že svou koncertní činnost do značné míry omezila, vyvolalo každé její vystoupení velkou pozornost.\n\nV Berlíně uskutečnila v roce 8. prosince 1926 světovou premiéru Janáčkova Concertina (česká premiéra v Brně 16. 2. 1926), z ruské literatury uvedla poprvé 21. března 1926 v Obecním domě v Praze s Českou filharmonií pod vedením Václava Talicha Prokofjevův třetí klavírní koncert C dur.\nVelmi intenzivně se věnovala také reprodukci ostatní české klavírní tvorby, zejména Smetany, Dvořáka, Suka a Nováka.\n\nJiž v druhé polovině dvacátých let začala Ilona Štěpánová soukromě vyučovat, k čemuž zdědila po svých rodičích všechny předpoklady i velkou lásku.\n\nKoncertní kariéru Ilona Štěpánová ukončila v roce 1937, tedy po 27 letech. V té době jí umírala maminka (Růžena Kurzová zemřela 2. února 1938 v Praze), těžce nemocný byl i Václav Štěpán, Evropa stála na pokraji nové války. Rozhodla se věnovat rodině a pedagogické práci.\n\nPo smrti svého chotě dr. V. Štěpána (zemřel 24. 11. 1944) vedla jeho žáky na mistrovské škole pražské konzervatoře; po smrti jejího otce (Vilém Kurz umírá 25. května 1945) přešli i jeho žáci do její třídy.\n\nV roce 1946 byla založena pražská Akademie múzických umění, kde byla Ilona Štěpánová jmenována jako jedna z prvních profesorkou klavírní hry a pomáhala zde formovat katedru klávesových nástrojů. Žila v ústraní, vyučovala většinou ve svém bytě. Její žáci se dnes se intenzivně uplatňují v koncertním životě doma i v zahraničí a vychovávají další žáky.\nZ Kurzovy školy si pianistka přinesla úctu před skladatelovým záměrem, projevující se v precizní interpretaci notového zápisu a respektování skladatelova stylu, krásnou zvučnou kantilénu a brilanci technického provedení. Českou klavírní školu obohatila o hluboký niterný prožitek, barevnost a plasticitu úhozových nuancí, kterou jí umožnilo naprosté uvolnění celého hracího aparátu kombinované s uvědomělou fixací některých jeho částí tam, kde to určitý druh úhozu, odpovídající charakteru očekávaného zvuku, vyžaduje. Své pedagogické názory, založené na celoživotní umělecké činnosti, shrnula v díle Klavírní technika.\n\nZemřela v Praze dne 25. září 1975 ve věku 75 let a byla pochována na vyšehradském hřbitově v Praze. Pokračovatelem rodinné tradice se stal její syn Pavel Štěpán.\n\nIlonu Kurzovou jako pianistku charakterizovala hluboká, vzácná hudebnost a velká inteligence, která se u ní pojí se silným fondem citovým a bohatou fantasií i s předními znaky Kurzovy školy: plastikou a výrazností podání, úhozovou barvitostí a technickou dokonalostí. Byla umělkyní všestrannou, která s touž přesvědčivostí tlumočila klavírní literaturu v celé její šíři, od klasiků až po tvorbu nejnovější. Zvláště blízký vztah měla k dílu Chopinovu;její poetický přednes Chopina byl velmi ceněn i v Polsku. Nastudovala a hrála 11 klavírních koncertů.\n\nVýběr stěžejních děl z repertoáru Ilony Štěpánové-Kurzové:\n\nKlavírní koncerty s doprovodem orchestru:\n\n\nDalší repertoár (výběr):\n\n\nVíce než 20 let pracovala Ilona Štěpánová na díle \"Klavírní technika\" (Praha 1979). Tato poblikace,doplněná metodickým výkladem, navazuje částečně na Kurzovy \"Technické základy klavírní hry\" (Praha 1924), které místy cituje. Jednotlivé složky klavírní techniky rozebírá do nejmenších podrobností, přičemž vychází přímo z příkladů z koncertní klavírní literatury. Každá z osmnácti sérií se zabývá jedním technickým problémem v progresivně seřazených cvičeních.Vývoj světového trendu klavírní hry potvrdil správnost jejích názorů a vzniklo tak vyčerpávající kompendium, kterým by se jistě ráda pochlubila leckterá hudební velmoc.\n\nZjištění žáci prof. Ilony Štěpánové-Kurzové:\n\nRenata Arnetová, Dagmar Baloghová, Amalie Buriánová, Alena Fišerová, Karel Friesl, Ludmila Hladíková-Šimková, Zdeněk Hnát, Alena Hršelová-Jílková, Marta Hrtoňová- Toaderová, Ilja Hurník, Viera Janárčeková-Kunzová, Bony Jedličková, Jaroslav Jiránek , Věra Jůzlová,František Kůda, Zorka Lochmanová-Zichová, Anna Máchová-Heryánová, Martina Maixnerová, Jan Marcol, Ludmila Melkusová, Ivan Moravec, Mirka Pokorná, Zdenka Průšová, Dana Pustinová, Jana Roubalová-Hurníková, Hana Spurná, Ivana Stanovská-Krkošková, Božena Steinerová, Magda Šnaiderová-Vlková, Josef Špaček, Magda Štajnochrová, Helena Těsárová-Hořejšová, Pavel Tesařík, Martin Vojtíšek, Jan Vrána, Václav Zelený, Rudolf Zeman\n\nDagmar Brlíková, Anna Dítětová, Emma Doležalová, Libuše Drtinová, Žofie Fierlová, Soňa Hokešová, Eva Holubářová-Bruderhans, Jan Hořejší, Dagmar Illnerová, Rokyta Illnerová, Ladislav Jásek, Hana Jedličková-Friedlová, Jiří Jirouš, Naďa Jiroušová, Milan Klíčník, Jarmila Kozderková, Libuše Křepelová, Ladislav Kubík, Jiří Mareček, Herberta Masaryková, Eva Mullerová-Šťastná, Zorka Pauerová, Jiří Pinkas, Petr Pokorný, Prychoďko Ondrej, Magda Rejchlová, Pier Ruhlman, Dagmar Rydlo-Ottová, Jan Rypl, Vlasta Slavická, Dana Šetková, Eva Šůlová-Švecová, Hana Tadrová, Todo Emiko, Ota Urban, Otakar Vondrovic\n\n\n\nBenešová, Eva: Klavírní škola Viléma Kurze. Diplomová práce. FF UK, Praha 1988\n\nČas, České slovo, Dalibor, Hudební revue, Lidové noviny, Moravská orlice, Národní listy, Národní politika, Smetana, Svoboda, Venkov, Hudební rozhledy\n\nDzennik Polski, Gazeta lwowska, Gazeta narodowa, Kuryer lwowski,Przeglad Lwow, Przeglad muzyczny, Slowo Polskie, Wiek nowy\n\nAllgemeine Musikzeitung, Berliner Borsencourier, Berliner Borsenzeitung, Berliner Tageblatt, Deutsches Volksblatt Wien,\nFremdenblatt Wien, Morgenpost, Neue Freie Presse, Oster-Sonntagzeitung, Union Prag, Volkszeitung\n\nAlgemmeen Handelsblad, Telegraaf Amsterdam\n\n\n"}
{"id": "201202", "url": "https://cs.wikipedia.org/wiki?curid=201202", "title": "Consolidated B-32 Dominator", "text": "Consolidated B-32 Dominator\n\nConsolidated B-32 Dominator byl americký těžký bombardér z období druhé světové války. Do konce války bylo dodáno pouze 115 sériových strojů, z nichž pouze osm se ještě stihlo zúčastnit náletů ze základen na Filipínách a na Okinawě. Krátce po skončení války byl typ vyřazen a vyrobené letouny postupně sešrotovány.\n\nPočátky tohoto stroje spadají již do roku 1940, kdy byl zadán vývoj strategických bombardérů s vysokou rychlostí a mimořádným doletem. Vedle projektu XB-32 firmy Consolidated byl přijat také projekt XB-29 firmy Boeing, ze kterého vznikl úspěšný B-29 Superfortress. Naopak projekty Douglas XB-31 a Lockheed XB-30 byly zamítnuty.\n\nStavba tří prototypů XB-32 bylu u firmy Consolidated objednána dne 6. září 1940 a v červnu roku 1941 byla tato objednávka rozšířena o 13 předsériových kusů označených YB-32. Prototypy měly dvojité svislé ocasní plochy. Jejich příď a záď byly prosklené. První prototyp zcela postrádal střelecké věže. Složité rámování pilotní kabiny bylo u sériových kusů přepracováno a i kruhová okénka na bocích trupu byla později zaměněna za obdélníková. Jelikož se pro typ B-32 původně počítalo s lety ve velkých výškách, měla celá posádka pracovat v přetlakových kabinách. Už u třetího prototypu však byla přetlaková kabina odpojena.\n\nPrvní prototyp XB-32 poprvé vzlétl 7. září 1942 a vibrace ocasních ploch donutily pilota s letounem nouzově přistát. Problémy s prototypem vedly v únoru roku 1943 až ke zrušení objednávky předsériových kusů. První prototyp se navíc 10. května 1943 díky poruše klapek zřítil při startu. Druhý prototyp, na rozdíl od neozbrojeného prvního prototypu vyzbrojený trojicí střeleckých věží (dvě z nich byly dálkově ovládané), vzlétl 2. července 1943. Dálkově ovládané věže se však neosvědčily a bylo od nich nadále upuštěno.\n\nTřetí prototyp, který poprvé vzlétl 9. listopadu 1943, měl původně také dvojité svislé ocasní plochy. U třetího prototypu došlo na základě požadavku armádního letectva k řadě konstrukčních změn, z nichž nejvýraznější byla nová svislá ocasní plocha. Nejprve byly nahrazeny jednou svislou ocasní plochou o výšce 5,03 m, která měla podobný tvar jako SOP u konkurenčního letounu Boeing B-29 a později byla nahrazena novou výrazně štíhlou SOP o výšce 5,94 m.\n\nNová zakázka na sériovou výrobu typu B-32 byla stanovena na 300 kusů a později byla zvýšena až na 1200 kusů. Sériová výroba probíhala v Texasu ve Forth Worth. Průtahy ve vývoji a výrobě však nakonec působily, že do ukončení výroby typu v říjnu 1945 bylo dokončeno pouhých 115 sériových kusů bombardovacích B-32 či cvičných TB-32 (50 kusů v době ukončení výroby rozpracovaných B-32 bylo sešrotováno).\n\nCvičná verze TB-32 se od bombardovací verze lišila absencí výzbroje (otvory pro věže byly zakapotovány), pumových závěsníků a omezeným elektronickým vybavením. Jeden kus byl upravený pro přepravu výsadkářů, ale sériová výroba této modifikace nebyla objednána. Uplatnění nenašly ani střelecké věže se zesílenou výzbrojí čtyř 12,7mm kulometů, verze letounu schopná nést pumu Tall Boy o hmotnosti 5448kg či průzkumná verze.\n\nB-32 byl samonosný čtyřmotorový hornoplošník celokovové konstrukce, opatřený příďovým zatahovacím podvozkem. Trup stroje měl kruhový průřez. Křídlo letounu bylo celokovové samonosné, dvounosníkové, vybavené rozměrnými vztlakovými klapkami typu Fowler, rozdělené do čtyř sekcí. Křidélka měla kovovou kostru a plátěný potah, staticky i dynamicky vyvážená. V křídle (mezi trupem a vnitřními motory, a mezi vnitřními a vnějšími motory) bylo umístěno celkem 12 samosvorných palivových nádrží, propojených do čtyř skupin. Celková zásoba paliva ve vnitřních nádržích byla 5460 U.S. galonů (cca 20 668 litrů vysokooktanového leteckého benzínu). Dvojité svislé ocasní plochy nahradila rozměrná jednoduchá. Letoun poháněla čtveřice dvouhvězdicových vzduchem chlazených motorů Wright R-3350-23 Duplex Cyclone o výkonu 2200 hp (cca 1640 kW), které roztáčely čtyřlisté stavitelné vrtule Curtiss Electric o průměru 16 stop 8 palců, tedy cca 5,08 m (ve své době to byly největší vrtule použité u sériově vyráběných letounů). Podvozek byl příďový. Přední podvozková noha se zatahovala do trupu, hlavní podvozkové nohy se zatahovaly do vnitřních motorových gondol. Všechna podvozková kola byla zdvojená.\n\nLetoun měl dvoudílnou pumovnici, která se dále dělila na dvě sekce. Každou z celkem čtyř sekcí zakrývala vrata, která se při otevření pumovnice rolovala směrem vzhůru, podobně jako u typu B-24 Liberator. Do každé ze čtyř sekcí bylo možné zavěsit pumu o hmotnosti 1816 kg, popřípadě různé kombinace menších (hmotnosti 227, 454 či 908 kg) pum do hmotnosti 9080 kg.\n\nObranná výzbroj letounu byla soustředěna do pěti manuálně ovládaných střeleckých věží – v každé byl dvojkulomet M2 Browning ráže 12,7 mm. V přídi a v zádi trupu letounu byla instalována hydraulicky poháněná střelecká věž typu Sperry A-17 (či A-17A). Na hřbetě trupu byly instalovány dvě elektricky poháněné střelecké věže typu Martin A-3D (či A-3F) a konečně pod trupem letounu se nacházela hydraulicky poháněná kulovitá výsuvná věž typu Briggs A-13 (či A-13A).\n\nBombometčík měl k dispozici pumový zaměřovač Norden M-9. Oba dva piloti měli k dispozici kompletní ovládací prvky. Letoun také byl vybaven autopilotem. Za pilotní kabinou byla stanoviště radisty a navigátora. Posádku doplňovali střelci, ovládající pětici střeleckých věží.\n\nTyp B-32 se dočkal jen omezeného nasazení na Pacifickém bojišti. Osm letounů se účastnilo náletů ze základen na Filipínách a Okinawě.\n\nPočátkem roku 1945 nebylo ještě k dispozici dost letounů a vycvičených posádek pro bojové nasazení typu, velení armádního letectva však přesto chtělo letouny B-32 urychleně nasadit v Pacifiku. Byla proto sestavena alespoň malá jednotka pro experimentální nasazení typu. Posádky zkoušených letounů pocházely z různých zkušebních a výcvikových jednotek i od výrobce. V květnu 1945 byly tři B-32 vyslány na Filipíny (jednalo se o kusy 42-108528, 42-108529 přezdívaný Lady in fresh a 42-108532 s obrazem krásky a nápisem Hobo Queen II na boku trupu). Letouny byly přiděleny 386. Bombardment Squadron, která byla sama součástí 312. Bombardment Group (měla celkem čtyři squadrony). Velení letectva uvažovalo o vyzbrojení tří bombardovacích skupin letouny B-32, čemuž ale zabránil konec války.\n\nPrvní bojová akce letounů se odehrála 29. května 1945. V následujícím období letouny jednotlivě či společně útočily na japonské cíle na Filipínách, Formose a jednou napadly i letiště Sanchau na čínském území v prostoru Macaa. Od počátku srpna 1945 letouny operují z Okinawy a jsou zde posíleny dalšími pěti letouny. Dne 17. srpna letěly čtyři Dominatory na průzkum okolí Tokia, kde byly napadeny deseti japonskými stíhači. Bez vlastní ztráty dosáhly palubní střelci B-32 jednoho potvrzeného a dvou pravděpodobných sestřelů. Druhý den byly dva Dominatory při průzkumu okolí Tokia opět napadeny stíhači a jejich střelci dosáhly dvou potvrzených sestřelů a dvou pravděpodobných.\n\nPoslední akcí letounů B-32 byl průzkum Tokia dne 28. srpna 1945. Při startu byl jeden Dominator zničen (posádka zahynula) a druhý musel po akci přistát na mořské hladině (většinu posádky zachránily americké torpédoborce, jedním z nich byl USS Aulick). Poté byly letouny staženy s operační služby a v říjnu 1945 přelétnuty zpět do USA. Ve stejné době byla ukončena výroba typu a všechny existující stroje byly postupně sešrotovány. Letectvo disponovalo dostatkem výkonných letounů B-29 Superfortress a do budoucna počítalo s modernějšími typy (probíhal vývoj typu Convair B-36).\n\n\nReference.\n\n\n\n"}
{"id": "201203", "url": "https://cs.wikipedia.org/wiki?curid=201203", "title": "Lexikon für Theologie und Kirche", "text": "Lexikon für Theologie und Kirche\n\nLexikon für Theologie und Kirche (dosl.: \"Lexikon pro teologii a církev\"; zkratka LThK) je katolická teologická encyklopedie, kterou vydalo německé vydavatelství Verlag Herder. Vyšla ve třech vydáních.\n\nLThK vznikl v letech 1930–1938 úplným přepracováním staršího dvousvazkového lexikonu, který vyšel ve Freiburgu v letech 1907 a 1912 pod názvem \"Kirchliches Handlexikon\". Vydavatelem obou slovníků byl Michael Buchberger.\n\nDruhé, úplně přepracované vydání vyšlo v letech 1957–1968. Vydavateli byli Josef Höfer a Karl Rahner. Protože v závěrečné fázi vydaní došlo v katolické církvi k zásadnímu přelomu v podobě Druhého vatikánského koncilu, byly k deseti svazkům tohoto díla přidány tři další svazky, které obsahovaly doslovné znění textů z koncilu v latině a němčině, takže toto vydání mělo dohromady (včetně rejstříku) 14 svazků.\n\nTřetí vydání vyšlo v letech 1993–2001 pod redakčním vedením kardinála Waltera Kaspera, opět se skládá z deseti svazků a jednoho rejstříku. Obsahuje asi 26 000 článků na 8292 stranách.\n\n"}
{"id": "201207", "url": "https://cs.wikipedia.org/wiki?curid=201207", "title": "Sbor Dr. Karla Farského (Vyškov)", "text": "Sbor Dr. Karla Farského (Vyškov)\n\nSbor Dr. Karla Farského je kostel Církve československé husitské ve Vyškově. Byl původně vystavěn místními Židy roku 1885 jako novorománská synagoga. Od počátku 20. století se však židovské osídlení v důsledku stěhování do velkých měst zmenšilo na několik desítek lidí, takže od roku 1926 se v synagoze již bohoslužby nekonaly. Židovská obec nakonec budovu roku 1929 prodala městu Vyškov, které zde umístilo sbírky městského muzea. Roku 1954 se vyškovské muzeum přestěhovalo do zadní části vyškovského zámku a budovu bývalé synagogy téhož roku odkoupila Církev československá, jež ji přebudovala na sbor.\n\nSlavnostní otevření sboru proběhlo 7. července téhož roku a nese jméno Karla Farského, zakladatele a prvního patriarchy církve. V letech 1968 a 1969 byla opravena plechová střecha, další úpravy budovy (jak exteriéru tak interiéru) proběhly v roce 1990 a 1991, kdy byla narušena statika, díky bourání sousedního domu. Poslední úprava interiéru proběhla v roce 2002.\n\n"}
{"id": "201211", "url": "https://cs.wikipedia.org/wiki?curid=201211", "title": "Zjevení Panny Marie ve Fátimě", "text": "Zjevení Panny Marie ve Fátimě\n\nNaše Paní z Fátimy je titul, který Blahoslavené Panně Marii přiřkli katolíci a další, kteří věří, že se zjevila třem malým pasáčkům v portugalské Fátimě každého třináctého dne v šesti po sobě jdoucích měsících v roce 1917. Titul Královna posvátného růžence se vztahuje k téže události, neboť podle dětí zjevení samo sebe označovalo jako „Královna růžence“ či „Paní růžence“. \n\nOd května do října 1917 líčili tři malí pasáčci, Lúcia dos Santos a její sestřenice Jacinta a bratranec Francisco Marto, zjevení Panny Marie v polích doliny Iria u vísky Aljustrel nedaleko portugalského města Fatima. Tento zážitek se opakoval každého 13. dne v měsíci přibližně ve stejnou hodinu. Lúcia popisovala zjevení Panny Marie jako „jasnější než slunce, vyzařující paprsky světla jasnější a silnější než křišťálový pohár naplněný jiskřivou vodou, kterým pronikají palčivé sluneční paprsky“.\n\nPodle Lúciiny zprávy svěřila Panna Maria dětem tři tajemství, známá jako tři fatimská tajemství. Naléhavě děti žádala, aby činily pokání a oběti za spásu hříšníků. Děti si utahovaly kolem pasu provazy, způsobující jim bolest, v horkých dnech si odříkaly vodu a konaly další kajícné skutky.\n\nNejnaléhavěji Panna Maria žádala děti, aby se každý den modlily růženec. Opakovaně zdůrazňovala, že růženec je klíčem k osobnímu pokoji i světovému míru. Mnoho mladých Portugalců, včetně příbuzných malých vizionářů, bojovalo tehdy v 1. světové válce.\n\nV následujících měsících proudily do Fatimy a Aljustrel tisíce lidí, přitahovány zprávami o zjeveních a zázracích. Dne 13. srpna 1917 je okresní hejtman Arturo Santos, který se obával negativního politického vlivu událostí, dal zadržet a uvěznit ještě předtím, než mohly dorazit do doliny Iria. Jejich spoluvězni v okresní věznici později vypověděli, že je děti požádaly, aby se společně modlili růženec.\n\nHejtman Santos děti vyslýchal především ohledně údajných tajemství, ovšem neúspěšně. Zašel dokonce až tak daleko, že dal připravit kotel vroucího oleje, vzal vždy jedno dítě a pod hrozbou, že ho uvaří v oleji, nutil zbývající děti k vyzrazení tajemství. V srpnu se pak Panna Maria místo 13. dne v dolině Iria zjevila 19. srpna v blízkém Valinhos.\n\nPři posledním zjevení 13. října 1917 se do doliny Iria vypravilo 70 tisíc lidí včetně novinářů a fotografů na základě tvrzení dětí, že toho dne se stane zázrak, \"aby všichni uvěřili\". Hustě pršelo, ale nespočetné množství pozorovatelů zaznamenalo, že v poledne se mraky roztrhaly a odhalily slunce v podobě matného disku, rotujícího po obloze a zářícího nad celým okolím různými barvami světla. Poté se slunce oddělilo od oblohy a vrhlo se po klikaté dráze k zemi. Nakonec se vrátilo na své místo a lidé, kteří byli předtím promočení, byli zcela suší. Tato událost je známá jako „sluneční zázrak“.\n\nReportér Avelino de Almeida z listu O Século, napsal: „Před užaslými zraky davu lidí, jejichž vzezření bylo biblické, když stáli s nepokrytými hlavami a dychtivě hleděli k nebi, se slunce chvělo, provádělo náhlé neuvěřitelné pohyby v rozporu se všemi vesmírnými zákony – podle vyjádření většiny lidí 'tančilo'.“ Oční lékař dr. Domingos Pinto Coelho popsal pro list Ordem událost takto: „Slunce, v jedné chvíli obklopené šarlatovou září, vzápětí zahalené do žluté a nachové barvy, se zdálo nesmírně rychle rotovat, chvílemi jako by se uvolnilo z oblohy a blížilo se k zemi, vyzařujíc silný žár.“ Zvláštní zpravodaj pro vydání lisabonského deníku \"O Dia\" dne 17. října 1917 napsal: „…stříbrné slunce, zahalené do závoje bledého světla, se točilo a kroužilo mezi roztrhanými mraky… Světlo přecházelo do nádherné modré barvy, jako by procházelo barevnou vitráží okna v katedrále, a dopadalo na lidi, klečící s napřaženýma rukama… lidé plakali a modlili se s nepokrytými hlavami, přítomni zázraku, na který čekali. Sekundy se zdály být hodinami, jak byly naplněné.“\n\nVědci toho dne žádný pohyb nebo jiný neobvyklý úkaz vztahující se ke slunci nezaznamenali. Podle zpráv, které tehdy zaznamenali básník Afonso Lopes Vieira a učitelka Delfina Lopes se svými studenty a dalšími svědky ve městě Alburita, byly sluneční úkazy viditelné ze vzdálenosti až čtyřiceti kilometrů. Tři malí pasáčci kromě popisu slunečních úkazů toho dne také vyprávěli o dalších viděních, včetně Ježíše, Panny Marie a svatého Josefa žehnajícího lidem.\n\nPrvním tajemstvím bylo vidění pekla, které Lúcia vylíčila ve třetím sešitě svých pamětí, sepsaných v roce 1942, takto:\n\n„Naše Paní nám ukázala obrovské ohnivé moře, jakoby pod zemí. Do ohně byli ponořeni démoni a duše v lidské podobě, jako průsvitné žhavé uhlíky, černé nebo lesklé jako bronz, tonoucí v ohni, vyzdvihované do vzduchu plameny vyvrhovanými z vnitřku ohně spolu s velkými mračny kouře a vzápětí padající ze všech stran nazpět jako lehoučké jiskry v obrovském požáru, uprostřed křiku a zoufalého bolestného úpění, které nás naplňovalo hrůzou, až jsme se třásli strachem. Démony bylo možno rozeznat podle jejich hrozného vzezření, podobného odporným neznámým zvířatům, černým a průhledným. Toto vidění trvalo pouze okamžik. Jak jsme byli v té chvíli vděčni naší laskavé nebeské Matce, která nás na to připravila svým slibem v prvním zjevení, že nás vezme do nebe. Jinak myslím, že bychom strachem a hrůzou museli zemřít.“\n\nDruhé tajemství obsahovalo pokyny Panny Marie, jak zachránit duše před peklem a obrátit svět k pravé katolické víře a Kristově Církvi:\n\n„Viděli jste peklo, kam jdou duše ubohých hříšníků. K jejich záchraně si Bůh přeje uvést do světa úctu k mému Neposkvrněnému Srdci. Když lidé udělají, co vám říkám, mnoho duší bude zachráněno a nastane pokoj. Válka se chýlí ke konci: jestliže ale lidé nepřestanou urážet Boha, vypukne ještě horší válka během pontifikátu papeže Pia XI. Až spatříte noc ozářenou neznámým světlem, vězte, že je to velké znamení od Boha, že se chystá ztrestat svět za jeho zločiny skrze válku, hladomor a pronásledování Církve a Svatého otce. Aby se to nestalo, přeji si zasvětit Rusko svému Neposkvrněnému Srdci a konat kající svaté přijímání každou první sobotu v měsíci. Jestliže má přání lidé vyplní, Rusko se obrátí a nastane tam mír; pokud ale ne, rozšíří se jeho bludy po celém světě a zapříčiní války a pronásledování Církve. Dobro bude týráno, Svatý otec bude velmi trpět, mnohé národy budou vyhubeny. Nakonec ale mé Neposkvrněné Srdce zvítězí. Svatý otec mi zasvětí Rusko a ono se obrátí, a po celém světě zavládne mír.“\n\nZveřejnění třetího tajemství církev dlouho odkládala. Jeho text Kongregace pro nauku víry odtajnila v roce 2000; pod dokumentem je podepsán prefekt kongregace, tehdejší kardinál Joseph Ratzinger.\n\n„Po dvou částech, které jsem již vyložila, jsme uviděli po levici Naší Paní, trochu výše anděla s ohnivým mečem v levé ruce; jiskřil a vyšlehovaly z něho plameny, které jako by měly zapálit svět; avšak vyhasínaly, jakmile se dotkly záře, která vycházela z pravé ruky Naší Paní směrem k němu. Anděl ukázal pravou rukou na zem a silným hlasem řekl: Pokání! Pokání! Pokání! V oslnivém světle, kterým je Bůh, jsme viděli „podobně, jako když se lidé vidí v zrcadle, kolem kterého procházejí“ bíle oblečeného biskupa - „vytušili jsme, že je to Svatý otec“. Další různí biskupové, kněží, řeholníci a řeholnice vystupovali na strmou horu, na jejímž vrcholku byl velký kříž z hrubých kmenů, jako z korkového dubu s kůrou; dříve než sem Svatý otec dospěl, procházel velkým polorozbořeným městem, rozechvělý, s kolísavým krokem, zkroušený bolestí a trýzní se modlil za duše mrtvol, které na cestě potkával; když došel na vrchol hory a padl na kolena u paty velkého kříže, byl zabit skupinou vojáků, kteří na něho vystřelili několik ran z pušek, několik šípů; stejně tak zemřeli jeden za druhým ostatní biskupové i kněží, řeholníci, řeholnice a různé světské osoby, muži i ženy různých tříd a postavení. Pod dvěma rameny kříže stáli dva andělé, každý s křišťálovou nádobou v ruce, zachycovali krev mučedníků a zalévali jí duše, které se přibližovaly k Bohu.“\n\nLúcia znovu oznámila zjevení Panny Marie v roce 1925 u kláštera sv. Doroty v Pontevedra v Galicii (Španělsko). Tentokrát sdělila, že byla požádána, aby šířila zprávu o úctě první soboty v měsíci. V následujícím vidění tuto žádost znovu zdůraznil sám Kristus v podobě Dítěte.\n\nLúcia byla v roce 1928 přestěhována do jiného kláštera v Tui (nebo Tuy) v Galicii. V roce 1929 Lúcia oznámila, že se Panna Maria vrátila a opakovala svou žádost o zasvěcení Ruska jejímu Neposkvrněnému Srdci.\n\nLúcia údajně viděla Pannu Marii v soukromí ještě vícekrát během celého života. Nejvýznamnější bylo zjevení v Rianjo v Galicii v roce 1931, kdy sestra Lúcia řekla, že ji navštívil Ježíš, naučil ji dvě modlitby a předal jí zprávu určenou pro církevní hierarchii.\n\nV roce 1947 sestra Lúcia přestoupila z kláštera sv. Doroty do karmelitánského řádu v klášteře v Coimbra v Portugalsku. Zemřela 13. února 2005 ve věku 97 let. Po její smrti nechal Vatikán, jmenovitě kardinál Josef Ratzinger (tehdy ještě prefekt Kongregace pro nauku víry), zapečetit její celu. Existují spekulace, že důvodem byla snaha o cenzuru možných dalších odhalení, která byla sestře Lúcii svěřena, ale může jít prostě jen o prověření cely v souvislosti s procesem Lúciina svatořečení.\n\nLúciin bratranec a sestřenice, sourozenci Francisco (1908–1919) a Jacinta Marto (1910–1920) se stali oběťmi epidemie španělské chřipky.\n\nFrancisco a Jacinta byli slavnostně prohlášeni za ctihodné papežem Janem Pavlem II. ve Fatimě dne 13. května 1989. Papež nechal zasadit do korunky sochy Panny Marie Růžencové projektil, který byl lékaři vyjmut z jeho těla po atentátu v Římě 13. května 1981 (který byl předpovězen 3. fatimským proroctvím). Jan Pavel II. se tam vrátil 13. května 2000, aby je blahořečil (předstupeň svatořečení) a v sobotu 13. května 2017 toto místo navštívil papež František, aby je svatořečil, za účasti portugalského prezidenta a více než milionu věřících z celého světa (v přímém televizním přenosu). Jacinta je nejmladší dítě, které bylo kdy blahořečeno (kromě mučedníků) a svatořečeno.\n\nBěhem druhého zjevení 13. června 1917 předpověděla Panna Maria smrt obou dětí, ačkoli Lucia o tom nikomu neřekla až do roku 1941. Některé zprávy, včetně svědectví Olimpie Marto, matky dvou mladších dětí, uvádějí, že její děti neudržely tuto informaci v tajnosti a vzrušeně mnohokrát předpovídaly svou vlastní smrt před ní i před zvědavými poutníky. Podle záznamu ze 13. června 1941 se tehdy Lúcia zeptala Panny Marie, zda všechny tři děti půjdou do nebe, až zemřou. Panna Maria odpověděla: „Ano, brzy si vezmu Francisca i Jacintu, ale ty zůstaneš déle, protože Ježíš si přeje, abys na zemi šířila lásku ke mně. Přeje si také zavést po celém světě úctu k mému Neposkvrněnému Srdci.“ Jacinta také přesně předpověděla okamžik a podrobné okolnosti své smrti, jak dosvědčila Lúcia i nemocniční personál.\n\nOstatky Jacinty a Francisca byly exhumovány v roce 1935 a znovu v roce 1951. Oba svatí jsou pochováni v katedrále na poutním místě.\n\n\"V tomto článku byly použity informace z článku na anglické Wikipedii\".\n"}
{"id": "201214", "url": "https://cs.wikipedia.org/wiki?curid=201214", "title": "Atribut", "text": "Atribut\n\nAtribut (z lat. \"ad-tribuere\", přidělovat, připisovat, přisuzovat) je rozlišovací rys, podstatná vlastnost nějakého objektu.\n\n"}
{"id": "201219", "url": "https://cs.wikipedia.org/wiki?curid=201219", "title": "Chaláfská kultura", "text": "Chaláfská kultura\n\nChaláfská kultura je archeologická kultura v severní Mezopotámii z období středního chalkolitu, která se objevuje asi na konci 6. tisíciletí př. n. l. a ve 2. polovině 5. tisíciletí je postupně nahrazena severní variantou obeidské kultury. Je nazvána podle naleziště Tell Chaláf (arab. تل حلف) ve východní Sýrii, kde bylo její ohnisko a odkud se šířila k západu, východu a severu. Význam této kultury je v tom, že základem života společnosti byla poprvé na Blízkém východě zemědělská výroba.\n\nChaláfská kultura následovala v severním Iráku předchozí chassunskou kulturu, která ještě náležela pozdnímu neolitu. Je datována zhruba do let 5050 - 4300 př. n. l. Její nejvýznamnější lokality jsou kromě Tell Chaláfu Tell Šagar Bazar, Tell Brak a Tell Asvád v Sýrii, Karchemiš a Tell Turlu na horním Eufratu, Tilki-tepe u jezera Van, ve vlastní Mezopotámii Tell Chassuna, Arpáčija, Ninive a Tepe Gaura.\nLokalita Tell Chaláf leží poblíž vesnice R'as al 'Ayn v údolí řeky Chábúr, tvořící současnou hranicí s Tureckem. Jak nazývali původní obyvatelé svoji osadu není známo, dnešní označení Tell Chaláf lze přeložit jako „vrch vytvořený z bývalého města“.\n\nTell Chaláf byl objeven r. 1899 německým diplomatem baronem Maxem von Oppenheimem, který zdejší oblast zkoumal s ohledem na plánovanou stavbu Bagdádské dráhy. V té době byla Sýrie pod tureckou svrchovaností. Oppenheim se vrátil k průzkumu místa v letech 1911–1913 a znovu 1929, kdy už Sýrie byla pod správou Francie. Mnoho nálezů Oppenheim nechal odvézt do Berlína. Roku 2006 začal nový průzkum Tell Chaláfu, syrsko-německou expedici \"Skorpionentor\" vedou Lutz Martin (Vorderasiatisches Museum Berlín), Mirko Novák (Univerzita Tübingen), Jörg Becker (Univerzita Halle) a Abd al-Masih Bagdo za syrské ředitelství starověkých památek.\n\nM. von Oppenheim založil před 2. světovou válkou v Berlíně speciální muzeum Tell Chaláfu, ale to bylo úplně zničeno spolu s většinou artefaktů při bombardování Berlína na konci války. Byla to jedna z nejhorších ztrát v historii architektury. Zachráněný zbytek byl restaurován a uložen ve sbírkách Pergamonského muzea. Další trosky se opravují postupně a projekt záchrany má být hotov v roce 2008.\n\nPro chaláfskou kulturu je typická kulatá stavba tholos s tlustou zdí z lepenice (směs bláta a slámy) na kamenných základech. Tholy jsou nejlépe prozkoumány z Arpáačije a Tell Turlu. V Arpáačiji (vrstvy 10, 9) má tholos průměr mezi 4 až 7 metry, v Tell Turlu je již větší, průměr má 10 metrů, navíc má obdélníkovou předsíň o délce postupně až 19 metrů. Místnost byla zřejmě sklenutá a měla snad sedlovitou střechu. Šlo o obytné domy, spojené (v Tell Turlu) s obilnicemi, pecemi a ohništi.\n\nChrám je v tomto období znám z Tell Asvádu, šlo o obdélníkovou stavbu, na jejímž čelním místě byly umístěny býčí rohy. V poslední vrstvě v Arpačijji (6) již nenacházíme tholy, uprostřed obce je rozsáhlý dům se dvorem s keramickou pecí. Mohl to být také chrám, třebaže původní známky ukazovaly spíše na dům nějakého předáka, obchodníka a současně hrnčíře. Ulice v Arpáačiji byly dlážděny a vedly jimi kanály.\nKeramika je již velmi dokonalá a umožňuje chaláfskou kulturu rozdělit do tří stupňů. V prvním stupni nacházíme naturalistické náměty (stáda zvěře, táhnoucí ptáci, škorpióni, osli, leopard, had, ale i muži, tanečnice). Tento stupeň je typický pro původní, tedy syrskou oblast chaláfské kultury. Ve druhém stupni přichází chaláfská kultura i do horní Mezopotámie a keramika se postupně geometrizuje. Jde o šachovnice, trojúhelníky, hvězdice, růžice, maltézské čtverce, ale převládá schematizovaná býčí hlava, tzv. búkránium. Objevuje se bílý nátěr. Ve třetím stupni je malba polychronní, náměty jsou zcela geometrické, tvary nádob jsou elegantní, okraje mírně ven vyklenuté. Jde o mísy, poháry, talíře a bezuché amfory.\n\nPodle podobnosti kultur lze soudit, že lidé chaláfské kultury přišli z východní Malé Asie z oblasti údajně nejstarších měst světa Hacilar a Çatal Hüyük. Lidé zde pěstují len a obilí, bez letní pšenice, na konci období se objevuje šestiřadý ječmen. Chová se tur domácí, koza a snad i ovce. Rozvíjí se řemesla, pokrok dosáhlo tkaní lněných látek, v pozdějších fázích se rozvíjí i řezbářství a metalurgie. Jako symboly aktivní plodnosti jsou uctívána některá zvířata – divoký býk, zebu, vepř a holub, svědčí pro to množství sošek. Pasivní plodnost je zobrazována soškami žen. Sošky jsou většinou hliněné, jen vzácně kamenné.\n\nMrtví jsou v chaláfské kultuře pohřbíváni do země ve skrčené poloze zpravidla v domech, někdy je hrob vyzděn, jsou v něm milodary – nádoby, lampičky, u dětských hrobů hračky, u dospělých hliněné sošky.\n\nVýznamný je dálkový obchod. Z dosti značné dálky se dováží obsidián a materiál na výrobu perel. Archeologové předpokládají, že obchodním centrem chaláfské kultury bylo Tilki-tepe u Vanského jezera. Chaláfská kultura zaznamenala stopy v Kilikii (Mersin) i na pobřeží Sýrie (Ras Šamra). Podle rozšíření chaláfského zboží můžeme říci, že tato kultura byla nejvýznamnější prehistorickou kulturou Přední Asie.\n\n"}
{"id": "201220", "url": "https://cs.wikipedia.org/wiki?curid=201220", "title": "Thnks fr th Mmrs", "text": "Thnks fr th Mmrs\n\nThnks fr th Mmrs \"(Díky za vzpomínky)\" je singl skupiny Fall Out Boy z jejich alba Infinity on High, který vyšel v roce 2007.\nO vydání Thnks fr th Mmrs poprvé promluvil baskytarista Peter Wentz v rozhovoru pro časopis \"Kerrang!\", kde také poodhalil příběh textu, který pojednává o vztahu dvou lidí, který skončil, ale nadále se setkávají a spí spolu.\nThnks fr th Mmrs je zkratka anglických slov Thanks for the Memories.\nVěta \"He tastes like you, only sweeter\" (On chutná jako ty, ale sladčeji) je věta z filmu Closer, kde zazněla v rozhovoru o Orálním sexu V písni můžeme slyšet také mandolínu a orchestr.\nKlip se natáčel 27. února 2007 a premiéru měl 23. března hodinu před půlnocí na oficiálních internetových stránkách skupiny.\n\nKlip je často kritizován za přílišnou propagaci určitých výrobků.\nKlip režíroval opět \"Alan Ferguson\", který opět ponechal vtipný děj, který je pro Fall Out Boy typický.\n\nNa začátku je rozhovor mezi Patrickem a Petem, kdy se Patrick ptá Petea jestli si je svým záměrem jistý, ten ho přesvědčí o správnosti svého rozhodnutí, a proto se Patrick postaví k mikrofonu a hudba začne hrát. Ovšem po prvních tónech slyšíme opičí skřekot a v titulku se objevuje napsáno \"Stříh!\"\nSingl vyšel 9. dubna 2007 ve Velké Británii, vydání v USA bylo naplánováno na konec dubna, přesto už se v žebříčku objevuje díky rádiovým stanicím, které singl začaly hrát dříve.\n"}
{"id": "201221", "url": "https://cs.wikipedia.org/wiki?curid=201221", "title": "Konzola (architektura)", "text": "Konzola (architektura)\n\nKonzola neboli \"ankona\" je nosný článek vystupující ze zdi a nesoucí klenební žebro, případně římsu, arkýř, balkon,\npavlač, sochu apod., někdy jen v podobě výstupku ze zdi.\n\nVe starší architektuře jsou konzoly kamenné a často bohatě zdobené geometrickými, listovými i figurálními motivy. Od 17. století mohou být i cihlové a štukové nebo sádrové, které pak ovšem mají jen dekorativní význam.\n\nV architektuře středověkých hradů se rozměrnější nezdobená konzola nazývá krakorec.\n\n\n"}
{"id": "201222", "url": "https://cs.wikipedia.org/wiki?curid=201222", "title": "Nejlepší hiphopový videoklip", "text": "Nejlepší hiphopový videoklip\n\nNejlepší hiphopový videoklip je kategorie udílená na MTV Video Music Awards. Udílí se od roku 1999, ale její výsledky vzbudily už nejednou bouřlivé reakce. Největší nevoli se podrobilo zvolení písně I'm Real, kterou odborníci nepovažují za Hip-hop.\n"}
{"id": "201225", "url": "https://cs.wikipedia.org/wiki?curid=201225", "title": "Západní Bengálsko", "text": "Západní Bengálsko\n\nZápadní Bengálsko je indický stát ve východní Indii. Na severu je vymezen hřebenem Himálaje a na jihu Bengálským zálivem. Společně s Bangladéšem, se kterým na východě sousedí, formuje etnicko-lingvistický region Bengálsko. \"Západní Bengálsko\" dále sousedí s Bhútánem, Nepálem a pěti indickými státy: Ásámem, Sikkimem, Urísou, Džharkhandem a Bihárem. V současnosti má \"Západní Bengálsko\" více než 80 milionů obyvatel, největším a zároveň správním městem je Kalkata. Značná část státu leží v deltě řeky Gangy, která tu každoročně způsobuje záplavy.\n"}
{"id": "201227", "url": "https://cs.wikipedia.org/wiki?curid=201227", "title": "Triglyf", "text": "Triglyf\n\nTriglyf (z řec. \"treis\" tři a \"glyphoin\" rýt, řezat; trojřez) je ozdoba dórského vlysu. Uplatňuje se v dórském řádu. Má tři svislé klínovité zářezy (glyfy) – dva plné, v ploše, a dva poloviční na okrajích (vlastně jen šikmo seříznuté hrany). Ve vlysu se střídá s metopami, které mohou být reliéfně řešeny. Zatímco metopa mírně ustupuje za rovinu architrávu, triglyf rovinu architrávu předstupuje. Dórský vlys s metopami a triglyfy je nazýván triglyfon. \n\nTriglyf je umístěn vždy nad sloupem (s výjimkou rohů, kde může být triglyf posunut) a v ose intercolumnií (mezisloupí), takže počet triglyfů je vždy bez jedné dvojnásobný než počet sloupů. V rovině kladí a na okapníku římsy triglyfy zpravidla doprovázejí desky zvané mutuli (sg. mutulus) s kapkami (guttae).\n\nPodobně jako celý dórský řád vznikl i triglyf zřejmě přepisem z dřevěné architektury do kamene; je odvozený z čela stropního trámu archaických dřevěných řeckých chrámů.\n\nObdobu triglyfu vytvořil renesanční teoretik Vignola, který zmenšil počet žlábků, a tak vznikl diglyf. Diglyf na rozdíl od triglyfu nemá seříznuté okraje.\n\nHemiglyf je poloviční glyf a vzniká seříznutím postranní svislé hrany triglyfu. \n\n\n"}
{"id": "201228", "url": "https://cs.wikipedia.org/wiki?curid=201228", "title": "Mladá garda (kniha)", "text": "Mladá garda (kniha)\n\nMladá garda (: \"\") je válečný román ruského sovětského spisovatele Alexandra Fadějeva. Popisuje činnost odbojové organizace Mladá garda, která působila v roce 1942 v ukrajinském Krasnodonu okupovaném nacisty. Vydána byla poprvé v roce 1945.\n\nPrvní část začíná evakuací Krasnodonu před postupujícími německými vojsky. Evakuace se ale zcela nezdaří, někteří uprchlíci nestačí uniknout, než Němci zničí pontonový most přes řeku Doněc. Ve městě vzniká ilegální podzemní organizace mladých lidí (komsomolců), kterou získává pod kontrolu ilegální vedení komunistické strany. Lidé ve městě se různým způsobem vyrovnávají s usazenou německou jednotkou, objevují se první odbojové akce (založený požár budovy ústředí důlní správy - jinak odbojáři spíš zjišťují své možnosti, sbírají zbraně a snaží se získat schované prostředky jako vysílačku a tiskařský lis), první kolaboranti (někdejší kulak a vrah Fomin, nový starosta města Stasenko) i první zrádci, někteří předstírají loajalitu nacistům, ale pracují pro odboj (komunista Ljutikov). Němci postřílí zraněné vojáky uložené v nemocnici i lékaře. Do města se vracejí i různí zatoulaní obyvatelé - z proražené fronty i z koncentračního tábora. Úvodní část knihy končí smrtí odbojářů Matvěje Šulgy a Andreje Valka a několika dalších, kteří jsou v městském parku pohřbeni zaživa.\n\nNa začátku druhé části Oleg Koševoj, jeden z hlavních hrdinů, skládá slib věrnosti nového člena Mladé gardy. Ljuba Ševcovová, vyškolená radistka, se ve Vorošilovgradu setkává s velitelem krasnodarských partyzánů Ivanem Procenkem. Dostává úkol pokusit se vetřít do přízně německých vojáků. Mladá garda zatím ve městě šíří antinacistické letáky s informacemi získanými z tajné radiostanice. Z města je odeslán první transport na nucené práce do Německa. Mladá garda zjišťuje, že člen jejího velení Stachovič dříve utekl z partyzánského boje, zatím ale má podmíněnou důvěru. Naopak zrádce Fomin je chycen a pro výstrahu pověšen. Mladá garda a partyzáni osvobozují přepadením tábora válečné vězně a podnikají sabotážní akce, aby omezili přístup Němců k frontě u Stalingradu. V předvečer výročí Říjnové revoluce vyvěšují na městských budovách rudé vlajky, podpálí i dům, ve kterém jsou uložené dokumenty k dalšímu transportu Krasnodonců na nucené práce.\n\nRudá armáda zahájila ofenzivu u Stalingradu a prostor začínají opouštět nejprve jednotky spojenců Wehrmachtu (italské, maďarské, rumunské).\n\nNěmci chytí jednoho chlapce, který má za úkol prodávat na trhu cigarety z uloupených německých balíčků. Ten ve strachu prozradí Stachoviče a dva velitele Mladé gardy Váňu Zemnuchova a Žeňu Moškova. Jsou zatčeni a mučeni, Stachovič bez váhání prozradí všechna jména, stejně jako to udělají další dvě dívky, které jsou zadrženy, aniž by byly přímo zapojené do odboje. Německá policie začíná zatýkání a mučení, zadržen je i Oleg Koševoj, který se snažil uniknout před zatčením k rudoarmějcům, to se podaří pouze Sergejovi, ale i ten je zadržen. Po několika dnech jsou mladogvardějci, zmučení, mnozí vážně zranění, odvezeni k dolu č. 5, kam je zaživa svrhnou do hluboké šachty. Ti, od kterých gestapo chce důležité informace, jsou ještě několik dní vyslýchání, ale později rovněž popraveni (Ljutikov, Ševcovová ad.). Nakonec město osvobozuje armáda, ostatky popravených jsou vyzdviženy a pohřbeny do dvou hromadných hrobů v městském parku.\n\nFadějev knihu vydal v roce 1945. Získala sice Státní cenu za literaturu v následujícím roce, ale přesto se ze strany oficiálních orgánů dočkala kritiky a autor ji přepracoval do nové verze, vydané v roce 1951. Upravil ji tak, aby v ní byla více zdůrazněna role dospělých komunistů, jejich postavy rozpracoval do větší hloubky.\n\nDruhá verze tak vytváří dojem, že všechny partyzánské oddíly v odlehlých oblastech byly řízeny z moskevského ústředí.\n\nKniha byla vydána nejen v ruštině, ale i v dalších jazycích národů Sovětského svazu a také v jiných zemích. V Československu se dočkala prvního vydání už v roce 1947 v překladu Anny Novákové a Sergeje Machonina do češtiny, do slovenštiny ji přeložil Ján Ferenčík.\n\nFadějevův román sleduje oficiální verzi výkladu událostí spojených s Mladou gardou. I když v tomto směru je faktograficky dosti přesný, byl výsledek zřejmě právě takto v některých ohledech pokřiven.\n\nNové výzkumy především zpochybňují jména skutečných vůdců Mladé gardy, podobu jejího řízení komunistickou stranou a způsob jejího vyzrazení.\n\nJiž v roce 1947 byla v Kyjevě poprvé uvedena opera Mladá garda, libreto v ukrajinštině napsal Andrij Samijlovyč Malyško.\n\nKniha se stala podkladem pro film režiséra Sergeje Gerasimova z roku 1948, i ten byl - podobně jako kniha - později revidován. N. P. Ochlopkov podle románu vytvořil divadelní hru (přeložena do češtiny Martou Valentovou v roce 1951).\n\nV Československu Miroslav Vildman knihu zdramatizoval do podoby divadelní hry v roce 1975, po revoluci ji do jiných kontextů uvedl režisér Janusz Klimsza v ostravském Divadle Petra Bezruče v roce 2001.\n\n\n\n"}
{"id": "201229", "url": "https://cs.wikipedia.org/wiki?curid=201229", "title": "Jü-šan", "text": "Jü-šan\n\nJü-šan (: , tongyong pinyin \"Yùshan\", pinyin \"Yùshān\"; tchajwansky \"Gio̍k-san\") je nejvyšší hora ostrova Tchaj-wanu i celé severovýchodní Asie vně Himálaje (je vyšší i než japonská hora Fudži). Nachází se zhruba uprostřed ostrova na , nedaleko jižní hranice okresu Nan-tchou. Masív Jü-šan šan-mo (Jüšanské pohoří) lze považovat za součást Tchajwanského středohoří, tedy hornatiny, která vyplňuje celý východ ostrova. Dosahuje výšky 3 952 m n. m.\n\nNázev znamená v překladu Nefritová (též Jadeitová) hora.\n\nNa vrchol vede udržovaná stezka, výstup je však dovolen jen omezenému počtu vysokohorských turistů, kteří si předem obstarají zvláštní povolení.\n\nOkolí hory je chráněno jako Jüšanský národní park (čínsky 玉山國家公園, pinyin \"Yùshān Guójiā Gōngyuán)\", spravovaný tchajwanským ministerstvem vnitra. Biotopy na svazích hory začínají subtropickými lesy a postupně se mění až k pásmu alpínských luk na vrcholu. Ve výšce 2 500 až 3 000 m dominují mohutné exempláře jedlovce \"Tsuga chinensis\". Hranice lesa (vesměs jehličnatého) se pohybuje kolem 3 550 m.\n\nPřestože Tchaj-wan leží v tzv. Tichomořském ohnivém prstenci, konkrétně v oblasti, kde se Filipínská deska podsouvá pod Eurasijskou pevninu, a přestože po celém Tchaj-wanu najdeme stopy post-sopečné činnosti, jako jsou horké prameny a sirná jezírka, většina tchajwanských hor není sopečného, ale tektonického původu. Strmé vápencové skály byly vyzvednuty tektonickou činností podél zlomových linií, které se táhnou zhruba stejným směrem jako hlavní horské hřebeny. S tím souvisí i zdejší mimořádně častý výskyt zemětřesení.\n\nPrvním bělochem, který Jü-šan spatřil a zaznamenal to, byl v roce 1857 W. Morrison, kapitán americké lodi Alexander. Loď kotvila v přístavu Anping v dnešním okrese Tchaj-nan. Kapitán své pozorování zaznamenal v lodním deníku a hora pak nesla v západní literatuře jméno Mount Morrison.\n\nV roce 1900, po obsazení Tchaj-wanu Japonskem, se dva japonští antropologové, Torii Rjúzó a Mori Ušinosuke, stali prvními známými pokořiteli vrcholu. Dali hoře nové jméno Niitakajama (; čínsky \"Sin-kao-šan\", „Nová vysoká hora“), protože Jü-šan se stal novou nejvyšší horou Japonské říše. Pod tímto jménem hora vstoupila do historie druhé světové války jako součást tajné šifry pro spuštění japonského útoku na Pearl Harbor. Heslo znělo \"Niitakajama nobore\", doslova „Vystupte na horu Niitaka“.\n\n"}
{"id": "201234", "url": "https://cs.wikipedia.org/wiki?curid=201234", "title": "Bosáž", "text": "Bosáž\n\nBosáž (z franc. ' – výstupek, ' – hrb, boule) je plastické vyznačení kvádrového zdiva hrubým přitesáním vypouklých stěn kvádrů (rustika), fasetovým opracováváním bos nebo vypracováním stěny kvádrů do tvaru jehlanu či valbových střech (bosáž diamantová, neboť připomíná diamantové broušení, či též jehlancová; užívá se v renesanci).\n\nPřestože bosáž původně vychází z čistě technologického způsobu opracování kvádrů, neboť jejich čelní strana při zdění nemusí být hladká a její neopracování znamená zrychlení práce, je funkce bosáže především estetická. Bosované zdivo působí dojmem pevnosti a nepohnutelnosti. Časté je jeho užití ve spodních částech staveb.\n\n\n\nZákladním materiálem bosáže je kámen, časté je však i zpracování napodobením kamene pomocí malty či omítky (tzv. kvádrování). Možné je též pouze malířské zpracování bosáže, například pomocí v renesanci rozšířeného sgrafita (\"sgrafitová bosáž\", též \"sgrafitová rustika\" či lidově tzv. psaníčka)\n\nBosáž se objevila na pozdně antických stavbách, nejprve spíše technického charakteru (mosty, akvadukty atp.). Ve středověku byla používaná spíše výjimečně na stavbách spíše pevnostního charakteru. V Česku ji najdeme pouze na věži románské císařské falce v Chebu, na o něco mladších věžích hradů Zvíkov a Tachov (tzv. hlízové věže) a na hradě Jenštejně. Hojné je užití bosáže na renesančních a manýristických stavbách, kdy došlo k vytvoření tzv. rustikového řádu, jehož základním slohovým prvkem je právě bosáž. Běžné je též užití v baroku, ale i klasicismu a slozích historismu (novorenesance, novobaroko, neoklasicismus atp.)\n\n\n"}
{"id": "201238", "url": "https://cs.wikipedia.org/wiki?curid=201238", "title": "Hlavice (architektura)", "text": "Hlavice (architektura)\n\nHlavice je architektonické zakončení horní části sloupu, pilíře nebo pilastru. V řezu je hlavice zpravidla širší než je průřez dříku sloupu. Původně sloužila k navázání kladí, případně klenby a žeber na sloup, později se stala převážně dekorativním prvkem.\n\nJejí podoba se vyvíjela po staletí a nejstarší hlavice, egyptské i řecké, prozrazují původ z architektury dřevěných staveb. V kamenné architektuře spočíval na hlavici spoj dvou sousedních kvádrů kladí. Výzdoba hlavic charakterizuje různá období a slohy. Z egyptského stavitelství jsou známé formy, kde základním zdobným prvkem byl list či květ, a to parysu, lotosu či palmeta, a figurální hlavice v podobě hlavy bohyně Hathor. Z Přední Asie jsou známé hlavice zoomorfní - převážně lví a býčí hlavy. V klasické řádové architektuře byla hlavice charakteristická pro určitý řád - dórská, iónská, korintská, kompozitní a toskánská. Kompozitní hlavice je tvarově nejčlenitější, v dalším období dochází k výraznému tvarovému zjednodušování hlavic; z doby románské známe hlavice kalichové, jehlancové, krychlové, košové, poštářové, ale také figurální. V gotice se tvar hlavic přizpůsobuje gotickému tvarosloví - např. hlavice kružbová, opět se objevují hlavice vegetabilní (listové), zoomorfní (fantazijní zvířata) a antropomorfní (maskaron). V pozdní gotice ztrácejí hlavice význam a z architektury ustupují. Nemizejí však definitivně, objevují se v čisté nebo modifikované formě i v následujících slozích, většinou jako repliky antických řádů, ovšem bohatě zdobené, někdy zlacené a podobně. V renesanci a v baroku často na polosloupech a pilastrech, v klasicismu jako návrat ke starověkým vzorům.\n\n\n"}
{"id": "201242", "url": "https://cs.wikipedia.org/wiki?curid=201242", "title": "Brendan Perry", "text": "Brendan Perry\n\nBrendan Michael Perry (* 30. června 1959, Whitechapel, Londýn) je zpěvák a multiinstrumentalista anglo-irského původu (matka Irka, otec Angličan), spolu s Lisou Gerrard tvořil hudební skupinu Dead Can Dance.\n\nVyrůstal v Austrálii a na Novém Zélandu. Je hudebním samoukem, nikdy nenavštěvoval žádnou hudební školu, učil se od maorských a polynéských domorodých hudebníků. Původně byl učitelem na prvním stupni základní školy. S Lisou Gerrard tvořil i partnerskou dvojici, po jejich rozchodu se přestěhoval z Londýna do Irska, kde v objektu bývalého kostela vybudoval vlastní hudební studio \"Quivy Church\". Kromě hudebních produkcí tam pořádá různé výstavy a workshopy, např. organizoval festival samby.\n\nV roce 1977 se pod uměleckým jménem \"Ronnie Recent\" stal vedoucím členem punk rockové novozélandské hudební skupiny The Scavengers. Původně hrál na basovou kytaru, od roku 1978 se stal hlavním zpěvákem. V roce 1979 se skupina přestěhovala do australského Melbourne a změnila název na Marching Girls.\n\nBrendan Perry opustil Marching Girls v roce 1981, kdy s Lisou Gerrard založil skupinu Dead Can Dance. Původně tuto skupinu ještě tvořili bubeník Simon Monroe (také z Marching Girls) a baskytarista Paul Erikson. V roce 1982 se skupina přestěhovala do Londýna, Simon Monroe však zůstal v Austrálii. Na prvních nahrávkách a koncertech na bicí hrál Peter Ulrich, krátce na to se do Austrálie vrátil i Paul Erikson a ze skupiny se stalo pouhé duo Brendana Perryho a Lisy Gerrard. První album (nesoucí název skupiny) vydali v únoru 1984 u společnosti 4AD. Následovalo dalších 6 studiových alb, jedno koncertní album a 4 výběrová alba.\n\nV roce 1998 se s Lisou Gerrard rozešli a dále se věnovali každý svým sólovým projektům. Ještě téhož roku Brendan Perry vydal u společnosti 4AD sólové album \"Eye of the Hunter\", které obsahuje jak Perryho vlastní písně, tak i předělávky písní Tima Buckeleye. Vydání tohoto alba podpořil koncerty v Irsku, Velké Británii a v USA. Vydání dalšího alba, které se mělo jmenovat \"Zun Zun\", však bylo opakovaně odkládáno a od roku 2003 o něm nejsou žádné nové zprávy. Na dalším projektu (na jehož vydání má práva vydavatelství 4AD) by měl spolupracovat s Lancem Hoganem a bubeníkem Davidem Kuckhermannem. Brendan Perry se podílel na projektech jiných umělců, působil i jako producent např. v projektu \"Elijah´s Mantle\".\n\n\n"}
{"id": "201246", "url": "https://cs.wikipedia.org/wiki?curid=201246", "title": "Rasy v seriálu Babylon 5", "text": "Rasy v seriálu Babylon 5\n\nV seriálu Babylon 5 je Pozemšťany spravovaná stejnojmenná stanice centrem politických intrik a konfliktů mezi mnoha mimozemskými rasami. K pěti nejdůležitějším rasám patří kromě lidí ještě Minbaři, Narnové, Centauři a Vorloni, rasy s menším vlivem jsou sdruženy do Ligy nezávislých světů.\n\nPozemská aliance je meziplanetární státní útvar s hlavním sídlem na Zemi. Jedná se však o Zemi 23. století, jejíž státy jsou sjednoceny pod jednotnou vládou a která již kolonizovala několik planet. Jejími nejvýznamnějšími koloniemi jsou Mars, Orion 7 a Proxima 3 (poblíž hvězdy Proxima Centauri). Sídlem vlády je švýcarské město Ženeva, vládu tvoří prezident a senát.\n\nLidstvo prodělalo značný technologický skok po kontaktu s první mimozemskou rasou – Centaury. Od nich Pozemšťané zakoupili technologii, které jim umožnily lety do vzdálených oblastí a kolonizaci okolního vesmíru. V době, kdy se odehrává seriál, jsou již lidé jednou z dominantních ras v galaxii. Vesmírná stanice Babylon 5 je pod jejich správou.\n\nMalé procento z celkové lidské populace, asi jedna osoba z tisíce, tvoří telepati, kteří se ve větší míře začali na Zemi rodit asi před 100 lety. Ostatními lidmi nejsou příliš oblíbení, jejich ´normální´ spoluobčané se jich obávají a nemají k nim důvěru. Každý, u koho se projeví telepatické schopnosti, se musí povinně stát členem Sboru PSI, organizace sdružující všechny telepaty v Pozemské alianci. Jedinou alternativou k vstupu do Sboru PSI je nucené užívání léků potlačujících telepatii, které však často mají za následky deprese končící i smrtí. Sbor sleduje své vlastní cíle a telepaty leckdy zneužívá. Osoba, která odmítne jak medikamenty, tak vstup do Sboru PSI, je postavena mimo zákon a musí se skrývat.\n\nDeset let před začátkem první série seriálu vedl první kontakt mezi lidmi a rasou Minbarů ke krvavé válce, v níž lidé utrpěli obrovské ztráty. Po dvou letech válka náhle skončila, když Minbaři, přestože měli vojenskou převahu a Pozemšťané byli v defenzívě, náhle překvapivě, z neznámého důvodu, kapitulovali.\n\nMinbaři jsou humanoidé se světlou pokožkou a s lidem podobným vzezřením. Jejich domovským světem je Minbar, sedmá planeta v binárním hvězdném systému Chi Draconis. Od lidí se liší absencí ochlupení ve vlasové části hlavy (někteří však můžou mít vousy) a především kostěným hřebenem, který jim vyrůstá ze zadní části lebky. Jsou silnější a fyzicky odolnější než lidé, také se dožívají vyššího věku (asi 150 let). Malé procento jejich populace stejně jako u většiny ostatních ras tvoří telepaté, kteří jsou svými soukmenovci pro svůj „dar“ velmi váženi.\n\nMinbaři jsou nejstarší z tzv. “mladších ras“. Jsou technologicky velmi vyspělí, např. cestování vesmírem ovládají již přes 1.000 let. Minbarská společnost je rozdělena do tří kast – náboženské, válečnické a dělnické. Členství v kastě získává Minbari hned při narození; dědí je po rodičích, pokud jsou tito z různých kast, tak po matce. V řídkých případech, kdy jej srdce táhne k jiné kastě než do níž náleží, může do ní v kterémkoli období života ze své svobodné volby přestoupit.\n\nMinbary osídlené světy a kolonie jsou sdruženy v Minbarské federaci, jejímž nejvyšším vládním orgánem je Šedá rada. Ta sestává z devíti členů, po třech z každé z kast. Přestože hlavním městem Minbaru je Yedor, Šedá rada obvykle zasedá na palubě vesmírné lodi.\n\nMinbarské náboženství se nezakládá na existenci nějakého určitého boha či bohů. Podle jejich víry má vesmír sám vlastní vědomí a každá živoucí bytost je jeho nedílnou součástí. Minbaři věří v reinkarnaci s tím, že duše zemřelých se znovu zrodí v dalších generacích Minbarů. Centrální osobností jejich náboženství je historická postava jménem Valen. Tento tajemný muž, zakladatel Šedé rady, vedl Minbary během první války se Stíny před tisícem let a významně se zasloužil o poválečnou obrodu a organizaci minbarské společnosti. Jeho jméno se objevuje v mnoha minbarských rčeních, například namísto „Proboha!“ by typický Minbari řekl: „Ve jméně Valenově!“.\n\nHumanoidní, lidem velmi podobná rasa. Jejich domovskou planetou je Centauri Prima. Ač tomu její název napovídá, nemá tato planeta nic společného se Zemi nejbližším hvězdným systémem Alfa Centauri, jedná se pouze o shodu jmen.\n\nCentaurské planety jsou sdruženy v Republice Centauri, která je přes svůj název konstituční monarchií. Vládne jí císař a shromáždění významných šlechtických rodů nazývané Centaurum. Původně dobyvačné a rychle expandující impérium v dobách své největší slávy zahrnovalo celé stovky světů, včetně Narny, kterou Centaurové okupovali přes 100 let. Současná republika je však již jen upadajícím, spíše dekadentním a značně zkorumpovaným stínem původní velké říše. Její obyvatelé jsou přesto mnohdy přesvědčeni o své výjimečnosti a nadřazenosti a sní o staré zašlé slávě.\n\nVšechny významné pozice ve státní správě, ekonomice i vojenství zastávají příslušníci šlechty. Jelikož jsou tyto posty dědičné, je pro obyčejného Centaura téměř nemožné domoci se nějakého významnějšího postavení. Centaurové praktikují mnohoženství, každý muž může mít několik manželek. Sňatky jsou však spíše než z lásky uzavírány z politických důvodů, pro posílení mocenského postavení.\n\nCentaurové byli první mimozemská rasa, která navázala kontakt s lidmi. Jak už je v jejich povaze, nějakou dobu je vodili za nos s tvrzením, že Země je bývalá centaurská kolonie, což s ohledem na nápadnou podobu obou ras znělo ponejprv docela důvěryhodně. Teprve až po letech odhalily Pozemšťanům pravdu genetické testy.\n\nCentauři jsou svým vzhledem téměř zaměnitelní s lidmi, nebýt jejich odlišného stylu úpravy účesů. Muži mají vlasy upravené do jakéhosi vějíře, jehož výška závisí na jejich postavení, ženy mají hlavy vyholené až na úzký dlouhý pramen vlasů na temeni hlavy. Oděvy Centaurů se vyznačují velkou barevností a zdobností, mužské šaty v mnohém připomínají pozemské vojenské uniformy z 18. století.\n\nJak již bylo řečeno, na první pohled se Centauři velice podobají lidem, při podrobnější kontrole však již vyniknou podstatné rozdíly. Centauři mimo jiné mají dvě srdce a jejich zuby jsou oproti lidským mírně zašpičatělé. Nejvýraznější odlišnosti však vykazují jejich reprodukční orgány. Mužští příslušníci rasy mají 6 chapadlovitých rozmnožovacích orgánů, umístěných zhruba v úrovni boků, tři na každé straně těla. Tyto orgány se dají natáhnout až o několik cm a jejich majitel je může ovládat do té míry, že je lze použít i například pro podvádění při hře v karty. Centaurské ženy mají na zádech odpovídající počet otvorů, tři po každé straně podél páteře.\n\nVětšina Centaurů má omezené schopnosti předvídání budoucnosti, které se však týkají výhradně jejich osoby a omezují se jen na drobné, útržkovité záblesky. Někteří z nich mohou mít sny, v nichž vidí okolnosti své budoucí, byť vzdálené smrti. Jen malé procento Centaurů, výhradně ženy, má tyto schopnosti natolik silně vyvinuté, že jsou schopni bezchybně věštit budoucnost. Určitá část centaurské populace má také telepatické schopnosti.\n\nNarnové jsou humanoidní, ještěrovitě vyhlížející, velmi bojovná rasa. Jejich domovskou planetou je Narna, původně zelený a životem kypící, nyní znečištěný, vyprahlý, takřka neobyvatelný svět. Planety patřící Narnům jsou sdruženy ve státním útvaru nazývaném Narnský režim, v jehož čele stojí rada Khari.\n\nNarnové jsou vysocí a podsadití, mají výrazně rudé oči a žlutooranžovou pokožku bez ochlupení, zato s různě velkými hnědými nebo zelenými skvrnami. Jsou nesmírně silní a houževnatí, fyzicky jsou nejzdatnější ze všech „mladších ras“. Zároveň jsou jedinou rasou, která nemá žádné vlastní telepaty, podle legendy byli všichni vyhubeni před tisícem let neznámým nepřítelem. Oproti ostatním rasám nejsou tak technologicky rozvinutí, moderní technologie navíc nevyvinuli sami, ale získali je hlavně zabráním, koupí či krádeží. Mezi ostatními rasami si získali pověst bezohledných, proradných a násilnických tvorů, zabývajících se nelegálním obchodem (zejména se zbraněmi) a ochotných prodat cokoli komukoli kdo má dost peněz, aby za to zaplatil.\n\nNarnové jsou velmi nábožensky založeni, existuje u nich několik náboženských proudů. Nejznámějším svatým textem je Kniha G´Quanova, jejíhož dávného autora Narnové uctívají jako velkého myslitele. Ač se to nezdá, mnoho Narnů se řídí přísným kódem cti. Jeho součástí je například i to, že Narn nikdy netasí zbraň pokud ji nehodlá použít a vytažená zbraň (obvykle se jedná o typickou širokou narnskou dýku), nesmí být vrácena zpět do pouzdra dříve, než jí byla prolita krev.\n\nPůvodně byli Narnové mírumilovní, technologicky zaostalí zemědělci, to se však změnilo s příchodem Centaurů, kteří zabrali jejich planetu, z Narnů nadělali otroky a bezostyšně vykořisťovali jejich svět, zejména pak jeho nerostné bohatství. Narnové se jim však postavili na odpor a po zhruba 100 letech okupace a rostoucích násilnostech byli Centaurové nuceni nyní poničenou planetu s rozvráceným ekosystémem opustit. Tyto události se odehrály z pohledu seriálu vcelku nedávno, před několika desetiletími, není tedy divu, že se Narnové s Centaury dosud nesmírně nenávidí a na obou stranách se ještě můžeme setkat s lidmi, které tehdejší okupace osobně zasáhla.\n\nTajemná, prastará rasa, o níž ostatní druhy přes veškerou snahu téměř nic nevědí. Patří mezi tzv. „první rasy“. Lodě, které ať už náhodou či úmyslně zabloudí do vorlonského vesmírného prostoru, se nevrací. Domovským světem Vorlonů je Vorlon, jeho přesné umístění je však, stejně jako všechno co se týká Vorlonů, zahaleno tajemstvím. Jejich teritorium se nazývá, Vorlonská říše, není však známo, jaký druh vlády Vorloni mají a kdo tedy v říši panuje.\n\nNikdo neví, jak Vorloni vlastně vypadají, na veřejnosti se totiž objevují výhradně v podivných ochranných oblecích. Ty nosí údajně proto, že nejsou schopni dýchat kyslíkovou atmosféru (pro jejich velvyslance byla na Babylonu 5 zřízena zvláštní sekce naplněná metanem a dusíkem), později se však ukáže, že prostě jen chtějí zakrýt svůj pravý vzhled. Vorlonský jazyk připomíná spíše shluk nesourodých hudebních tónů a je tlumočen přístrojem vestavěným v jejich obleku. Nejen z tohoto důvodu je obtížné Vorlonům porozumět, s oblibou totiž také hovoří v hádankách, takže jejich projevy mnohdy ostatním nedávají moc smysl.\n\nVorloni jsou velmi izolacionističtí, společnosti ostatních ras se straní. Jejich nejbližšími spojenci jsou Minbarové, kteří před tisícem let bojovali po jejich boku proti Stínům. Co se týče technologické vyspělosti, nemůže se Vorlonům nikdo rovnat. Technologie pro cesty vesmírem vyvinuli již nejméně před milionem let. Jejich vesmírné lodi jsou vytvořeny z organického materiálu, mají alespoň omezené vědomí a dokážou do určité míry měnit barvu a tvar.\n\nDlouho se mělo zato, že Vorloni jsou organičtí tvorové dýchající metan, posléze ale vyšlo najevo, že jsou to bytosti z čiré energie, velmi silní telepaté a telekinetici. Celá tisíciletí zasahovali do genomu „mladších ras“, aby podnítili jejich evoluční vývoj. Jedním z nejmarkantnějších následků tohoto jejich počínání je existence telepatů. Druhým je skutečnost, že kdokoli zahlédne Vorlona v jeho pravé podobě (bez ochranného skafandru), vidí ho jako okřídlenou postavu odpovídající náboženské mytologii jeho rasy – lidé spatří anděla, Draziové Dro´shallu, Narni G'Lan atd. – tak jak to Vorloni kdysi zakódovali do genů jeho předkům.\n\nV Lize jsou sdruženy méně významné rasy, například Draziové, Brakiové či Pak´ma´rani. Na Babylonu 5 je každá z ras zastoupena jedním delegátem, ale při hlasování se členové Ligy musí vždy shodnout, protože mají dohromady jen jeden poradní hlas. Oproti tomu zástupci lidí, Minbarů, Narnů, Centaurů a Vorlonů mají každý po jednom hlasu.\n"}
{"id": "201254", "url": "https://cs.wikipedia.org/wiki?curid=201254", "title": "Syndrom zhroucení včelstev", "text": "Syndrom zhroucení včelstev\n\nSyndrom zhroucení včelstev (anglicky colony collapse disorder (CCD)) je fenomén, kdy v krátkém časovém úseku většina dělnic jednoho včelstva opustí královnu a zanechá za sebou velké množství potravy a několik chův, které se starají o nevylíhnuté včely. Mezi příčiny zvýšeného výskytu tohoto jevu patří různé jevy související s vlivy člověka na životní prostředí, nejsou však kompletně vysvětleny.\n\nTento jev byl původně pozorován pouze u včelích kolonií v Severní Americe, nicméně v poslední době se začíná objevovat i v Evropě, a to v Polsku, Španělsku, Švýcarsku a Německu. Příčiny jsou neznámé, nicméně uvažuje se o možnosti, že úhyn včel je způsoben globální změnou klimatu, neznámými patogeny, roztoči, pesticidy (např. neonikotinoidy), nákazami, geneticky modifikovanými plodinami, elektromagnetickým zářením mobilních sítí, nebo nedostatkem imunity ze složek medu, který je včelám odebírán a nahrazen fruktózou.\n\nJeden americký včelař popisuje tento syndrom takto: „Kontrast mezi normálními zdravými úly a úly postiženými CCD je úplně zřejmý, když se podíváte... protože ze zdravých úlů vylétají stovky včel každou minutu, ale úly s CCD vypadají mrtvé. Když otevřete úl, neuvidíte žádné mrtvé včely, bude tam spousta zdánlivě zdravých larev, možná i matka, a směšně málo dělnic.“\n\n"}
{"id": "201255", "url": "https://cs.wikipedia.org/wiki?curid=201255", "title": "The Concretes", "text": "The Concretes\n\nThe Concretes je švédská indie popová kapela, v současnosti, po odchodu zpěvačky Victorie Bergsman, čítající sedm stálých členů.\n\nPrapočátky The Concretes sahají do roku 1995, kdy skupinu založily tři dívky Victoria Bergsman, Maria Eriksson a Lisa Milberg.\n\nPostupem času se sestava ustálila na osmi. Po prvních třech EP-čkách Limited Edition (1999), Lipstick Edition (1999) a Nationalgeographic (2001) (první dvě jsou zahrnuty na kompilaci Boyoubetterunow z roku 2000), se soubor začal soustředit na debutovou desku.\n\nMezitím však kytaristka Maria Eriksson stihla založit svůj další projekt Heikki, na kterém se s ní podílí producent a kytarista Jari Haapalainen, člen jiné švédské kapely The Bear Quartet. Heikki vydali v dubnu 2002 bezmála třiadvacetiminutové bezejmenné EP.\n\nDebutová, eponymní deska The Concretes, produkovaná Jarim Haapalainenem nakonec spatřila světlo světa v roce 2003. Mimo stabilní jádro The Concretes se nahrávání desky účastnila taky dvanáctičlenná rozšiřující sekce, v bookletu uvedena jako „Honorary Concretes“, zahrnující mimo jiné Jariho Haapalainenena nebo písničkáře Nicolaie Dungera. Rok poté, co se deska objevila na pultech ve Švédsku, vyšla i v mnohých dalších zemích. Album sklidilo poměrně pozitivní recenze v angloamerických hudebních periodikách a zejména ve Velké Británii zaznamenalo i solidní komerční ohlas. Píseň Chico z této desky zremixovali australští The Avalanches.\n\nNěkteré písně z první desky byly použity ke komerčním účelům. Skladba Say Something New byla využita ve Spojených státech k reklamním spotům společnosti Target. V České republice v průběhu roku 2006 se v televizní reklamě na mobilního operátora T-Mobile vyskytl úryvek ze skladby You Can’t Hurry Love.\n\nV roce 2004 Maria Eriksson souběžně pokračovala s Heikki. Druhá kolekce dostala název \"2\". Desetiskladbový soubor přesáhl 26 minut, lze tedy hovořit o regulérní řadové desce.\n\nLéto 2005 přineslo další kompilaci, tentokrát s názvem Layourbattleaxedown. Tento kompilát je souhrn třetího EP-čka Nationalgeographic (2001) a b-stran ze singlů vydaných převážně na podporu první eponymní desky. Tou dobou taky probíhají přípravy druhé řadové desky.\n\nDruhá deska nakonec dostala název The Concretes in Colour a o produkci se postaral Američan Mike Mogis, člen Bright Eyes a spoluzakladatel nebraského labelu Saddle Creek. Na desce se poprvé v několika skladbách jako zpěvačka představuje bubenice Lisa Milberg, jednu píseň si zazpívala taky Maria Eriksson a jako host v jedné z nahrávek i Romeo Stodart z britských The Magic Numbers. Prvním singlem z nové desky se stala skladba Chosen One. Respektovaný americký hudební server Pitchfork Media zahrnul videoklip na tuto píseň mezi 25 „top“ videoklipů roku 2006.\n\nPřijetí druhé desky bylo znatelně chladnější než tomu bylo v případě debutu. Desce byla často vytýkána fádnost a unylost. Dle některých hudebních kritiků kapele příliš nesvědčil mírný příklon k americkému country.\n\nPo vydání desky vyjela kapela na nepříliš šťastné koncertní turné. Nejprve byla v průběhu května v New Yorku okradena o většinu nástrojů, vzápětí pak byla kvůli nemoci Victorie Bergsman zrušena celé americká větev turné.\n\nO několik týdnu později, konkrétně 24. července 2006, byl oznámen odhod Victorie Bergsman, která se obratem rozhodla založit vlastní projekt Taken By Trees. Zbytek ansámblu se rozhodl pokračovat v sedmi, přičemž úlohy hlavní zpěvačky se poněkud překvapivě ujala bubenice Lisa Milberg.\n\nPrvní album v této sestavě nese název Hey Trouble, vyšlo počátkem dubna 2007 a produkci obstaral stejně jako u debutu Jari Haapalainen.\n\nV březnu 2007 Maria Eriksson vydala další sólovou desku tentokrát pod pseudonymem Santa Maria.\n\nSoučasní členové:\n\nBývalá členka:\n\nStudiové desky:\n\nKompilace:\n\nEP-čka:\n\nSingly:\n\nPozice singlu v hiparádách je uvedena za singlem – # číslo\n\n\n"}
{"id": "201256", "url": "https://cs.wikipedia.org/wiki?curid=201256", "title": "Něrčinská smlouva", "text": "Něrčinská smlouva\n\nNěrčinská smlouva (rusky: \"Нерчинский договор\", čínsky 尼布楚 pchin-jin \"Níbùchǔ\") je historicky první smlouvou mezi Ruskem a Čínou. Upravovala zejména otázky vzájemných hranic a obchodu. Byla uzavřena v ruském městě Něrčinsk 27. srpna 1689. Ukončila přes 30 let trvající rusko-čchingskou válku.\n\nPo založení Tobolska začali kozáci pronikat dále na východ. Obsadili Zabajkalsko a pronikli až k Amuru, kde postavili několik opevněných osad (\"острог\"). Jednou z těchto osad byl i Albazino, nacházející se na levém břehu Amuru.\n\nČchingové žádali, aby Rusové z údolí Amuru odešli. V roce 1684, po potlačení povstání v Číně, Čchingové vypravili vojsko k Albazinu a dobyli jej.\n\nRuští osadníci se však záhy vrátili. V roce 1682 bylo zřízeno Albazinské vojevodství, které se rozprostíralo na levém i pravém břehu Amuru od soutoku Šilky a řeky Arguň až k řece Zeje.\n\nRusové vyslali do Zabajkalska Fjodora Golovina, pověřeného správou Zabajkalska a Poamuřů a uspořádáním vztahů s čchingskou říší. Pod tlakem hrozících bojů se západními Mongoly (Ojraty) Čchingové nakonec vyslali své poselství s armádou k vyjednávání s Golovinem do Něrčinsku. V čchingském poselstvu byli i jezuité působící v Pekingu.\n\nVyjednávání o smlouvě probíhala za přítomnosti čchingského vojska, které přečíslovalo ruskou posádku. Přítomní jezuité sloužili jako tlumočníci a prostředníci.\n\n27. srpna 1689 došlo k podpisu smlouvy. Podle ní oblast na pravém břehu řeky Arguň a obou březích vrchního toku Amuru (tvořící velkou část Albazinského vojevodství a zahrnující Albazin samotný) připadla říši Čching. Smlouva dále upravovala zejména otázky vzájemného obchodu a řešení pohraničních sporů.\n\nSmlouva byla sepsána v pěti jazycích - ruštině, mandžuštině, čínštině, mongolštině a latině. Tato jazyková znění se navzájem od sebe obsahově liší. Navíc smlouva neodkazuje na přesné geografické body, přesný průběh hranice tedy nebyl určen.\n\nPodmínky smlouvy byly upraveny ve prospěch Ruska Ajgunskou smlouvou (1858) a Pekingskou smlouvou (1860).\n\n"}
{"id": "201258", "url": "https://cs.wikipedia.org/wiki?curid=201258", "title": "Severská kombinace na Zimních olympijských hrách 1924", "text": "Severská kombinace na Zimních olympijských hrách 1924\n\nV severské kombinaci se udělovaly pouze olympijské medaile a nesoutěžilo se o titul mistra světa. Thorleif Haug se účastnil všech disciplín severského lyžování a získal tři zlaté a ve skoku bronzovou medaili, která mu posléze byla odebrána. Thoralf Strømstad byl po skoku na druhém místě a v běhu mu stačilo doběhnout na třetím místě, aby si udržel stříbrnou medaili. Johan Grøttumsbråten, který byl po skoku až osmý, si skvělým během zajistil bronz.\n\nJediným závodníkem, který pronikl mezi severskou elitu byl československý závodník Josef Adolf, který skončil na posledním klasifikovaném, šestém místě.\n\nDatum závodu: 2. února 1924 (Běh na lyžích na 15 km) a 4. února 1924 (Skok na středním můstku)\nOficiálně byli klasifikováni pouze závodníci na prvních šesti místech. Další závodníci jsou v oficiálních výsledcích z olympiády uvedeni jako neklasifikovaní.\n"}
{"id": "201260", "url": "https://cs.wikipedia.org/wiki?curid=201260", "title": "Skoky na lyžích na Zimních olympijských hrách 1924", "text": "Skoky na lyžích na Zimních olympijských hrách 1924\n\nSkoky na lyžích byly závěrečnou lyžařskou disciplínou olympijských her a konaly se na novém můstku poblíž ledovce Les Bossons. Tento můstek, který vyprojektoval švédský inženýr Axel Nordling, byl považován ve své době za nejlepší na světě.\n\nJiž při tréninku však docházelo k pádům některých slabších závodníků. Mezi vyřazenými z účasti v závodě kvůli pádu byl i československý reprezentant Milda Prokopec.\n\nV samotném závodu excelovali Norové, i když nejdelší délku skoku, 50 metrů, předvedl Američan Anders Haugen. Naopak nejmenší délku skoku, 25 metrů, dosáhl Francouz Albert. Po skončení závodů uspořádali Norové exhibici, při které Thams a Bonn skočili skoky dlouhé 57,5 metru.\n\nZajímavá situace vznikla okolo pořadí na třetím a čtvrtém místě.\n\nChybou při výpočtech byla bronzová medaile přidělena Noru Haugovi, teprve po 50 letech, při příležitosti setkání bývalých olympioniků, přiznal mezinárodní olympijský výbor chybu ve výsledcích. Dcera Thorleif Hauga (který mezitím zemřel) předala bronzovou medaili svého otce Andersi Haugenovi. Poté také olympijský výbor opravil výsledkovou listinu.\n\nDatum závodu: 4. února 1924\n\nOficiálně byli klasifikováni pouze závodníci na prvních šesti místech. Další závodníci jsou v oficiálních výsledcích z olympiády uvedeni jako neklasifikovaní. Ve výsledcích je již uvedeno opravené pořadí na 3. a 4. místě.\n"}
{"id": "201261", "url": "https://cs.wikipedia.org/wiki?curid=201261", "title": "Nouzka", "text": "Nouzka\n\nNouzka ( \"Mels\") je vesnice, část města Vyškov v Jihomoravském kraji. Je tvořena řadovou domkovou ulicovitou zástavbou podél silnice II/430 do Brna (ulice Brněnská).\n\nNouzka byla založena roku 1789 parcelací vyškovského dvora, který patřil vyškovskému panství. Později se stala součástí obce Nosálovice, dnes součástí města Vyškov.\n\nZ okolí bývalého školního statku vznikla v Nouzce průmyslová zóna. Poblíž je původní víceúčelová vodní nádrž ze 70. let 20. století Kačenec.\n\n"}
{"id": "201265", "url": "https://cs.wikipedia.org/wiki?curid=201265", "title": "Pokoj", "text": "Pokoj\n\nSlovo pokoj může označovat \n\n\n"}
{"id": "201267", "url": "https://cs.wikipedia.org/wiki?curid=201267", "title": "Mladá garda (film)", "text": "Mladá garda (film)\n\nMladá garda (: \"Молодая гвардия\") je ruský (sovětský) dvoudílný válečný film natočený v roce 1948 podle románu Alexandra Fadějeva.\n\nDěj filmu vypráví o odbojové organizaci mladých komunistů a komsomolců s názvem Mladá garda, která za druhé světové války v roce 1942 bojovala proti nacistům v ukrajinském městě Krasnodon. Kopíruje děj stejnojmenné knihy, kterou napsal Alexandr Fadějev v roce 1945.\n\nVe filmu dostala první příležitost celá řada významných ruských herců první poválečné generace, např. Vjačeslav Tichonov v menší roli Vladimira Osmuchina.\n\nSergej Gerasimov natočil film na téma, které zpracovával již dříve nezávisle na Fadějevovi, tehdy na divadelní scéně. K filmu ale převzal jako podklad právě Fadějevovu knihu.\n\nNěkteré scény se natáčely přímo v Krasnodonu, včetně klíčové scény závěru filmu - popravy mladogvardějců. Štáb zvolil noční čas a reálné místo u šachty č. 5. Pět let po událostech štáb doprovodily na místo davy lidí včetně mnoha pozůstalých. Když Vladimir Ivanov jako Oleg Koševoj pronesl svá slova na rozloučenou, někteří přítomní nezvládli pohnutí a ztráceli vědomí.\n\nPo dokončení filmu musel Gerasimov přepracovat jeho druhou část, protože stranická umělecká komise kritizovala přílišnou plochu, věnovanou zobrazení mučených mladogvardějců a jejich popravě, čímž se podle ní oslaboval pozitivní dojem z předchozích hrdinských činů. To se ale nemělo podařit Gerasimovovi napravit ani po přepracování druhé části. Umělecká rada chválí výkon Gurza, I. Makarovové, Rozanova nebo Šagalovové, kritizuje výkon Vladimira Ivanova v jedné z hlavních rolí Olega Koševého. Film už v roce 1948 měl překonat některé slabé stránky Fadějevova románu, kvůli nimž později spisovatel knihu přepracoval.\n\nÚstředí Komsomolu (ÚV VLKSM) po premiéře rozeslalo do regionů pokyn film co nejvíce propagovat. V dopise se píše: „Film je prodchnut vysokou ideovostí, pravdivě zobrazuje roli stranického vedení v boji našeho lidu v době druhé světové války…“\n\nHudbu k filmu složil Dmitrij Dmitrijevič Šostakovič, který byl právě v roce 1948 kritizován komunistickými estetiky za formalismus, přičemž právě hudba k filmu Mladá garda byla označena za příklad vhodné „realistické a demokratické hudby“.\n\nFilm se stal nejúspěšnějším sovětským filmem roku 1948, vidělo ho bezmála 70 milionů diváků.\n\nCelkem osm herců a režisér bylo za svůj podíl na filmu vyznamenáno Státní stalinskou cenou prvního stupně.\n\n"}
{"id": "201280", "url": "https://cs.wikipedia.org/wiki?curid=201280", "title": "Anno Domini", "text": "Anno Domini\n\nAnno Domini (zkratka A. D.) znamená latinsky „léta Páně“ (\"L. P.\") a označuje letopočet od narození Krista. Vyskytuje se v historických křesťanských dokumentech, na nápisech apod. V češtině se běžně používá označení „našeho letopočtu“ (zkratka n. l.) nebo „po Kristu“ (po Kr.), případně „křesťanské éry“ ad. \n\nLatinský název běžně používá i angličtina (zkracuje na AD), vedle něho ale také používá označení „Common Era“ (zkratka „CE“, „C.E.“) jako obdobu „našeho letopočtu“ („n. l.“).\n\nLéta před narozením Krista označuje latinské \"ante Christum natum\" (zkratka \"AC\") což znamená \"před narozením (Ježíše) Krista\".\n\nOznačení je používáno pro počítání let v křesťanské éře a je konvenčně používáno juliánským a gregoriánským kalendářem. Přesněji, roky mohou být specifikovány také jako \"Anno Domini Nostri Iesu (Jesu) Christi\" („v roce našeho pána Ježíše Krista“). Datování 'anno Domini' bylo poprvé zavedeno roku 525 a začalo být používáno v Západní Evropě během 8. století.\n\nČíslování let podle křesťanské éry je běžně dominantní v mnoha zemích světa, a to jak v komerční tak i ve vědecké praxi. Po desetiletí je globálním standardem uznávaným mezinárodními institucemi jako např. Organizace spojených národů nebo Světová poštovní unie. Příčinou je, že tento způsob datování, díky křesťanství, převládá v západním světě, který má velký vliv na vědu, technologii a obchod, stejně jako skutečnost, že solární Gregoriánský kalendář je považován za astronomicky poměrně přesný.\n\nTradičně angličtina kopíruje latinu při umísťování zkratky AD \"před\" číslici roku, zatímco zkratku BC umísťuje \"za\" číslici roku; např. 64 BC, ale AD 2007. Přesto se nyní běžně používá i umístění zkratky AD za číslicí roku (např. 2007 AD), podobně jako při použití zkratky BC, a je také používána při označení století nebo tisíciletí, jako např. 4. století AD nebo 2. tisíciletí AD, navzdory nevhodné kombinaci slov v tomto případě („ve 4. století v roce našeho Pána“). Všimněte si, že v tomto případě písmeno „A“ ve výrazu AD by mohlo být považováno za množné číslo, tj. „annis domini“, což lze přeložit jako „v letech našeho Pána“ a tím se daný problém odstraní.\n\n\"Anno domini\" se používá pro stejné označení, jako archaické \"léta Páně\" nebo modernější \"po Kristu\". \nDo 18. století se používal také výraz \"Anno Salutis\", latinsky \"v roce Spásy\" lidstva od věčného zatracení, která dle křesťanského pojetí přišla s narozením Ježíše Krista. Často jsou používány propracovanější formy tohoto výrazu, jako např. Anno Nostrae Salutis (\"v roce naší spásy\"), Anno Salutis Humanae (\"v roce spásy lidstva\"), Anno Reparatae Salutis (\"v roce dovršené spásy\").\n\nStejný význam má i výraz \"náš letopočet\", který se vyhýbá odkazu na křesťanský původu tohoto letopočtu. To může být považováno za vhodnější pro civilní, nenáboženské účely a také v dialogu s ostatními církvemi. Některými lidmi je takové označení vnímáno jako politicky korektní.\n\nV židovském kontextu je někdy používán výraz \"občanský letopočet\" (o. l.). Čínská lidová republika založená roku 1949 převzala západní datování, když tuto éru nazvala \"gōngyuán\" (公元), což doslovně znamená Běžný letopočet.\n\nV některých speciálních případech (Thelema, Alfred Jarry, zednářství) se používá latinský výraz \"Era vulgaris (e.v.)\".\n\n\n\n"}
{"id": "201281", "url": "https://cs.wikipedia.org/wiki?curid=201281", "title": "Hradec Králové (část obce)", "text": "Hradec Králové (část obce)\n\nMístní část Hradec Králové (a zároveň stejnojmenné katastrální území o téměř identickém rozsahu) je centrální část krajského města Hradec Králové. Zahrnuje historické centrum (staré město) i přilehlé lokality sahající téměř až k fakultní nemocnici. Výměrou není příliš rozsáhlá, počtem obyvatel je však druhou nejobydlenější částí města Hradce Králové.\n\nPůsobí zde dvě komise místní samosprávy, \"Střed města – historické centrum\" a \"Střed města\" (pro zbývající území místní částí, její územní působnost je ale vymezena podle městského okruhu a zasahuje tak i do okolních místních částí). Také např. ZSJ Labská kotlina II – východ se sice nachází na katastrálním území Hradec Králové, ale převážně patří do místní části Pražské Předměstí.\n"}
{"id": "201286", "url": "https://cs.wikipedia.org/wiki?curid=201286", "title": "Absolutní monarchie", "text": "Absolutní monarchie\n\nAbsolutní monarchie (nebo také \"Absolutistická monarchie\") je forma monarchie, ve které panovník přímo disponuje státní mocí a není omezen ústavou nebo parlamentem. Naproti tomu v konstituční monarchii autorita panovníka vymezena ústavou či parlamentem. Popularita absolutní monarchie zásadně upadla po velké francouzské revoluci, která podnítila teorie o vládě založené na svrchovanosti lidu. \n\nPanovník je „legibus absolutus“ (latinsky „zákonu nadřazen“), což znamená, že zákonům, které sám vydává, nepodléhá. Zřejmě nejproslulejším příkladem nároku na absolutní vládu monarchy je \"„Král Slunce\"“ Ludvík XIV., jehož chápání sebe sama podle výroku „L'état, c'est moi“ (česky „Stát jsem já“) se dá chápat přímo jako prototyp tohoto uspořádání (viz absolutismus). \n\nMezi absolutní monarchie lze zařadit tyto země (2006): Brunej, Saúdská Arábie, Svazijsko a případně i další arabské monarchie v Perském zálivu.\n\n"}
{"id": "201296", "url": "https://cs.wikipedia.org/wiki?curid=201296", "title": "Flauta", "text": "Flauta\n\nFlauta byla obchodní nebo válečná loď, která byla používána od konce 16. století především v Nizozemsku.\n\nFlauta byla maximálně 40 metrů dlouhá, 9 metrů široká a ponor nepřesahoval 3 metry. Nosnost lodě dosahovala až 600 tun. Revoluční byl u tohoto typu lodě tvar trupu, který byl hruškovitý. Měl ploché dno a nejširší část jeho trupu byla vždy pod čarou ponoru. Tím se dostal hlavní skladovací prostor velmi nízko, čímž se snížilo těžiště a zlepšila stabilita lodi. Ve srovnání s karaky a galeonami měla flauta při stejné nosnosti menší ponor, což bylo důležité v holandských mělkých přístavech.\n\nFlauta měla vždy tři stěžně. První a hlavní byly dvojdílné a zadní byl jednodílný. Zpočátku převládaly plachty obdélníkové, ale později byly nahrazeny ráhnovými plachtami lichoběžníkovými a na zadním stěžni byla plachta latinská. Modernější fauty měly na předku čelenu blindový peň (malý stěžeň) a na něm malou ráhnovou plachtu.\n\nVálečné flauty se řadily do nejnižší kategorie řadových lodí a měly maximálně 20 děl menších ráží.\n\nPo stu letech byly flauty nahrazeny pinasami.\n"}
{"id": "201310", "url": "https://cs.wikipedia.org/wiki?curid=201310", "title": "Pinasa", "text": "Pinasa\n\nPinasa byla původně válečná loď, která se později využívala jako obchodní. Byla vyvinuta v polovině 17. století v Nizozemsku ze své předchůdkyně flauty. \n\nPinasa byla maximálně 40 metrů dlouhá, šířka tvořila čtvrtinu délky a ponor nepřesahoval 3,5 metru. Nosností lodě která dosahovala až 1 000 tun se mohla rovnat i největším galeonám. Trup byl hruškovitý, měl ploché dno a nejširší část jeho trupu byla vždy pod čarou ponoru. Tím se dostal hlavní skladovací prostor velmi nízko, čímž se snížilo těžiště a zlepšila stabilita lodi oproti karakám a galeonám. Na přídi byl velký ozdobený kloun. Na zádi byla několikapatrová vysoká nástavba zakončená širokou plochou zádí – zrcadlem, které bylo rozděleno na dvě části. Dolní část nazývaná vodní zrcadlo bylo velmi široké a umožňovalo umístění střílen a horní část byla bohatě vyzdobena.\n\nPinasa měla vždy 3 stěžně. První a hlavní byly dvojdílné a zadní byl jednodílný. Ráhnové plachty byly lichoběžníkové a na zadním stěžni byla plachta latinská. Modernější pinasy měly na předku čelenu blindový peň (malý stěžeň) a na něm malou ráhnovou plachtu. Válečné pinasy měly až 30 děl a v boji měly výhodu děl umístěných na zádi.\n"}
{"id": "201314", "url": "https://cs.wikipedia.org/wiki?curid=201314", "title": "Palace Cinemas", "text": "Palace Cinemas\n\nPalace Cinemas byl název české společnosti provozující řetězec kin ve střední Evropě. Dříve fungovala pod názvem Ster Century (Czech) s.r.o.. Vlastnila celkem 7 multikin. Kromě České republiky provozovaly sesterské společnosti multikina také na Slovensku a v Maďarsku. V roce 2011 společnost převzala Cinema City a téhož roku společnosti sfúzovaly.\n\nBrno:\n\nPraha:\n\nÚstí nad Labem:\n\n\nLiberec:\n\n\nPalace Cinemas je nejnavštěvovanější sítí multikin na území Česka (nejnavštěvovanější multikino v ČR je v OC Nový Smíchov v Praze), ale i v Maďarsku.\n\nNa jaře 2009 společnost Palace Cinemas oznámila záměr otevřít v ČR nové multikino v Ostravě\n\nKino v Ústí nad Labem s pěti sály se otevřelo 29.4.2010, kino v Liberci s pěti sály bylo otevřeno 23.9 2010. V prosinci 2010 se diváci v Ostravě dočkali kina dokonce o osmi sálech.\n"}
{"id": "201322", "url": "https://cs.wikipedia.org/wiki?curid=201322", "title": "Svatá Monika", "text": "Svatá Monika\n\nSvatá Monika (Monika z Tagasty, 332 Thagaste, dnes Souk-Ahras v Alžírsku - 387 Ostia Antica) je křesťanská světice a matka sv. Augustina, který rozsáhle popsal její počestnost a život s ní ve svých Confessiones. Její svátek se slaví v římskokatolické církvi 27. srpna, v některých jiných pak také 4. května.\n\nMonika byla berberského původu. Narodila se v řimské Africe. Její rodiče jí vychovali v duchu křesťanství, jako mladá dívka byla provdána za staršího pohanského úředníka Patricia. Podle Augustina to byl vlídný muž, ovšem občas se záchvaty vzteku, taktéž byl Monice nevěrný. Augustin píše, že navzdory rozmachu domácího násilí v tehdejší době nebyla Monika od svého manžela nikdy bita, protože byla vůči němu poslušná. Zpočátku nevycházela dobře se svou tchyní, ale poté si jí získala svou zdvořilostí, trpělivostí a jemností.\n\nMonika se každý den cvičila v trpělivosti. Radila ostatním ženám, které jejich manželé bili, aby raději držely jazyk za zuby, než jim pyšně čelily. Monika nakonec Patricia i jeho matku obrátila na křesťanství a zmírnila jeho násilnou povahu.\n\nPorodila mu tři děti: Augustina, Navigia a Perpetuu. Augustin jí dělal radost svým úspěchem jako učenec a učitel, ale zahanboval ji svou prostopášností. Stal se manicheicem a po deset let žil se svou milenkou. Monika jej poslala za biskupem, aby ho usvědčil z jeho chyb, ale ten nebyl schopen Augustina přesvědčit, a tak Monice pouze doporučil, aby se dále modlila. Řekl jí, že není možné, aby „mohl zahynout syn tolika slz“. Monika se za Augustinovo obrácení modlila téměř 17 let.\n\nRok po svém křtu v roce 370 zemřel Moničin manžel Patricius a ona se připojila k Augustinovi v Itálii. Tam se jí o nějaký čas později dostalo radosti vidět svého syna v jeho 33 letech, jak se nechává pokřít od biskupa Ambrože. Ne o mnoho později ve svých 56 letech umírá v přístavu Ostia, kde se s Augustinem připravovala na návrat do Afriky. Řekla mu: \"„Ve skutečnosti byla jen jediná věc, pro kterou jsem si přála ještě chvíli setrvat v tomto životě, a to abych tě mohla viděla jako katolického křesťana předtím, než zemřu. Můj Bůh na to odpověděl více než jasně, takžte tě teď vidím, jak jsi jeho služebníkem a zavrhuješ všechna dřívější uspokojení. Co více bych zde mohla ještě dělat?“\"\nPřed její smrtí se jí ptali, kde chce být pohřbena. Odpověděla: \"„Pochovejte si mě kam chcete, ale nezapomínejte na mne u oltáře Páně.“\"\n\nPůvodně byla pohřbena v Ostii, ale roku 1430 byly její ostatky převezeny do Říma a uloženy v kostele Sant'Agostino.\n\nMoničina památka byla do římského kalendáře vložena okolo roku 1550 a určena na 4. květen – den, kdy si ji připomínal sv. Augustin. Od 5. května se pak slavilo \"obrácení svatého Augustina\". Přesný den její smrti je neznámý. Při revizi kalendáře v 1969 byl její svátek přesunut jako památka na 27. srpen, den před připomínkou sv. Augustina. Ostatní církve slaví její svátek buď 4. května nebo také 27. srpna.\n\nMěsto v Kalifornii Santa Monica bylo pojmenováno po ní, neboť misionáři na místo dorazili poprvé právě v den jejího svátku.\n\nBývá zobrazována s vdovským závojem, knihou, křížem, někdy anachronicky s růžencem v ruce, někdy také v augustiniánském hábitu - na počest sv. Augustina. Často je zobrazena rozmlouvající se svým synem Augustinem.\nI když nebyla umučena, občas bývá zobrazena s palmou - znakem mučedníků. Má se tím naznačit její utrpení, které prožívala nad svým synem.\n\n"}
{"id": "201323", "url": "https://cs.wikipedia.org/wiki?curid=201323", "title": "Javadoc", "text": "Javadoc\n\njavadoc je softwarová pomůcka (utilita) firmy Sun Microsystems™ pro automatické generování dokumentace k programu. Jedná se o co do velikosti malou konzolovou aplikaci, která umí procházet zdrojový kód programů v jazyku Java™, vyhledávat speciálně uvozené komentáře a ty posílat na výstup současně generovaného HTML souboru.\nPro některé softwarového vývojáře je představa, že po dokončení určité verze svého projektu, budou muset ještě trávit několik hodin vypracováváním dokumentace, nepříjemná – musí totiž znovu procházet veškeré zdrojové kódy, popisovat každou funkci, konstantu nebo třídu, snažit se o jednotný vzhled, atd. Pokud používají javadoc a dodržují alespoň základní komentování ve svých zdrojových kódech, mohou přímo z nich dokumentaci vygenerovat okamžitě bez jakékoli práce navíc.\n\nJavadoc podporuje generovat dokumentaci v HTML rámcích i bez nich, jeho poslední verze podporují kaskádové styly. Při jakékoli změně ve zdrojových kódech je možno dokumentaci znovu vygenerovat bez obtížného hledání a zjišťování změn a úpravě v dokumentaci. Výsledné výstupy javadocu jsou poměrně přehledné a většinou své účely postačují. Javadoc umí poznat, který komentář má do dokumentace zahrnout, stejně jako umí identifikovat syntaktický prvek jazyka, k němuž má komentář, který mu předchází, připojit.\n\nKomentáře jsou v jazyku Java stejné jako v jazyku C++. Víceřádkové komentáře, které má javadoc identifikovat, začínají znaky codice_1 a končí znaky codice_2. Kromě toho je možno javadocu předávat informace pomocí rezervovaných slov, začínající znakem codice_3.\n\nJavadoc je často součástí integrovaného prostředí, které jej umí spouštět (vybráním z roletového menu). Javadoc má mnoho přepínačů, pomocí nichž je možno nakonfigurovat si jeho výstup.\n\n"}
{"id": "201325", "url": "https://cs.wikipedia.org/wiki?curid=201325", "title": "Smrtka", "text": "Smrtka\n\nSmrtka či Smrt je tradiční personifikace smrti, zpodobněná jako kostlivec s kosou, často bývá zobrazována v černém hábitu. Někdy vystupuje jako stařena nebo stařec (smrťák), eufemisticky se označuje jako kmotřička smrt nebo zubatá.\n\nPodle vyprávění přichází smrtka k umírajícím, aby symbolickým seknutím kosy ukončila jejich život.\n\nSmrtka je častou postavou v pověstech a pohádkách.\n\n\n\n"}
{"id": "201328", "url": "https://cs.wikipedia.org/wiki?curid=201328", "title": "Stanisław Popławski", "text": "Stanisław Popławski\n\nStanisław Popławski [staňisuav popuavski] (22. dubna 1902 Wyndyczany – 10. srpna 1973 Moskva) byl sovětský a polský generál.\n\nNarodil se v roce 1902. Od roku 1920 byl v Rudé armádě. V letech 1930 až 1931 velel četě ve 137. střeleckém pluku. V době německé invaze do SSSR v roce 1941 byl velitelem 720. střeleckého pluku. Od října 1941 do ledna 1942 byl náčelníkem štábu 363. střelecké divize. Poté velel 256. střelecké divizi, následně 220. střelecké divizi. Poté se stal velitelem 45. střeleckého sboru v 5. armádě. \n\nV roce 1944 přešel k polské armádě v SSSR, od 26. září 1944 do 19. prosince 1944 velel v hodnosti generálmajora 2. polské armádě. Pak se stal velitelem 1. polské armády (do 10. srpna 1945). \n\nPo válce od roku 1949 vykonával funkci druhého náměstka ministra národní obrany. Později se vrátil do Sovětského svazu a v roce 1963 odešel do důchodu v hodnosti armádního generála. Zemřel roku 1973 v Moskvě.\n"}
{"id": "201331", "url": "https://cs.wikipedia.org/wiki?curid=201331", "title": "Szamos", "text": "Szamos\n\nSzamos (maďarsky; výslovnost \"[samoš]\") nebo Someș (rumunsky; výslovnost \"[someš]\") je řeka v Rumunsku (župy Kluž, Sălaj, Maramureš, Satu Mare) a v Maďarsku (Szabolcs-Szatmár-Bereg). Je levým přítokem Tisy. Je 418 km dlouhá. Povodí má rozlohu přibližně 15 300 km².\n\nPodle této řeky byl pojmenovaný monitor Rakousko-uherského loďstva SMS Szamos (1892-1962), sloužící u Dunajské flotily za první světové války.\n\nNa horním toku má horský charakter. Protéká výběky Východních Karpat a masívu Bihor. Na dolním toku protéká Středodunajskou rovinou.\n\nPrůměrný průtok vody u města Satu Mare je 114 m³/s. Největší průtok bývá na jaře a na začátku léta, nejmenší na konci léta a na podzim. Zamrzá na konci prosince a rozmrzá do konce února.\n\nVodní doprava je možná na dolním toku, kde je koryto napřímeno a regulováno. Využívá se na plavení dřeva, zavlažování (dolní tok). Leží na ní města Kluž, Satu Mare (Rumunsko)\n"}
{"id": "201347", "url": "https://cs.wikipedia.org/wiki?curid=201347", "title": "Loskuták posvátný", "text": "Loskuták posvátný\n\nLoskuták posvátný, též beo, beo posvátný, ve své domovině tiong (\"Gracula religiosa\") je středně velký špaček divoce žijící v Indii a jihovýchodní Asii i jinde. Pro svůj talent velmi věrně napodobovat zvuky včetně lidského hlasu se také chová jako klecový pták.\n\n\nLoskutáci jsou nápadní ptáci; peří je černé s výrazným zeleným a fialovým leskem, v křídlech mají bílá zrcátka (od 3. do 9. primární letky), která vynikají zvláště v letu. Na tvářích a týlu mají holé, masité a jasně žluté laloky, jejichž přesný tvar i umístění záleží na daném poddruhu, kterých někteří autoři popisují až 15. Silný rovný zobák je oranžový, nohy žluté. Samec a samice jsou zbarveni stejně, někteří chovatelé jsou však údajně schopni rozlišit je podle odstínu a barevného lesku peří na hlavě.\n\nMezi poddruhy existují i rozdíly ve velikosti, mezi chovateli se proto obvykle rozlišují tři základní typy: loskuták velký (~\"G. r. religiosa\"), střední (~\"G. r. intermedia\") a malý (~\"G. r. indica\"). Celková délka těla loskutáka velkého je asi 310 mm, střední mívá kolem 260-280 mm a malý 230-250 mm.\n\nNa rozdíl od ostatních špačků nechodí, ale poskakují po větvích.\n\nLoskuták posvátný je v mnoha poddruzích rozšířený v jižní části Indického subkontinentu, na Srí Lance, jižní Číně, Barmě, Thajsku, Vietnamu i Malajsii a Indonésii včetně ostrovů Sumatra a Borneo, vyskytuje se rovněž na Filipínách a Andamanské ostrovy. Kromě toho byl člověkem úspěšně introdukován na Floridu, Havajské ostrovy, do Japonska, Portorika i na další místa.\n\nPreferuje místa s častými dešti a vysokou vzdušnou vlhkost, je hojným obyvatelem džunglí, vždyzelených i vlhkých opadavých lesů, včetně horských lesů, vyskytuje se v nadmořských výškách od 0 do 2000 m n. m. Je běžný také na okrajích lesů na kávových i jiných plantážích. Jsou to výhradně stromoví ptáci.\n\nLoskutáci žijí v párech (během hnízdění) nebo ve velkých hejnech, zpravidla se zdržují na vrcholcích stromů, kde hledají především ovoce, nejčastěji fíky, ale i semena, hmyz nebo malé obratlovce, kterými se živí. Pojídají také nektar. Jsou to hluční ptáci, vydávají charakteristické pronikavé klesající hvízdání i jiné pisklavé zvuky a svůj repertoár může obohatit o naučené zvuky.\n\nJsou monogamní, hnízdí nejčastěji od dubna do července v dutině lesních stromů, kterou vystelou větvičkami, listy a peřím. Samice snáší maximálně 3 modrá vajíčka s hnědavými tečkami, která zahřívají oba partneři. Mláďata se líhnou za 14-18 dní, za měsíc už vylétávají z hnízda. Loskutáci mohou mít i tři snůšky za rok.\n\nLoskuták posvátný je populární klecový pták, nadaní jedinci se naučí „mluvit“ lépe než další známý imitátor, papoušek žako. Nejčastěji chovaným poddruhem je loskuták velký, o kterého je také největší zájem na trhu.\n\nMinimální rozměry klece pro jednoho ptáka jsou 100 × 50 × 50cm, na rozdíl od papoušků potřebuje loskuták klec spíše širší než vysokou. Voliéra je samozřejmě lepší, loskuták chovaný v kleci potřebuje mít možnost proletět se po místnosti. Pro chov loskutáků je samozřejmě nutná budka o rozměrech minimálně 20 × 20 × 20cm, s kulatým otvorem.\n\nLoskuták je velmi společenský pták, nejlepší je pro něj chov v páru, nebo by klec měla být umístěná tam, kde je loskuták v kontaktu se svým majitelem. Zároveň je třeba myslet na to, že loskutáci jsou ptáci hluční a znečišťuje své okolí řídkým trusem a kousky potravy vyhazované z klece. Také mu škodí cigaretový kouř a výpary z kuchyně.\n\nV obchodech s potřebami pro zvířata jsou k dostání jak speciální granule pro loskutáky, tak sypká směs pro krmení hmyzožravých ptáků. Loskutáci také milují čerstvé ovoce a živý hmyz (sarančata apod.)\n\nRozmnožování loskutáků v zajetí nestačí pokrýt poptávku po loskutácích, loskutáci jsou proto jako mláďata ve velkém vybíráni z hnízd ve volné přírodě. Jejich populace proto nezadržitelně klesá, i když zatím nejsou nijak chráněni.\n\nLoskuták posvátný tvoří velké množství poddruhů, kolik přesně jich je, nicméně není jasné a mezi různými autory nepanuje příliš velká shoda. Loskuták malý se někdy popisuje jako samostatný druh, \"Gracula indica\".\n\nNěkteré poddruhy:\n\n\n\n\n\n"}
{"id": "201353", "url": "https://cs.wikipedia.org/wiki?curid=201353", "title": "Lilek", "text": "Lilek\n\nLilek (\"Solanum\") je početný rod rostlin z čeledi lilkovité. Jsou to byliny i dřeviny s jednoduchými či zpeřenými střídavými listy a pětičetnými, většinou pravidelnými květy. Plodem je bobule s mnoha semeny. Rod zahrnuje asi 1500 druhů a je rozšířen po celém světě. Největší počet druhů roste v tropech a subtropech, zejména v Latinské Americe. Jediným původním druhem v květeně České republiky je lilek potměchuť, další druhy zde žijí zdomácněle. Lilky jsou vesměs více nebo méně jedovaté rostliny, hlavními účinnými látkami jsou solaninové glykoalkaloidy, zejména solanin.\nHospodářsky nejvýznamnějšími kulturními druhy jsou lilek brambor a rajče jedlé. Řada dalších druhů poskytuje plody jako ovoce nebo se využívá jako zelenina, mezi známější náleží lilek vejcoplodý (baklažán, lilek), lilek rajčenka (rajčenka) a lilek peruánský (pepino). Některé druhy jsou pěstovány jako okrasné rostliny nebo mají význam v medicíně.\n\nLilky mohou být jednoleté, dvouleté nebo vytrvalé byliny, keře, liány i malé stromy. Některé druhy jsou trnité. Rostliny jsou lysé nebo s oděním tvořeným jednoduchými, větvenými, hvězdovitými nebo žláznatými chlupy. U některých druhů jsou chlupy žahavé. Listy jsou jednoduché nebo zpeřené, střídavé (někdy na květonosných větvích zdánlivě vstřícné) nebo po dvou, většinou řapíkaté, s celistvou, zubatou, laločnatou nebo členěnou čepelí. Květenství jsou zdánlivě úžlabní (ve skutečnosti se tvoří na vrcholu lodyhy, který je přerůstán postranní větví a odsunut do zdánlivě postranního postavení), většinou hroznovitá, latovitá, okolíkovitá nebo svazečky, případně jsou květy jednotlivé. Květy jsou většinou pravidelné nebo řidčeji dvoustranně souměrné, pětičetné, oboupohlavné nebo jednopohlavné. Kalich je zakončen 5 nebo 10 cípy. Koruna je pěticípá, kolovitá nebo široce zvonkovitá. Tyčinek je pět, jsou přirostlé v bázi korunní trubky, mají velmi krátké nitky a dlouhé prašníky. Semeník je srostlý ze dvou plodolistů, někdy však vlivem tvorby falešné přehrádky obsahuje 4 komůrky. Vajíček bývá mnoho, čnělka je krátká, s drobnou bliznou. Plodem je suchá nebo dužnatá bobule obsahující mnoho plochých semen.\n\nRod zahrnuje okolo 1500 druhů a je rozšířen po celém světě. Největší počet druhů roste ve Střední a Jižní Americe.\nV České republice se (včetně druhů krátkodobě zavlékaných nebo zplaňujících) vyskytuje celkem 19 druhů lilků, z nichž většina je nepůvodní. Nejhojnějším druhem je lilek potměchuť, rozšířený v teplejších oblastech celé republiky, a lilek černý, který zde zdomácněl jako archeofyt. Z dalších archeofytů se zde vyskytuje lilek vlnatý (\"S. decipiens\"), lilek žlutý (\"S. villosum\") a lilek křídlatý (\"S. alatum\"). Některé další pěstované druhy v ČR zplaňují: lilek brambor (\"S. tuberosum\"), lilek rajče (\"S. lycopersicum\"), lilek borůvkový (\"S. scabrum\"), lilek vejcoplodý (\"S. melongena\"), lilek nádherný (\"S. pyracanthos\"), llilek ozdobný (\"S. capsicastrum\"), nebo jsou spíše jen přechodně zavlékány: lilek leskloplodý (\"S. physalifolium\"), lilek americký (\"S. americanum\"), lilek hulevníkolistý (\"S. sisymbriifolium\"), lilek sodomský (\"S. linneanum\"), lilek zobanitý (\"S. cornutum\"), lilek karolínský (\"S. carolinense\") a lilek trojkvětý (\"S. triflorum\").\n\nKvěty lilků neobsahují nektar a nabízejí opylovačům pouze pyl. Ten je z prašníků vytřásán speciálním mechanismem, který je znám jako \"buzz pollination\". Hmyz dosedne zespodu na květ a rychlými vibracemi hrudi jej rozechvěje, pyl vypadává a zachycuje se na ochlupení hmyzu. Lilek potměchuť je opylován zejména čmeláky. Tomuto způsobu opylování napomáhá také tvar květu s korunními lístky otočenými nazpět.\nSemena drobnoplodých druhů (lilek černý, lilek potměchuť) šíří ptáci konzumující plody. Některé druhy jsou šířeny i netopýry, např. lilek \"Solanum rugosum\" v Latinské Americe listonosem krátkoocasým. V tropech vyhledávají plody lilků také opice. Některé druhy mají dlouze ostnité plody, které se šíří na srsti zvířat. Patří mezi ně mj. severoamerický lilek \"Solanum rostratum\".\nLilky jsou zejména v Latinské Americe živnými rostlinami celé řady druhů motýlů a můr. V Evropě se jimi živí housenky lišaje smrtihlava (\"Acherontia atropos\"), osenice stepní (\"Euxoa obelisca\") a obaleče zimolezového (\"Adoxophyes orana\").\n\nLilky jsou vesměs více či méně jedovaté rostliny. Hlavními účinnými látkami jsou solaninové glykoalkaloidy, které mají dráždivé účinky na zažívací trakt a bývají akumulované především v nedozrálých plodech. Otravy se projevují zejména nevolností, zvracením, břišními křečemi a průjmy, v některých případech byly zaznamenány i halucinace, delirium a koma. Po požití většího množství se dostavují i dýchací potíže, deprese a zrychlený tlukot srdce. Vážnější stavy se léčí intravenózním dodáním tekutin a elektrolytů a podáváním antiemetik.\nPřevážná většina otrav lilky u lidí souvisí s konzumací nedozrálých plodů, u řady druhů jsou však jedovaté i zralé plody.\n\nHlavními alkaloidy bramboru je α-solanin a α-chakonin, které představují 95% obsažených alkaloidů. Nejtoxičtější je α-chakonin. Jedovatá je celá rostlina s výjimkou hlíz. Toxiny jsou obsaženy i v nevařených bramborových klíčcích a zelených částech hlíz. Symptomy jsou podobné jako u jiných lilků.\nLákavě zbarvené bobule lilku višňového (\"S. pseudocapsicum\"), pěstovaného jako okrasná rostlina, bývají příčinou otrav zejména u dětí. Hlavní účinnou látkou je solanokapsin, látka strukturně příbuzná solaninu.\nDruh \"Solanum dimidiatum\" v Texasu způsobuje neurologické onemocnění krav známé pod názvem \"syndrom šílené krávy\" (\"crazy cow syndrome\"). Učinnými látkami jsou nortropanové alkaloidy ze skupiny kalysteginů. V brazilském pantanalu bývá příčinou otrav dobytka lilek \"Solanum glaucophyllum\".\nU některých divoce rostoucích druhů lilku se údaje o jedovatosti v různých zdrojích významně liší. Je to i případ zralých plodů lilku černého, které jsou v některých zdrojích uváděny jako jedlé (např. ), jinde jako jedovaté (např.).\nPodobné je to i s lilkem americkým (\"S. americanum\"). Druh pochází patrně z Jižní Ameriky a je rozšířen i v jiných částech tropů. Podle některých zdrojů se listy, plody i mladé stonky konzumují (např. ), podle jiných je rostlina silně jedovatá a bývá příčinou otrav dobytka (např. ).\nNěkteré cizokrajné druhy lilku mají na povrchu žahavé chlupy, které při kontaktu s pokožkou způsobují dermatitidy.\n\nNěkteré druhy lilku náležejí mezi staré kulturní rostliny. V mimotropických zemích jsou hospodářsky nejvýznamnější lilek brambor a lilek rajče. Brambor pochází z jihoamerických And. Do Španělska byl přivezen ve 2. polovině 16. století a v průběhu 100 let byly již brambory jako okopanina široce pěstovány v řadě evropských zemí. Jsou také významným zdrojem škrobu.\nRajče pochází rovněž ze západních oblastí Jižní Ameriky. První písemné zmínky pocházejí z poloviny 16. století. V současnosti jsou rajčata pěstována po celém světě. Hlavními producenty jsou Čína, USA a Indie.\nLilek rajčenka (\"S. betaceum\") je keř až strom pocházející z jihoamerických And. Je pěstován zejména v horských oblastech tropické Jižní Ameriky a Asie pro plody, známé pod názvem rajčenka nebo tamarilo. Syrové se konzumují jako příjemně aromatické ovoce, lze je také různě upravovat jako zeleninu. Druh je také pěstován jako meziplodina na citrusových a kávových plantážích.\nLilek vejcoplodý (\"S. melongena\") je stará kulturní rostlina, pocházející z Asie. Zralé plody jsou používány jako zelenina. V jižní a jihovýchodní Asii jsou plody součástí mnoha místních pokrmů. V České republice jsou známy pod názvem baklažán nebo lilek.\n\nLilek borůvkovitý (\"S. scabrum\") je pěstován jako drobné ovoce zahrádkáři i v České republice.\nLilek etiopský (\"S. aethiopicum\") je v tropické Africe i v některých jiných oblastech světa (např. v Brazílii) významnou zeleninou. Vznikl domestikací z divokého druhu \"Solanum anguivi\". Konzumují se nedozrálé plody, v některých oblastech i listy. Lilek \"Solanum mammosum\" pochází ze severu Jižní Ameriky a pěstuje se zejména v Americe a Asii pro plody, používané jako zelenina. Plody jihoamerického lilku peruánského (\"S. muricatum\"), zvané pepino, se používají jako ovoce i zelenina. Z Jižní Ameriky pochází také lilek quitský (\"S. quitoense\") neboli narančila. \"Solanum sessiliflorum\" je stará kulturní rostlina, jejíž divoké populace nejsou známy. V Latinské Americe je označován jako \"cocona\" (kokona). Z Jižní Ameriky pochází i \"Solanum torvum\", pěstované v Americe i Asii jako zelenina. Zvláštní oblibě se těší v Thajsku a Indonésii.\nZ tropické Asie pochází druh \"Solanum lasiocarpum\", jehož chlupaté plody se používají k okyselení ragú a jiných místních pokrmů.\nZ dalších jihoamerických druhů slouží jako ovoce např. plody \"Solanum hyporhodium\", \"S. topiro\", \"S. ambrosiacum\" a \"S. grandiflorum\". Jedlé plody poskytuje také australský druh \"Solanum linearifolium\".\n\nLilek jasmínovitý (\"S. jasminoides\") je pěstován jako okrasná kbelíková nebo truhlíková rostlina. Lilek višňový (\"S. pseudocapsicum\") je v poslední době oblíbený jako pokojová rostlina s nápadně barevnými plody. Existují i běloplodé kultivary. Sytě modrými květy se vyznačuje lilek modrý (\"S. rantonnetii\", syn. \"Lycianthes rantonnetii\"), známý též jako hořcový stromek, a pěstovaný jako balkónová a kbelíková rostlina. Některé nápadné druhy jsou pěstovány ve sbírkách botanických zahrad, např. lilek nádherný (\"S. pyracanthos\") s listy i stonky nesoucími nápadné oranžové trny.\nV tropech a subtropech se některé druhy lilku vysazují jako okrasné rostliny. Patří mezi ně např. lilek quitský (\"S. quitoense\") a druhy \"Solanum erianthum\", \"S. seaforthianum\", \"S. wendlandii\" a \"S. wrightii\".\nCelá řada druhů lilku je využívána v místní a domorodé medicíně v zemích celého světa.\n\n"}
{"id": "201357", "url": "https://cs.wikipedia.org/wiki?curid=201357", "title": "Památná lípa v Podlešíně", "text": "Památná lípa v Podlešíně\n\nPamátná lípa v Podlešíně je 150 let stará lípa malolistá v obci Podlešín. Za památný strom byla vyhlášena 25. července 1978. Obvod kmene je 275 cm, stromu je vysoký 15 m a je chráněný státem.\n\n\n"}
{"id": "201363", "url": "https://cs.wikipedia.org/wiki?curid=201363", "title": "Klérus", "text": "Klérus\n\nKlérus je původem řecké slovo κληρος (\"kléros\") a může mít několik významů:\n\n"}
{"id": "201365", "url": "https://cs.wikipedia.org/wiki?curid=201365", "title": "Kostel svatého Antonína Poustevníka (Nový Hradec Králové)", "text": "Kostel svatého Antonína Poustevníka (Nový Hradec Králové)\n\nKostel svatého Antonína Poustevníka je barokní kostel na Svatováclavském náměstí v Novém Hradci Králové, vystavěný v letech 1769–1772. Jeho vzhled je značně ovlivněn přestavbou z 90. let 20. století. Je chráněn jako kulturní památka České republiky.\n\nV době příprav přestavby města Hradce Králové (před rokem 1766) na pevnost bylo zbořeno celé Slezské Předměstí a současně i dva kostely – svatý Antonín Poustevník a svatý Jakub. K osídlení bylo vybráno návrší nad městem, Jánský vršek, pojmenovaný podle poměrně malého dřevěného kostelíka svatého Jana Křtitela na poušti. Lokalita, která dostala jméno Nový Hradec Králové, ležela na významné silnici z Hradce Králové do Holic. Nárůstu obyvatel nemohl kostelík postačovat a proto bylo rozhodnuto o výstavbě nového. K jeho stavbě bylo použito materiálu ze zbořených kostelů, a rovněž inventář (dva zvony, dva oltáře a varhany) pochází z těchto kostelů. Stavbou byl pověřen hradecký stavitel František Kermer.\n\nOsa kostela je rovnoběžná se zmíněnou silnicí, kněžiště leží na jihu. K severu obrácené hlavní průčelí je poněkud vyduté, členěné dvěma páry toskánských pilastrů na společných podstavcích. Rohy průčelí jsou tvořeny třičtvrtěsloupy, které společně s pilastry nesou mocnou římsu s triglyfy; ty jsou nad sloupy a pilastry nahrazeny konzolami. Nad celým průčelím se zvedá zalamovaný štít s eliptickým oknem ve středu. Kolem věže na obou průčelních přístavcích, schodišti a kapli Božího hrobu, se táhne ve výši štítu vysoká, plná atika, na níž stojí v severním průčelí čtyři vázy s plameny. Z průčelí vystupující věž má v patře na rozích po barokním pilastru a zprohýbanou hlavní římsu, pod níž jsou na všech čtyřech stranách věže ciferníky hodin. Střecha věže se vyvíjí v osmibokou cibuli, která je i s lucernou kryta plechem. Kryt ostatních částí kostela byl taškový, po rekonstrukci kostela pálenou krytinu nahradil kanadský šindel.\n\nLoď je širší než hlavní průčelí, s nímž je spojena vydutými oblouky. Uprostřed podélných fasád lodi je rizalit s bočními vchody do lodi, završený trojúhelným štítem, jehož spodní strana, ve středu podepřená velkou závitovou konzolou, navazuje na okapovou římsu kostela. Kněžiště o jednom poli má okosené rohy, navazuje na něj do osy kostela situovaná sakristie. Kostel má celkem čtyři vchody. Hlavní je v hlavním průčelí pod věží, boční jsou v rizalitech ve středech bočních průčelí, čtvrtý je v jižní stěně sakristie. Hlavní portál je v barokních kamenných zárubních se zaoblenými rohy, s volutami a zalomenou zástřešní římsou, která má ve vlysu kartuš s monogramem IHS. Postranní portály jsou rovněž v kamenných zárubních, které po stranách tvoří barokní pilastry, nesoucí nadpraží se segmentovým štítem. Vchod do sakristie má jednoduchou, obdélnou, kamennou zárubeň. Kostel osvětluje 11 kasulových oken, 3 páry loď, 1 pár kněžiště, kruchtu tři okna, z toho jedno v hlavním průčelí.\n\nInteriér kostela je vzdušný, příjemné dispozice. Předsíní pod věží s rozměry 3,55 x 3,55 metrů velkou, zaklenutou křížovou klenbou se vstoupí 1,90 m širokým otvorem do lodi dlouhé 19,60 m, široké 11,80 m a 12,50 m vysoké. Podélné zdi jsou členěny toskánskými pilastry s římsami, nad kterými se pod klenbou táhnou zesilující pásy. Střed klenby je vyplněn štukovým rámcem. Do lodi zasahuje od věže kruchta na dvou dřevěných, omítnutých sloupech a volutových konzolách. Kouty lodi u věže i u vítězného oblouku jsou zakulacené a rovněž zdobené sdruženými pilastry. Kněžiště široké 8,20 m, dlouhé 7,30 m až k vítěznému oblouku silnému 1,20 m, ukončené mělkým segmentem, po jehož stranách stojí tříčtvrtěsloupy. Jedno pole sklenuto českou plackou. Sakristie za kněžištěm, 4,80 x 4,20 m velká, sklenuta křížovou klenbou bez žeber.\n\nZařízení většinou rokokové. Hlavní oltář rámový, tabernákl (a snad i rám obrazu) od Karla Devotyho z Hradce Králové z roku 1773, obraz sv. Antonína Poustevníka od Josefa Kramolína. Kazatelna z roku 1778 také od Karla Devotyho. Boční oltář svatého Aloise proti kazatelně rokokový, pocházející z 18. století, přenesen sem z kaple jezuitské koleje v Hradci Králové. V lodi visí dva velmi krásné obrazy: \"Oběť Abrahamova\", druhý, ikonograficky nejasný – žena s chlapečkem a starcem – možná italské malby z doby kolem roku 1700 nebo kopie z 19. století. Křížová cesta z 2. poloviny 19. století.\nV kostele se nacházejí dvoumanuálové varhany s mechanickou trakturou a zásuvkovou vzdušnicí z roku 2001 od firmy Kánský–Brachtl, které jsou vestavěny do původní novobarokní skříně z roku 1912 od Antonína Mölzera. Tento nástroj je podle sdělení diecézního organologa prof. Václava Uhlíře velice zajímavý. Jeho dispozice je následující:\n\nKromě toho má varhaník k dispozici spojky II/I, I/P, II/P, cymbelstern a žaluzie a tremolo k II. manuálu.\n"}
{"id": "201366", "url": "https://cs.wikipedia.org/wiki?curid=201366", "title": "Plodenství", "text": "Plodenství\n\nPlodenství je tvořeno několika až mnoha plody rostoucími na společném stonku a vznikající z celého květenství. Protože zachovává v podstatě stejnou strukturu jako květenství, jenom dozraje, můžeme rozlišovat typy plodenství stejně jako v případě květenství, např. úbor, lata, hrozen aj. Příkladem je např. úbor nažek u slunečnice aj.\n\n"}
{"id": "201368", "url": "https://cs.wikipedia.org/wiki?curid=201368", "title": "Rozálka (Podorlická pahorkatina)", "text": "Rozálka (Podorlická pahorkatina)\n\nRozálka (také Kapelský vrch) je kopec o nadmořské výšce 468 m nalézající se na západním okraji města Žamberk v Pardubickém kraji v Podorlické pahorkatině.\n\nVrch se nachází v Krkonošsko-jesenické subprovincii, v Orlické oblasti, v celku Podorlická pahorkatina, podcelku Žamberská pahorkatina a okrsku Rokytnická pahorkatina a podokrsku Žamberské kuesty.\n\nNa vrcholu kopce Kapelský vrch, (dříve též Wachtberg), ve výšce 468 metrů nad mořem, se nachází Tyršova rozhledna (výška 20 m) postavená v roce 1932 podle projektu dr. Theodora Petříka pro rozhlednu Hýlačka u Tábora (výška 18 m), připomínající svým tvarem husitskou hlásku. Na rozdíl od rozhledny Svobody má Rozálka navíc sadu oken umístěnou těsně pod špicí věže. Její kamenné přízemí má tvar protáhlého šestiúhelníku se čtyřmi okny a vchodem. Původní šindelové pokrytí bylo v roce 1957 nahrazeno eternitovými deskami. \nRozhledna, které se stejně jako kopci říká všeobecně Rozálka, byla v roce 2004 opravena a je přístupná sezonně. Interiér byl doplněn o dřevěný strop ve vstupním prostoru, byla přivedena elektřina, zpevněno hlavní schodiště a vyměněna okna. Ve vyhlídkovém patře byla umístěna kovová rozhledová růžice realizovaná podle grafického návrhu RNDr. Jana Vítka.\n\nZ hlavního ochozu lze spatřit Orlické hory, Králický Sněžník, Bukovou horu, Suchý vrch, vrch Czarna Góra v Polsku, za příznivých povětrnostních podmínek hřebeny Krkonoš a Sněžku.\n\nNa Kapelském vrchu (Rozálce), stojí kaple postavená roku 1682, postavená jako poděkování za odvrácení morové epidemi. Náklady na stavbu kaple hradil hrabě Bubna z Litic a kaple byla zasvěcena svaté Rozálii, sv. Rochovi, sv. Šebestiánovi, sv. Mikulášovi a sv. Martinovi. V dřívějších dobách se zde v prvním týdnu měsíce září konávaly slavné „Kapelské poutě“.\n\n\n"}
{"id": "201369", "url": "https://cs.wikipedia.org/wiki?curid=201369", "title": "Formální poruchy myšlení", "text": "Formální poruchy myšlení\n\nMyšlení je nejvyšší forma poznávací činnosti, poruchy myšlení se vyskytují zejména u schizofrenie a dělí se na poruchy formy a poruchy obsahu myšlení. Poruchy obsahu myšlení jsou bludy.\n\nPoruchy formy myšlení se dělí na:\n\n\n\n\n\n\n\n\n\n\n\n\n\n"}
{"id": "201370", "url": "https://cs.wikipedia.org/wiki?curid=201370", "title": "Mohylevská oblast", "text": "Mohylevská oblast\n\nMohylevská oblast (bělorusky , rusky ) je jedna ze šesti oblastí Běloruska. Rozkládá se ve východní části země u hranic s Ruskem. Hlavním městem je Mohylev (známý též pod ruským názvem \"Mogiljov\" a běloruským \"Mahiljoŭ\"). Oblast leží na horním toku Dněpru a jeho přítocích Druc, Sož a Berezina.\n\nOblast zaujímá 29 000 km² (14 % povrchu země); roku 2004 zde žilo 1 169 200 obyvatel (12,2 % obyvatel Běloruska). Dělí se na 21 rajónů, čítá 13 měst, 12 sídel městského typu a 195 obcí.\n\nLiší-li se ruský název od běloruského, je uveden v závorce kurzívou.\n"}
{"id": "201374", "url": "https://cs.wikipedia.org/wiki?curid=201374", "title": "Victoria Bergsman", "text": "Victoria Bergsman\n\nVictoria Bergsman (*4. května 1977) je švédská písničkářka a zpěvačka, jedna ze zakládajících členek původně dívčí indie popové formace The Concretes. Dne 24. července 2006 byl oznámen její odchod z kapely. Ihned poté, co vystoupila z The Concretes, ohlásila vlastní projekt s názvem Taken By Trees.\n\nBergsman taky nazpívala skladbu Young Folks z poslední, třetí desky Writers Block tria Peter Bjorn and John\n\n"}
{"id": "201376", "url": "https://cs.wikipedia.org/wiki?curid=201376", "title": "Pasivní bezpečnost", "text": "Pasivní bezpečnost\n\nPasivní bezpečnost je ta část bezpečnostní architektury nějakého systému, která má za cíl zmírnit následky nehody v případě, že k ní dojde (oproti tomu prvky aktivní bezpečnosti se snaží nehodě předcházet).\n\nU automobilů mezi prvky pasivní bezpečnosti patří zejména deformační zóny vozidla, bezpečnostní pásy a airbagy.\n\n"}
{"id": "201378", "url": "https://cs.wikipedia.org/wiki?curid=201378", "title": "Kriš", "text": "Kriš\n\nKriš ( \"Körös\", \"Criș\", \"Kreisch\") je řeka v jihovýchodním Maďarsku jejíž zdrojnice pramení v Rumunsku. Je levým přítokem Tisy. Včetně nejdelší zdrojnice je 580 km dlouhá. Povodí má rozlohu 27 500 km².\n\nZdrojnice Bílý Kriš a Černý Kriš pramení ve Východních Karpatech (masív Bihor a hřbet Metalič), stékají se a vytvářejí řeku \"Kriš\". Protéká až k ústí do Tisy rovinou Alföldu. Koryto bylo napřímeno, zregulováno pomocí zdymadel a obehnáno ochrannými hrázemi. Hlavní přítoky jsou Bystrý Kriš a Hortobágy. Do řeky také ústí odvodňovací kanály, které slouží k vysušení bažinatých částí Alföldu.\n\nPrůměrný průtok vody v ústí činí 100 m³/s. Největší průtok nastává v létě, nejmenší v zimě.\n\nVodní doprava je možná na dolním toku. Na řece leží města Gyula, Békés, Gyomaendrőd, Kunszentmárton (Maďarsko). V Rumunsku pak na zdrojnici Bílý Kriš (Fehér-Körös, Crișul Alb) město Brad.\n\n"}
{"id": "201380", "url": "https://cs.wikipedia.org/wiki?curid=201380", "title": "Maria Eriksson", "text": "Maria Eriksson\n\nMaria Eriksson je švédská písničkářka, kytaristka a zpěvačka, známá především jako jedna ze zakládajících členek indie popových The Concretes, kde působí hlavně jako kytaristka. Mimo své pusobení v The Concretes, vydala dvě desky pod hlavičkou projektu Heikki, který dala dohromady s Jarim Haapalainenem z jiné švédské kapely - The Bear Quartet. V březnu 2007 se na trhu objevila její první sólová deska vydaná pod pseudonymem Santa Maria\n"}
{"id": "201383", "url": "https://cs.wikipedia.org/wiki?curid=201383", "title": "Seznam jezer v Severní Americe", "text": "Seznam jezer v Severní Americe\n\nSeznam severoamerických jezer.\n\nViz také Velká jezera.\n\n\n\n\n\n\n"}
{"id": "201387", "url": "https://cs.wikipedia.org/wiki?curid=201387", "title": "Seznam jezer v Jižní Americe", "text": "Seznam jezer v Jižní Americe\n\nSeznam jezer v Jižní Americe zahrnuje jezera v Jižní Americe s největší rozlohou, objemem a s maximální hloubkou.\n\nTabulka obsahuje jezera s rozlohou nad 800 km² seřazená podle rozlohy.\n\n\n\n\nAfrika, Antarktida, Asie, Austrálie a Oceánie, Evropa, Severní Amerika\n\n\n"}
{"id": "201389", "url": "https://cs.wikipedia.org/wiki?curid=201389", "title": "Patagonie", "text": "Patagonie\n\nPatagonie je označení pro rozsáhlé území na jihu Jižní Ameriky. Na severozápadě ji ohraničují Andy, na severu řeka Río Colorado. Většina Patagonie náleží Argentině, zbytek Chile. Na jihu Patagonie se nachází souostroví Ohňová země.\n\nPodnebí se liší v závislosti na zeměpisné šířce a straně And, ale v zásadě lze říci, že je pro lidské osídlení převážně nehostinné.\n\nZápadní (chilská) Patagonie se nachází na západní straně And, má chladné a extrémně vlhké podnebí s vysokými srážkovými úhrny v důsledku studeného Humboldtova proudu. Nenachází se zde žádné rozsáhlejší nížiny, hory stoupají strmě přímo z oceánu a pobřeží je rozdrobené v důsledku ledovcové aktivity. Reliéf je glaciální s velkým množstvím ledovců (nejvýznamnější jsou ledovce Jihopatagonského ledovcového pole a Severopatagonského ledovcového pole), které dosahují místy až k mořské hladině. V době pleistocénu byl rozsah zalednění mnohem větší a ledovce vytvořily hluboká údolí při pobřeží, která jsou zaplavena a vytváří tak hluboké zálivy zvané fjordy. Najdeme zde pouze několik osad, např. Chaitén, Aysén, Coyhaique a Punta Arenas. Coyhaique se nachází v údolí částečně chráněném hřebeny And, takže srážkové úhrny jsou tu nižší. Punta Arenas se nachází na břehu Magalhãesova průlivu a je taktéž chráněno před srážkami hřebeny And na západě.\n\nVýchodní (argentinská) Patagonie se vyznačuje suchým a relativně teplejším podnebím, jelikož srážky jsou blokovány Andami. V důsledku toho se na většině území nachází step či polopoušť. Tu protínají řeky stékající z And, ale půda je většinou neúrodná. Největším městem celé Patagonie je Neuquén, nacházející se na severu argentinské Patagonie, který má 265 000 obyvatel. Mezi další města patří Comodoro Rivadavia, Río Gallegos, San Carlos de Bariloche na úpatí And a Ushuaia na samém jihu ostrova Isla Grande de Tierra del Fuego.\n\nArgentinská část Patagonie s rozlohou 765 720 km² se rozkládá v pěti provinciích (od severu k jihu):\n\nChilská část zasahuje do regionů:\n\nOblast Patagonie je světově proslulá zejména svými paleontologickými objevy, především pak početnými zkamenělinami druhohorních dinosaurů. Právě v této oblasti bylo objeveno více než sto druhů dinosaurů, včetně největších známých suchozemských živočichů všech dob, obřích sauropodních dinosaurů rodů \"Argentinosaurus\", \"Patagotitan\", \"Futalognkosaurus\", \"Notocolossus\" a mnoha dalších.\n\n\n"}
{"id": "201390", "url": "https://cs.wikipedia.org/wiki?curid=201390", "title": "Lisa Milberg", "text": "Lisa Milberg\n\nLisa Milberg je švédská bubenice a zpěvačka, spolu s Victorií Bergsman a Marií Eriksson zakládající členka indie popových The Concretes. Až do odchodu Victorie Bergsman 26. července 2006, působila v The Concretes pouze jako bubenice a občasná vokalistka. Po odchodu Bergsman se ujala pozice hlavní zpěvačky. První deska, na které se takto prezentuje, nese název Hey Trouble (2007). \n"}
{"id": "201392", "url": "https://cs.wikipedia.org/wiki?curid=201392", "title": "Seznam jezer v Austrálii a Oceánii", "text": "Seznam jezer v Austrálii a Oceánii\n\nSeznam jezer v Austrálii a Oceánii.\n\n\n\n\n"}
{"id": "201394", "url": "https://cs.wikipedia.org/wiki?curid=201394", "title": "Taken by Trees", "text": "Taken by Trees\n\nTaken By Trees je hudební projekt Victorie Bergsman, který ohlásila po odchodu z The Concretes. První album s názvem 'Open Field', vyšlo 18. června 2007.\n\n"}
{"id": "201400", "url": "https://cs.wikipedia.org/wiki?curid=201400", "title": "Internetová reklama", "text": "Internetová reklama\n\nInternetová reklama představuje jeden z nástrojů internetového marketingu.\n\nJedním z prvních inzerentů byla společnost Prodigy, firma vlastněná IBM a Sears. Prodigy použila online inzerci pro propagaci produktů značky Sears v letech 1980. Mezi další inzerenti patřil AOL, jeden z konkurentů firmy Prodigy.\n\nMůžeme rozlišit tyto základními formy internetové reklamy:\n\nTechniky pro marketing stránek\n\nObchodní modely\n\nNěkdy nesprávně nazývána jako grafická reklama. Jde o klasickou bannerovou reklamu, do které spadají jak samotné bannery, ale i další formáty - \"ilayer\", \"skyscrapper\" apod.\n\nTextovou reklamou jsou myšleny jakékoliv placené či neplacené odkazy. Některé formáty jsou nazývány jako hypertexty. Často je můžeme najít jako backlinks. V dnešní době již existují firmy, které nabízejí jako produkt přímo tvorbu odkazové základny, tzv. linkbuilding, samozřejmě plně placený. Možná to není úplně čistá praktika, nicméně legální a funkční.\n\nJedná se o reklamu zobrazující se přímo v textu webové stránky na základě aktivního chování uživatele internetu. Na webových stránkách se nezobrazuje klasická (bannerová) reklama, ale podtrhují se různé slova (odkazy) (většinou zeleně a dvojitě) a po najetí a setrvání kurzoru myši nad dvojitě podtrženým klíčovým slovem se zobrazí reklama. Ta může obsahovat buď textovou reklamu, textovou reklamu doplněnou o logo, flashovou reklamu nebo video-reklamu. Cílení je na konkrétní slova pro podtržení. Ve všech případech je cena za akci určená jako aukční známá z režimu v modelu PPC; v případě textových nebo textů s logem je placenou akcí klik a v případě obrazových - flashové nebo videoreklamy - je placenou akcí zobrazení bubliny.\n\nZápisy v katalozích. V Česku nejčastěji neplacené zápisy v odkazech Seznamu.cz a placené odkazy v kategoriích internetového katalogu Firmy.cz. Nově vznikl katalog Najisto.cz spojením katalogů Centra a Atlasu.\n\nZ anglického PPC - \"pay per click\". Tyto systémy nabízejí buď reklamu, která se zobrazuje u výsledků vyhledávání (cílení podle vyhledávacího řetězce) a nebo reklamu zobrazující se u článků (užší pojetí pojmu kontextová reklama, cílení podle analýzy obsahu stránky; kontextu).\n\nPlatí se za počet zobrazení. Standardní jednotkou je tisíc zobrazení (latinsky mile) - CPM (cost per mile) nebo též používané CPT (cost per thousand). Může se účtovat po jednom zobrazení - CPI (cost per impression). Cena stejné vizuální reklamy může být různá podle umístění.\n\nCena za kliknutí CPC (cost per click) nebo za počet unikátních uživatelů, kteří reklamu zhlédli.\n\nCena se počítá až po určité akci na stránkách inzerenta. Cena může být pevně daná (typicky za registraci) nebo proměnlivá podle vzniklé hodnoty z akce (provize z objednávky). Akce mohou být dlouhodobé (provize za všechny objednávky do X měsíců \"přivedeného\" zákazníka). Platby mohou být v kombinaci s výše uvedenými (zpravidla CPM + CPA). Vyžaduje nasazení pomocných kódů a měření ve stránkách inzerenta.\n\nNejen u e-shopu se tento způsob označuje jako affiliate marketing - jakýsi partnerský či provizní systém, kde se platí až za přivedený výkon.\n\nV užším pojetí termín online reklama znamená to stejné, jako internetová reklama. V širším pojetí zahrnuje veškerou reklamu, která se šíří jakýmikoliv elektronickými kanály (médii), tedy je to i mobilní reklama, reklama vztažená k místu – GPS, internetová reklama.\n\nInternetovou reklamu je možné z velké části blokovat. V roce 2017 celosvětově některou z forem internetové reklamy blokovalo zhruba 615 milionů uživatelů. Množství uživatelů, kteří reklamu blokují, se liší. V Česku internetovou reklamu blokuje zhruba 10 % uživatelů internetu.\n\nMožností, jak reklamu blokovat, je mnoho. Prohlížeč Chrome spustil 15. února 2018 blokátor, který automaticky ukrývá nejagresivnější druhy reklam všem uživatelům. Reklamy, které nesplňují daná kritéria, se uživatelům nezobrazí. Nicméně v praxi tato funkce jako agresivní vyhodnotí jen malý zlomek reklamních formátů.\n\nCelosvětově nejpopulárnější je doplněk AdBlock Plus. Ten má na celém světě zhruba 100 milionů uživatelů. Rozšíření je dostupné pro prohlížeče Google Chrome, Opera, Mozilla Firefox, Safari, Internet Explorer, Microsoft Edge a Maxthon. Internetové stránky čistí od reklam, a urychluje tak jejich načítání. Další populární blokátory reklam jsou µBlock Origin a Ad Muncher. \n\nInternetovou reklamu lze snadno zneužít ke sledování pohybu lidí.\n\n"}
{"id": "201401", "url": "https://cs.wikipedia.org/wiki?curid=201401", "title": "The Concretes (album)", "text": "The Concretes (album)\n\nThe Concretes je první studiová deska stejnojmenné švédské indie popové kapely, vydaná poprvé v roce 2003.\n\n\n\n\n\nDeska The Concretes na metacritic.com \n"}
{"id": "201408", "url": "https://cs.wikipedia.org/wiki?curid=201408", "title": "Antananarivo", "text": "Antananarivo\n\nAntananarivo (\"Město tisíce\") je hlavní město Madagaskaru a stejnojmenné malgašské provincie. Užívá se pro něj i francouzský název Tananarive, zkráceně Tana.\n\nAntananarivo je největším madagaskarským městem nacházejícím se v centrální části ostrova. Město je hospodářským, správním a komunikačním centrem celého ostrova. Ve městě se nachází mezinárodní letiště.\n\nAntananarivo bylo založeno okolo roku 1625 králem Andrianjakou na území Imeriny. Své jméno (arivo = tisíc) město dostalo podle počtu vojáků, které král Andrianjaka určil na jeho obranu. V roce 1793 se stalo hlavním sídlem králů kmene Merina. Vítězná tažení krále Radamy I. udělalo z Antananariva centrum většiny ostrova. V roce 1895 se města zmocnili Francouzi a učinili z něj součást své kolonie.\n\n\nAntananarivo je sídlem Madagaskarské univerzity a Collège Rural d'Ambatobe. Ve městě a okolí se nachází více než 50 kostelů (včetně anglikánské a římskokatolické katedrály Andohalo) a stejný počet muslimských mešit.\n\n\n"}
{"id": "201409", "url": "https://cs.wikipedia.org/wiki?curid=201409", "title": "Čistá země", "text": "Čistá země\n\nBuddhismus Čisté země (: 净土宗, \"Jìngtǔzōng\"; : 浄土宗, \"Džódošú\"; : 정토종, \"jeongtojong\"; : 浄土宗, \"Tịnh Độ Tông\"), známý také jako Amidismus je větví mahajánového buddhismu, která je v současné době společně se Zenem velmi oblíbená ve východní Asii. Jedná se o formu buddhismu, která se orientuje především k buddhovi Amitábhovi. Od chvíle, kdy první člověk uvěřil v buddhu Amitábhu, je možné se zrodit do Čisté země. Jedná se o nejpopulárnější směr buddhismu v Japonsku, kam se dostal již v 10. století.\n\nStoupenci buddhismu Čisté země věří, že v současné době je svět ve velkém úpadku a pro běžného člověka je nemožné dojít nirvány. Lépe než se pak věnovat vlastní meditaci je uctívat buddhu Amitábhu a v příštím životě se zrodit v Čisté zemi, kde je dosažení nirvány zaručeno. Buddhismus Čisté země byl oblíbený mezi prostými lidmi pro možnost vyjadřovat svou zbožnost. Stejně tak byl oblíbený i mezi prostitutkami, kriminálníky a invalidy neboť jim dával naději na lepší zrození v budoucnosti.\n\nBuddha Amitábha sbíral jako bódhisattva po miliardy let nesčetné zásluhy a pročišťoval svoje jednání. Shromáždil tak nekonečné zásluhy a sílu odvést s sebou všechny žijící bytosti do Čisté země, která byla stvořena dík jeho zásluhám. Tato země by měla být útočištěm i pro ty, kteří ještě nejsou schopni praktikovat každý den a jejich karma zapříčinila, že nejsou sto zatím dosáhnout probuzení. Proto si získala oblibu u lidí jakou jsou lovci, rybáři, řezníci a další, kteří zabíjejí živé bytosti.\n\nJednou z forem uctívání buddhy Amitábhy je i recitování manter jako: \"Kwan seum bosal\" (\"Korea\") nebo Namó Amithábul (Severní \"Čína\", \"Mongolsko\").\n\n\n"}
{"id": "201416", "url": "https://cs.wikipedia.org/wiki?curid=201416", "title": "Karel Michal", "text": "Karel Michal\n\nKarel Michal, vlastním jménem Pavel Buksa (28. prosince 1932, Praha – 30. června 1984, Basilej), byl český spisovatel, scenárista a dramatik.\n\nKarel Michal maturoval v roce 1951 na Vinohradském gymnáziu v Praze. Po úspěšné zkoušce mu bylo odmítnuto přijetí na studium medicíny s poukazem, že je dříve třeba, aby jako syn z buržoazní rodiny se nejdříve sžil s dělnickou třídou. Odešel nejdříve do Ostravy, kde posléze působil jako geometr u správy dolů. Když zde podal jistý zlepšovací návrh, získal v roce 1953 povolení k přijetí na lékařskou fakultu v Praze. Tu však nedokončil po třech letech studia pro neúspěch při politických zkouškách. Proto v roce 1956 nastoupil základní vojenskou službu. Po návratu pracoval postupně jako správce jízdárny, dlaždič a pomocný dělník. Počátkem šedesátých let s postupujícím uvolněním se stal dramaturgem Filmového studia Barrandov, spolupracovníkem redakce měsíčníku \"Plamen\" a kritikem v redakci \"Literárních novin\". Byl členem Svazu československých spisovatelů a Svazu československých filmových umělců. Po avízu, že mu hrozí zatčení režimem, který mu neprominul zejména knihy \"Bubáci pro všední den\", \"Krok stranou\" a scénář k filmu \"Bílá paní\", v září 1968 emigroval společně s manželkou Violou Fischerovou do Švýcarska.\n\nNa jeho prvotinu, detektivku \"Krok stranou\" (1961), zněl posudek hlavní správy SNB, kam nezvyklou detektivku poslalo nakladatelství k posouzení, takto: „Je neslýchané psát o práci Veřejné bezpečnosti podobným, téměř parodujícím způsobem; zejména postavy vyšetřovatelů mají rysy neslučitelné s typem socialistického kriminalisty.“ Spisovatel musel doprovodit knížku vysvětlující předmluvou, která z \"Kroku stranou\" na počátku šedesátých let udělala už naprostý hit: „V knize popsané metody kriminalistické praxe“, sugeruje autor, „nejsou totožné s metodami, kterých se dnes běžně užívá […]. Ve skutečnosti by se to zkrátka z mnoha a mnoha důvodů, které by vydaly na zvláštní knížku, nemohlo takhle stát. Ani celé, ani v částech, ani – chcete-li – vůbec.“ Knížka, která vyšla ve více než 20 000 výtiscích, byla rozebrána během dvou dnů.\n\nVýznamní kritici \"Krok stranou\" přivítali a ocenili jako obrodu českého detektivního žánru, ať již to byl Milan Jungmann v \"Literárních novinách\" nebo Oleg Sus v \"Kultuře\".\n\nJeho druhá knížka, sbírka satirických povídek \"Bubáci pro všední den\", vyšla v letech 1961–1967 čtyřikrát, v celkovém nákladu 100 000 výtisků, a stala se bestsellerem a kultovní knížkou šedesátých let. Hrdiny povídek tu jsou: Bílá paní, vikýřník, strašidlo armádní, plivník, pidimuž, člověkomedvěd a mrtvá kočka, zřejmě egyptská, se svými smrtelně logickými odpověďmi. Kritika píše o konfrontaci skutečného s neskutečným, která vnáší do satirické tvorby uměleckou kvalitu, pro českou satiru až dosud nedostupnou. Michal je „při všech svých bytostných sklonech k reflexi zároveň velmi spontánní humoristický typ“, a „»geniální blbost«“ jeho dialogů „nepřipomíná nikoho menšího než Jaroslava Haška“ (Jiří Hájek). Jeho první literární literární cenou byla také Cena Jaroslava Haška.\n\nSvojí třetí knížkou zaskočil jak čtenáře, tak kritiky. A vyznačil tak své autorské krédo: nikdy se nevracet k minulým úspěchům. Ve svém historickém románu \"Čest a sláva\" (1966) jde opět svými cestami a opouští obvyklou polohu panoramatu velkých dějin. Děj se odehrává během třicetileté války na zchudlé zemanské tvrzi. Jeho hrdinou je mladý rytíř Rynda, potomek starého evangelického rodu, kterého navštíví poslové francouzského krále, aby rytíře přesvědčili, že je třeba rozpoutat v kraji povstání proti katolickým Habsburkům. Když se hostům, kteří argumentují myšlenkami filozofů, historickou nutností a především ctí a slávou, podaří konečně rytíře přemluvit, je podepsán vestfálský mír. Takže už není proti čemu povstat. Jenomže rytíř Rynda už si dal slovo, které nemůže zlomit – a tak sám, „za sebou tři jízdné a sedm pěších, v pravici prastarý praporec s […] heslem Virtus virtutis praemium“ vyjíždí do boje za lepší svět.\n\nTéma spravedlnosti a mravního kodexu, u něj tak časté, se ve zvlášť vyhrocené podobě vrací v jeho další polodetektivní knížce \"Gypsová dáma\" (1967). Gypsová dáma je spravedlnost, která se zde nekoná. Příběh naopak pojednává o absolutním morálním úpadku člověka. Při loupeži ve zlatnictví dojde k vraždě. Cynický advokát a neskrupulózní detektiv vydírají nejen zloděje, ale i zlatníka, který podvedl pojišťovnu. Zloděj Maryška, který vyzraje na oba, má jen jeden problém: „Krade-li ten, kdo lže, pak lže, kdo krade.“ Jenom jedno mu není jasné. „…zda jsou ti pánové přepočestní lidé, k nimž se nezachoval, či zda jsou to lumpi, leč větší než on sám.“ On sám nazýval knížku „ptakopyskem podivným,“ což je podle něho možné chápat jako „zábavný důkaz zrůdnosti druhů“. Příběh, který se odehrává za první republiky, nabral v naší současnosti tak aktuální rysy, že se připravuje jeho zfilmovaní.\n\nPoslední jeho vydanou knížkou, která vyšla už za jeho švýcarského exilu, je \"Rodný kraj\" (1977), sbírka apokryfů na téma několika českých historických mýtů. Povídky mají název \"Elegie\", \"Rapsodie\", \"Tragédie\" a doplňuje je text \"Přemilí sousedé\". U Michala přitom nejde o antimýty zcela fiktivní. V první povídce o Havlíčkovi-Borovském vyšel ze staré archívní novinové zprávy o pohřbu policejního komisaře Dedery, který Havlíčka vezl do vyhnanství v Brixenu. Protože na jeho pohřeb přišlo velké množství pražských chudáků, zlodějíčků a prostitutek, usoudil, že on ten Dedera musel být vlastně hodný pán a že tím zavilejším byl spíš Havlíček, který na něm žádá co nejdramatičtější zatčení jako důkaz, jak rakouská vláda zachází s českým novinářem.\n\nPovídku \"Rapsodie\" uvádí motto ze Saltykova Ščedrina: „To je správné, milostpane. Lid je hloupý. Proto, aby se tak řeklo, se i nazývá temným.“ Historický Jánošík byl původně žoldákem v císařském vojsku a válčil proti Turkům. Potom si vytvořil vlastní družinu a loupil. V jeho verzi je Jánošík prostý chlap, který se dohodl s pandury, že se občas nechá chytit, aby mohli vykázat činnost, a oni zase přimhouří oko nad jeho útěky. Když za nevyjasněných okolností je zavražděn místní plebán, vezme Janošík vraždu na sebe za příslib, že bude omilostněn. Netuší ovšem, že posel s milostí nedorazí včas a že nikdo z přítomných nebude mít odvahu svěsit ho z háku, na kterém visí za žebro. „Můžeš se na to dívat?“ ptá se jeden ze svědků. „To nemohu“ řekl ten druhý. „Nedívám se, bratře. To mohu.“\n\n\"Tragédie\" o dobývání hradu Sionu, poslední husitské bašty, stojí na objevu jisté archeoložky, která v padesátých letech zjistila, že hrad neměl svoji studnu, takže stačilo, aby obléhající Pražané přehradili potok a do desíti dnů bylo po nedobytnosti (objev, který archeoložka zaplatila místem v Československé akademii věd). Závěr, že obě strany, obávající se moci císaře Zikmunda, byly spolčeny, shrnuje v knížce \"Hynca Ptáček\" v jedné větě. „Oba podobojí, oba Čechové a oba dva zrádci. Ale nezoufejme. Jsme jenom malá zem. Musíme to zastat.“\n\nV řeči \"Přemilí sousedé\" promlouvá k občanům přivandrovalec, který se ve vsi stal policajtem. A zde se vysmívá rovným dílem jak obecně tradovaným švýcarským, tak i českým národním ctnostem. Text, který byl nejprve otištěn ve sborníku „Das kalte Paradies. Emigration – Integration – Konfrontation“ a kde šlo o názory emigrantů na Švýcarsko, byl posléze přetištěn i ve \"Zpravodaji\" (ročník 5, 1972) – časopise Čechů a Slováků vycházejícím ve Winterthuru, na jehož stránkách došlo k menší krajanské občanské válce. Jedna strana mu vyčítala, že „kálí nejen do svého, ale i do švýcarského hnízda, takže nám v důsledku toho nebude dovoleno posílat naše děti do škol a bude zabráněno našim řemeslníkům podnikat.“ Proti tomu podepsalo protest na 300 českých a slovenských exilových studentů. Přesto otištěním jeho promluvy přišel Dr. Záplata, letitý jáchymovský mukl, o místo šéfredaktora. Tedy zcela v duchu jeho satiry.\n\nŠvýcarské recenze vyzdvihovaly na sborníku právě jeho příspěvek a jeden z nejvýznamnějších švýcarských publicistů, François Bondy, napsal, že „tady promluvil nový Švejk, jenomže hlubší.“\n\nV návaznosti na to obdržel nabídku švýcarské televize, aby pro ni napsal hru. Jejím tématem měla být jedna pasáž z řeckého historika Thukydida, rozhovor Athéňanů s představiteli malého ostrova Mélos, který byl v posledním roku peloponéských válek mezi Athénami a Spartou jediný neutrální (Nietzsche v něm spatřoval kvintesenci řecké demokracie). Dramaturgie si od toho slibovala oslavu moudré švýcarské politiky neutrality. Jenomže on byl Čech a tak napsal německy hru \"Wir die Bürger von Melos\" (1973; český překlad Violy Fischerové \"My, občané melští\" 1991) o kuriózních mechanizmech politického boje mezi malým státečkem a velmocí, kde posléze zbude mužům jediná volba. Buď podlehnout v boji, nebo přežít jako kastráti (ostatně ve shodě s historickou pravdou). Na námitky dramaturgie, aby alespoň konec nebyl tak bezútěšný, odpověděl: „Pane dramaturgu, takové ústupky jsem nedělal ani bolševikovi. Tak to smažme.“ Hra se sice nevysílala, ale Michalovi byl vyplacen honorář v plné výši. (Podle Olgy Czernikow ale nabídky švýcarské televize a divadel odmítal.)\n\nV roce 1981 vydal Karel Hvížďala v exilovém nakladatelství Index knihu nazvanou \"České rozhovory ve světě\" interview s dvaceti českými spisovateli, kteří v té době žili v emigraci. V mrazivě upřímném textu zde Michal shrnuje své názory na vlastní tvorbu a na literaturu obecně a podává svědectví o svém životě doma i v emigraci.\n\nV závěru řeči k přemilým sousedům jej oslovuje jeho vlastní smutek: „…vedu Tě i k smrti tak jako jehňátko povolné a zbavené vlny do ovčína, kde už pak s Tebou nebudu, protože já, smutek, nemám než Tebe.“ Podivné vyznání od humoristy a satirika. Každopádně k zamyšlení, pokud jde o jeho sebevraždu.\n\n\nSlovenský překlad: \"Chybný krok\" 1964 a 1968, nakladatelství Smena, Bratislava, edice Dobrodružné romány, překladatel Jozef Marušiak.\n\nNěmecký překlad: \"Die Uhren des Herrn P.\", nakladatelství Verlag Neues Leben, Berlin 1963, překlad Anna Wagenknechtová.\n\n\nPřipravuje se e-book.\n\nNěmecký překlad: \"Gespenster für den Alltag\", Reihe Hanser 37, München 1970, překladatele Marianne Pasetti-Swoboda, Joseph Hahn, Peter Lux.\n\nBulharský překlad: \"Strašila za delnik\", nakladatelství Universitelsko izdatelstvo „sv. Kliment Ochridski“, Sofia 1996, překladatelka Radost Železarova.\n\nPolský překlad: \"Straszydła na co dzień\", Oficyna Wydawnictwa Atut, Wroclaw 2008, překladatelka Dorota Dobrew, ilustrace Tomáš Přidal, doslov Viola Fischerová.\n\nAnglický překlad: \"Everyday spooks\", Charles University in Prague/Karolinum Press, 2008, překladatel David Short.\n\n\nNěmecký překlad na němž pracoval Michal s překladatelkou Werou Rathefelderovou, vyšel pod názvem \"Ehre und Ruhm\" v nakladatelství Orel-Füssli ve Švýcarsku roku 1971.\n\n\n\n\"Soubor díla\", 2001, Nakladatelství Lidové noviny, ediční příprava a komentář Milena Masáková. Vedle dříve knižně publikovaných děl obsahuje povídky \"Odvaha soudruha Krapka\", \"Pohled z přízemí\", \"O jednom, co zaťal sekyru\", \"My, občané mélští\" a \"Možnost volit a také úryvky filmového scénáře \"Bílá paní\".\n\nVe spolupráci s režisérem Zdeňkem Podskalským napsal na motivy bubácké povídky \"Jak Pupenec k štěstí přišel\" scénář k jednomu z nejúspěšnějších českých filmů vůbec, dodnes populární \"Bílé paní\" (během prvního měsíce zhlédlo film víc než milion diváků). V městečku, kde dobrotivá hradní Bílá paní pomáhá obyčejným lidem svými zázraky, chtějí jejich služeb využít nejen místní, ale i nejvyšší státní funkcionáři, kteří ovšem její existenci oficiálně popírají. Tak se stane, že se slíbený most nezmaterializuje, a občané, vyzvaní tajemníkem strany, aby se dostavili na protějších břeh, vstupují za zvuku dechovky do řeky jako stádo beranů. Malému klukovi, kterému jedinému to připadá divné, se dostane otcovské rady: „Drž hubu a plav!“ – posléze okřídlené rčení té doby.\nFilm \"Čest a sláva\" získal v roce 1969 na benátském festivalu cenu za nejlepší zahraniční film (současně s Felliniho \"Satiriconem\", nejlepším filmem italským).\n\n\n"}
{"id": "201420", "url": "https://cs.wikipedia.org/wiki?curid=201420", "title": "Blur (album)", "text": "Blur (album)\n\nBlur je páté studiové album stejnojmenné britské skupiny. Album se dostalo na vrchol britského albového žebříčku. Nejznámější píseň z alba je Song 2, která se dočkala nespočtu coververzí a dostala se na druhé místo britské singlové hitparády.\n\nNa albu částečně opustili pro ně tak typický Britpop a vrhli se do vod Alternativní rocku.\n\n\nJaponská bonusová píseň\n"}
{"id": "201432", "url": "https://cs.wikipedia.org/wiki?curid=201432", "title": "The Concretes in Colour", "text": "The Concretes in Colour\n\nThe Concretes in Colour je druhá studiová, celkově však až čtvrtá deska švédských indie popových The Concretes. Je to také poslední deska, na které se podílela zpěvačka Victoria Bergsman.\n\n Není-li uvedeno jinak, autorem všech skladeb jsou Victoria Bergsman a The Concretes.\n\n\n"}
{"id": "201445", "url": "https://cs.wikipedia.org/wiki?curid=201445", "title": "Hey Trouble", "text": "Hey Trouble\n\nHey Trouble je třetí řadová deska švédské indie popové skupiny The Concretes. Hey Trouble je první album po odchodu zpěvačky Victorie Bergsman.\n\n"}
{"id": "201452", "url": "https://cs.wikipedia.org/wiki?curid=201452", "title": "Van der Waalsova rovnice", "text": "Van der Waalsova rovnice\n\nVan der Waalsova rovnice je stavová rovnice, která na rozdíl od stavové rovnice ideálního plynu zohledňuje skutečnost, že při výpočtu nelze zanedbat vlastní objem částic tvořících plyn a také to, že přitažlivé síly mezi částicemi, tzv. kohezní síly, ovlivňují pohyb částic.\n\nTyto skutečnosti lze zanedbat v řídkém plynu, neboť jednotlivé částice plynu jsou od sebe dostatečně vzdáleny, takže jejich vlastní objem je vůči objemu, v němž se pohybují (a ve kterém se nenachází žádná jiná částice) zanedbatelný, a vzhledem ke vzdálenostem mezi částicemi je možné zanedbat i kohezní síly.\n\nVan der Waals byl první, který upravil rovnici ideálního plynu k popisu chování reálného plynu.\n\nVan der Waalsovu rovnici zapisujeme ve tvaru\nkde formula_2 jsou konstanty charakteristické pro každý plyn (jejich hodnoty se stanovují experimentálně), formula_3 je tlak, formula_4 je látkové množství, formula_5 je objem plynu, formula_6 je termodynamická teplota plynu a formula_7 je molární plynová konstanta. Členy formula_8 a formula_9 se nazývají \"van der Waalsovy korekce\". Pro formula_10 přechází van der Waalsova rovnice na stavovou rovnici ideálního plynu.\n\nIdeální plyn je dokonale stlačitelný, neboť částice ideálního plynu lze považovat za hmotné body. Částice však ve skutečnosti zaujímají určitý prostor (objem). O tento objem se tedy zmenšuje prostor, který mají částice k dispozici pro svůj pohyb. V dostatečně zředěném plynu je vlastní objem molekul zanedbatelný ve srovnání s celkovým objemem plynu. Při vysokých tlacích se však počet částic na objemovou jednotku zvýší natolik, že se vlastní objem molekul stane srovnatelným s celkovým objemem, který stlačený plyn zaujímá. Korekční člen formula_9 ve van der Waalsově rovnici představuje právě vlastní objem molekul plynu.\n\nU ideálního plynu se předpokládá, že částice na sebe silově působí pouze v okamžiku srážky. Ve skutečnosti na sebe částice působí molekulárními silami, které se na určitou vzdálenost projevují jako přitažlivé (tzv. kohezní nebo van der Waalsovy síly). Tyto síly vytvářejí vnitřní kohezní tlak formula_12, který je třeba přičíst k vnějšímu tlaku formula_3. Rozbor ukazuje, že kohezní tlak je přímo úměrný čtverci koncentrace částic (nebo nepřímo úměrný čtverci objemu plynu), což lze vyjádřit ve tvaru\nKohezní tlak rychle narůstá při zmenšování objemu. Výsledný tlak, který se nachází ve van der Waalsově rovnici je tedy součtem tlaku plynu a jeho kohezního tlaku.\n\n\n"}
{"id": "201454", "url": "https://cs.wikipedia.org/wiki?curid=201454", "title": "Klimatologie", "text": "Klimatologie\n\nKlimatologie je věda o podnebí studující dlouhodobou podobu a celkové účinky meteorologických procesů probíhajících na Zemi. Ty však nastávají v konkrétních geografických podmínkách. Dnes se řadí mezi vědy geografické s řadou styčných problémů i věd negeografických.\n\n\n\nPodnebím se rozumí dlouhodobý režim počasí podmíněný:\n\nMezi jednotlivými faktory je vzájemná součinnost na vytváření klimatických podmínek celkově i na jednotlivých místech planety.\n\nNěkdy je v literatuře uváděn také vliv člověka na klima. Není však doposud jednoznačně prokázáno, která činnost je škodlivá a která ne. Těžko se také stanovuje míra tohoto působení.\n\nDěje působící na vznik podnebí na Zemi jsou dány faktory formulující planetární klima a vytvářejí celou řadu klimatických typů. V rozložení jednotlivých klimatických charakteristik (teplota vzduchu, úhrn srážek aj.) lze pozorovat určité geografické zákonitosti (závislost na zeměpisné šířce, kontinentalita místa, orografie aj.). Je jasné, že také tyto typy podnebí, tj. souhrn klimatických charakteristik v předem dohodnutých mezních hodnotách, nemusí být na Zemi uspořádány náhodně, nýbrž uspořádaně, v závislosti na činitelích působících na tvorbu klimatu. Dá se také říci, že v rozložení klimatických oblastí existuje více či méně zřetelná zonalita. K uspořádání jednotlivých typů podnebí se používá metody regionalizace. Je používán i termín rajonizace či klasifikace.\n\nKlasifikace klimatu se metodicky rozlišuje na 2 přístupy:\nPříkladem je Köppenova klasifikace (svět) či Quittova klasifikace (Česko a Slovensko).\n\n\n\n"}
{"id": "201459", "url": "https://cs.wikipedia.org/wiki?curid=201459", "title": "Boyoubetterunow", "text": "Boyoubetterunow\n\nBoyoubetterunow je kompilace nahrávek švédské indie popové kapely The Concretes. Ačkoliv je Boyoubetterunow první dlouhostopážní nahrávka The Concretes, nelze jí považovat ze debutové album. Boyoubetterunow je totiž kompilace dvou již dříve vydaných EP-ček \"Limited Edition\" a \"Lipstick Edition\". Za debutovou desku v pravém slova smyslu lze považovat až eponymní kolekci z roku 2003.\n\n\n"}
{"id": "201461", "url": "https://cs.wikipedia.org/wiki?curid=201461", "title": "Masakr na Virginia Tech", "text": "Masakr na Virginia Tech\n\nMasakr na Virginia Tech se odehrál 16. dubna 2007 na kampusu Virginia Polytechnic Institute and State University v Blacksburgu ve Virginii. Útočník, jihokorejský student školy Čo Sung-hui, při něm zabil 32 lidí a desítky zranil, sám pak spáchal sebevraždu. Masakr na Virginia Tech je jedním z největších masakrů na území Spojených států a druhým největším masakrem na americké škole.\n\nBylo zavražděno celkem 32 osob, jak studentů, tak i učitelů.\n\n\n\n\n"}
{"id": "201463", "url": "https://cs.wikipedia.org/wiki?curid=201463", "title": "Layourbattleaxedown", "text": "Layourbattleaxedown\n\nLayourbattleaxedown je kompilační deska švédské indie popové kapely The Concretes.\n\n\n"}
{"id": "201465", "url": "https://cs.wikipedia.org/wiki?curid=201465", "title": "Souplodí", "text": "Souplodí\n\nSouplodí (latinsky , anglicky ) je soubor plodů vzniklý ze souboru volných nesrostlých pestíčků apokarpního gynecea jednoho jediného květu. Tím se liší od plodenství, které nevzniká z jednoho květu, ale z několika květů nebo z celého květenství. \n\nJednotlivé části souplodí jsou navzájem spojené květním lůžkem nebo do různé míry druhotně srůstají. Plody, vznikající srůstem původně volných pestíčků, se nazývají synkarpium (latinsky , anglicky ). Srůstat mohou nejen samotné plody, ale i další části květu. a vzniklé souplodí tak může připomínat jediný plod, jako je tomu u malvice jabloní nebo u šípku růží. Tyto plody jsou pak nazývány nepravé plody.\n\nSouplodí nažek vznikající prostou přeměnou pestíčků apokarpního gynecea v nažky se nazývá latinsky . Tento typ plodů má například pryskyřník, plamének, kuklík nebo žabník jitrocelový. Tužebník má drobná souplodí nažek podobných měchýřkům, které se však neotevírají. Mochna má málo nápadná souplodí nažek se ztvrdlým oplodím, připomínajících oříšek. U plaménku se na každé nažce vyvíjí pérovitý přívěsek, umožňující šíření větrem. Nažky kuklíku jsou opatřeny háčkem, vznikajícím z vytrvalé čnělky. U kuklice se čnělky protahují v pérovitý přívěsek. Suché souplodí okřídlených nažek, tzv. , můžeme nalézt např. u liliovníku. \n\nV některých případech se na vzniku souplodí podílejí i jiné části květu, nejčastěji květní lůžko nebo češule. Jahoda je souplodí nažek, které jsou jednotlivě zanořené do povrchu zbytnělého květního lůžka. Tento typ plodu se nazývá . a nalezneme jej u jahodníku a u příbuzného rodu jahodka (\"Duchesnea\"). Apokarpní plodolisty mohou být také obklopeny dužnatějící češulí nebo květním lůžkem podobně jako je tomu u malvice. Od malvice se tyto plody liší tím, že vnitřní prostor není rozdělen na více komůrek. Tento typ souplodí se nazývá a je poměrně častý u čeledi růžovité. Náležejí sem například šípky růží. Souplodí řepíku obsahují pouze 2 nažky, uzavřené v češuli pokryté věncem háčkovitých chlupů, u rodu krvavec dokonce někdy češule obsahuje jedinou nažku a nejedná se pak fakticky o souplodí. Mimo růžovitých má tento typ plodů např. sazaník a exotické rody \"Eupomatia\" (\"Eupomatiaceae\") a \"Glossocalyx\" (\"Siparunaceae\"). Suché dlouze ostnité plody acény (\"Acaena\") jsou fakticky zdřevnatělé češule s ostnitými výrůstky, uzavírající nažky. Plody kožařky, připomínající bobuli nebo peckovici, jsou ve skutečnosti souplodí nažek obalených zdužnatělým okvětím.\n\nSouplodí měchýřků (latinsky ) je poměrně častý typ plodu zejména u vývojově původnějších rostlin, které mají apokarní gyneceum složené ze 2 a více nesrůstajících plodolistů. Souplodí měchýřků je běžné u čeledí pryskyřníkovité (např. blatouch, upolín), láhevníkovité, tlusticovité, pivoňkovité a šácholanovité, objevuje se také u růžovitých (tavolník, tavola), rýtovitých, routovitých a dalších čeledí. Také koření badyán je souplodí jednosemenných měchýřků. Poměrně často mají souplodí měchýřků vodní jednoděložné rostliny: některé žabníkovité, šmel okoličnatý, kabombovité, kalatka, některé bařičkovité a \"Limnocharitaceae\".\nDřevnatějící souplodí měchýřků šácholanu se nazývá šách.\n\nSouplodí bobulí (\"baccetum\") je složený dužnatý plod vznikající ze souboru samostatných pestíků apokarpního gynecea. Objevuje se zejména u vývojově starších nižších dvouděložných rostlin, jako jsou někteří zástupci čeledi láhevníkovité (např. muďoul), kadsura z čeledi klanopraškovité nebo rozpylec (\"Drimys\") z čeledi winterovité. U vyšších dvouděložných se objevuje řidčeji, např. u vodilky kanadské z čeledi pryskyřníkovité.\n\n"}
{"id": "201468", "url": "https://cs.wikipedia.org/wiki?curid=201468", "title": "Lockheed Ventura", "text": "Lockheed Ventura\n\nLockheed Ventura byl americký námořní bombardovací a námořní hlídkový letoun užívaný v druhé světové válce. Jednalo se o stroj, který byl vyráběn v různých modifikacích, jako Lockheed Ventura (vyvinutý pro RAF, na základě britských požadavků), B-34 Lexington, B-37, PV-1 a PV-3 Ventura. Později rovněž na základě dobrých zkušeností a s využitím obdobné výrobní technologie byl v pobočném závodě Lockheed Vega zkonstruován a vyráběn zcela nový typ PV-2 Harpoon.\n\nByly to vcelku dobře vyzbrojené stroje, v roli námořního průzkumného, protiponorkového a protilodního letounu velice účinné. Americké USAAF (armádní letectvo) typ B-34 Lexington nikdy nenasadilo. V řadách britského Royal Air Force sloužilo na 380 letounů, další stroje byly dodány do různých států světa.\n\nImpuls ke vzniku typu vzešel od britské nákupní komise, která hledala vhodný denní bombardovací letoun. Stroje byly vyvinuty z civilního dopravního letounu Lockheed Model 18 Lodestar pobočkou společnosti Lockheed s názvem Vega v kalifornském Burbanku. Práce na prototypu letounu začaly v květnu roku 1940.\n\nLockheed Ventura B Mk.I (v USA označen Lockheed B-34 Lexington) poprvé vzlétl 31. července 1941 (sér. č. AE658) s pohonem dvěma osmnáctiválci Pratt and Whitney R-2800-51A4-C s výkonem po 1360 kW. Prototyp byl vybaven hřbetní střeleckou věží Bolton-Paul, ale zcela bez výzbroje. Sériové letouny byly vyzbrojeny osmi kulomety z nichž čtyři sloužily k obraně stroje a čtyři umístěné v přídi trupu ke střelbě na pozemní a hladinové cíle. Celkem 188 vyrobených kusů poháněly motory Double Wasp S1A4-G, jeden exemplář byl pro zkoušky krytů motorů na Lockheed Constellation vybaven pohonnými jednotkami Wright R-3350. Nosnost letounu činila 1140 kg pum nebo další svrhované výzbroje včetně torpéda.\n\nVentura B Mk.II byla vybavena silnějšími motory Pratt and Whitney R-2800-31 Double Wasp o výkonu po 1470 kW a byla pro Velkou Británii vyráběna po dokončení 188. kusu dřívější varianty. Hlavňovou výzbroj tvořilo opět osm kulometů, u britských Ventur s ráží 7,7 mm. Dva byly umístěny ve sférické otočné věži Bolton Paul Type C na hřbetě trupu, dva pohyblivé zamířené vzad byly instalovány ve střelišti ve vybrání pod trupem a čtyři, z nichž byly dva pohyblivé, mohly být umístěny v částečně prosklené přídi. Celková produkce Ventur II dosáhla počtu 487 kusů.\n\nPo přijetí Zákona o půjčce a pronájmu byla původní 300 kusová objednávka britské vlády na dodání Ventur rozšířena na dalších 200 strojů, které obdržely označení Ventura Mk.IIA. Původní hřbetní střelecká věž byla nahrazena výrobkem společnosti Martin s dvojicí kulometů ráže 12,7 mm.\n\nOd prosince 1942 přebíralo US Navy stroje PV-1, jehož prototyp byl zalétán 3. listopadu 1942. Byly podobné B-34, stroje vyrobené v pozdějších sériích však neměly prosklenou příď. Pod plastikovým krytem tvaru plochého kužele byla většinou instalována anténa radiolokátoru ASV-1. PV-1 byly vyzbrojeny dvěma kulomety ráže 12,7 mm, uloženými v horní části přídě, u později vyrobených strojů někdy doplněnými třemi kulomety stejné ráže, uloženými ve výstupku na místě okénka pod přídí, určeného původně k zaměřování a fotografování. Vnitřní přístrojové vybavení odpovídalo požadavkům námořního letectva, letouny byly určeny k provádění ozbrojeného hlídkování a průzkumu. V pumovnici i pod křídlem mohly nést přídavné nádrže. Místo nádrží mohly být zavěšeny alternativně dvě pumy či hlubinné nálože s hmotností po 454 kg. Ventura PV-1 nesla celkem 2268 kg pum při vzletové hmotnosti obvykle nepřesahující 14 200 kg s pětičlennou osádkou. Ta ke své obraně využívala dva páry kulometů v horní střelecké věži Martin 250CE-13 (ráže 12,7 mm) a v zadním střelišti pod trupem (ráže 7,62 mm).\n\nZ některých PV-1 byla upravena fotoprůzkumná verze PV-1P a v březnu 1943 se v menším počtu objevila noční stíhací verze s radiolokátorem AI Mk.IV se čtveřicí dalších kulometů ráže 12,7 mm v přídi, se kterými v létech 1943 a 1944 operovala např. jednotka VMF(N)-531 \"Grey Ghosts\" na Šalamounových ostrovech v Jižním Pacifiku.\n\nProdukce PV-1 skončila v květnu 1944 vyrobením 1600 strojů.\n\nBritové první stroje Ventura B Mk.I přebírali od září 1941, které byly zařazovány ke 2. skupině Bomber Command. K bojové jednotce se typ poprvé dostal 31. května 1942 po dodání dvou kusů Ventur I 21. squadroně v Bodley v hrabství Norfolk. Teprve koncem října se jednotka přemístila s 21 Venturami I a II do Methwoldu, odkud měla podnikat bojové lety.\n\nVelitelství bombardovacího letectva RAF Ventury poprvé nasadilo při denním náletu na továrnu ležící v nizozemském městě Hengelo, provedeném 3. listopadu 1942. Tři stroje 21. perutě nenalezly primární cíl a pumy shodily na železniční uzly.\n\nOd 9. listopadu 1942 s Venturami cvičily další dvě utvořené squadrony, 464. (australská) a 487. (novozélandská) pod velením Wing Commandera F. C. Seavilla, obě se základnou ve Feltwellu.\n\n6. prosince 1942 tvořilo 47 Ventur část ze svazu 93 letadel, který za denního světla z malé výšky napadl továrnu Philips v Eindhovenu. Nad kontinentem a nad mořem bylo ztraceno 9 Ventur, tři se rozbily při návratu v Anglii a ze zbylých bylo 23 poškozeno většinou při srážkách s ptáky.\n\nZačátkem dubna 1943 se 464. i 487. peruť přestěhovala do Methwoldu, odkud se zase 21. peruť pod velením Wing Commandera R. H. S. Kinga přesunula na základnu v Oultonu.\n\nPůsobení Ventur v rámci bombardovacího letectva pokračovalo do června 1943, kdy byly všechny tři squadrony soustředěné u 2. bombardovací skupiny převedeny do působnosti 2nd Tactical Air Force.\n\nPoslední akcí 487. squadrony s Venturami se stal 24. června 1943 nálet na letiště Meauperthuis jihovýchodně od Paříže, pak se jednotka přesunula do Sculthorpe, kde přezbrojila na stroje de Havilland Mosquito. Poslední Venturu odevzdala 21. září.\n\n464. squadrona ukončila bojové lety začátkem července, poté ve Sculthorpe rovněž převzala Mosquita.\n\nSquadrona č. 21 se v srpnu 1943 přestěhovala do Hartford Bridge v hrabství Hantshire, kde do 9. září pokračovala v náletech. Ve stejný měsíc začala ve Sculthorpe přezbrojovat na Mosquita. Poslední Ventura jednotky havarovala 25. listopadu při přistání v Bicesteru.\nZbylé Ventury Mk.I a II převzalo Velitelství pobřežního letectva RAF. Zde létaly pod označením Lockheed Ventura GR Mk.I, Coastal Command pak přebíralo také nové stroje Ventura GR Mk.V. V té době už byly všechny objednávky na dodávku Ventur do Británie zrušeny.\nObě verze létaly u 519. a 521. squadrony ve Velké Británii a u 13. a 500. squadrony ve Středomoří. Rovněž ve Středomořské oblasti operovala 624. squadrona při vyhledávání min a speciálních akcích.\n\nCelkem Británie převzala 394 Ventury Mk.I a Mk.II se kterými bombardovací letectvo uskutečnilo 997 bojových letů při nichž došlo ke ztrátě 39 strojů.\n\nNěkteré stroje RAF byly později upraveny na transportní a sloužily jako Lockheed Ventura C.V u 299. squadrony Transport Command.\n\nUSAF zpočátku přebíralo letouny určené původně Velké Británii pod civilním označením R Model 37 (resp. R-37) a použilo je jako B-34A (Ventura Mk.IIA) k hlídkování nad pobřežními vodami a k výcviku, B-34B byly v malém počtu využity k výcviku navigátorů.\nDále bylo vyrobeno 18 cvičných exemplářů pro USAAC s označením B-37 podobných B-34, ovšem s oválnými okénky bočních střelišť. Pohon zajišťovala dvojice osmnáctiválcových motorů R-2600-13 o výkonu po 1250 kW. Hlavňová výzbroj se skládala ze čtyř kulometů ráže 7,62 mm a pěti kulometů ráže 12,7 mm. První stroj byl zalétán 21. září 1942, poslední B-37 byl dodán v dubnu 1943.\n\nAmerické námořní letectvo obdrželo v září 1942 27 letounů Ventura Mk.II bez střeleckých věží z britské série pod označením PV-3 (Patrol Vega dash three). Převzala je letka VP-82, která do té doby operovala se stroji Lockheed Hudson.\nV říjnu již byla připravena k další službě na námořní základně Quonset Point na Rhode Islandu, později se přesunula na základnu Argentia. V květnu se letka přeznačená na VB-125 přestěhovala do Quonsetu, pak do Boca Chica na Floridě a v únoru 1945 do Natalu v Brazílii, kde jako součást wingu FAW-16 sloužila do konce války v Evropě.\n\nLetka VP-93, operující s letouny Consolidated PBY Catalina, přezbrojila na typ PV-3 v listopadu 1942, které již v lednu 1943 vyměnila za nové PV-1. Následně byla přeznačena na VB-126. Po výcviku byly její roje převeleny do Grónska, na základny Argentia a Brunswick ve státě Maine, později na základnu námořní pěchoty Cherry Point a na Floyd Bennet Field v New Yorku. Z této základny zaútočila 7. srpna 1943 na německou ponorku, kterou poškodila. Téhož roku se přemístila do Natalu, kde pod velením FAW-16 působila do konce války.\n\nNa východním pobřeží floridské základny DeLand vznikaly počátkem roku 1943 nové hlídkové-bombardovací squadrony, podléhající velení FAW-12.\nPrvní z nich, VB-127, byla založena 1. února 1943. Po výcviku v květnu 1943 byla přeřazena do Brazílie k FAW-16, kde 30. července potopila ponorku U-591. V září pak byla převelena k FAW-15 v Port Lyautey v Maroku, odkud s dalšími jednotkami chránila lodě plující Gibraltarskou úžinou. PV-1 tohoto útvaru 24. února 1945 potopil při koordinované akci nedaleko Gibraltaru ponorku U-761. Port Lyautey bylo domovskou základnou VB-127 do května 1945.\n\n15. února 1943 FAW-12 ustavil letku VB-128, jejíž piloti pocházely z řad instruktorů nebo palubních jednotek s letouny Vought OS2U Kingfisher či Curtiss SOC Seagull. Po jejich ukončení výcviku na Venturách vyslala v polovině května VB-128 roj sedmi PV-1 do kubánské zátoky Guantánamo. Zbytek se přemístil na Floyd Bennet Field, kam se později přestěhoval i roj z Kuby. Zde především chránily lodní provoz kolem města New York. K prvnímu kontaktu s nepřítelem došlo 7. srpna 1943, kdy PV-1 480 km od Norfolku zaútočila na ponorku. Ventura však byla sestřelena palbou protiletadlového děla napadeného plavidla.\nTéhož měsíce se VB-128 přes Labrador a Grónsko přemístila na Island, kde se v Reykjaviku připojila k britské squadroně s letouny Consolidated B-24 Liberator. 4. října 1943 PV-1 komandéra Westhofena potopila třemi hlubinnými náložemi ponorku U-336. V prosinci se jednotka přemístila do San Juanu na Portoriku, kde nadále hlídkovala proti ponorkám. V červnu 1944 se vrátila do USA, kde převzala nové PV-1 a začala operovat nad Tichým oceánem.\n\nLetka VB-129 byla ustavena 15. února 1943. Po výcviku byla v květnu přidělena k FAW-16 v brazilském Recife, dále operovala z Natalu, Fortalezy a Ipangy. 11. srpna se podílela na potopení ponorky U-604. V lednu 1944 se navrátila do USA na základnu Quonset Point, poté se přemístila do Elizabeth City v Severní Karolíně, kde opět hlídkovala proti ponorkám. V lednu 1945 byl jeden roj přemístěn na základnu Brunswick, ale v březnu se vrátil do Elizabeth City, kde útvar působil až do května.\n\n1. března 1943 se do výcviku v DeLandu a v Boca Chica zapojila letka VB-130, v červnu přidělená k FAW-11 v San Juanu. V červenci byla převelená na ostrov Trinidad. Dne 6. srpna se její PV-1 podílely na potopení ponorky U-615 u pobřeží Trinidadu. Ve stejný měsíc byla přidělena k FAW-16 do Recife, pak do Fortalezy. V květnu 1944 se vrátila do USA na základny Norfolk a Quonset Point. Do konce války pak zůstala v Elizabeth City.\n\n18. března 1943 byla založena letka VB-131, která se po ukončení výcviku přemístila jako součást FAW-11 do zátoky Guantánamo k protiponorkovým operacím v Karibském moři. V březnu 1944 se vrátila do Norfolku k odpočinku, pak byla nasazena v Tichomoří.\n\nV březnu 1943 byla ustavena rovněž letka VB-132, která jako součást FAW-15 sloužila v marockém Port Lyautey. Zde operovala do listopadu 1944, kdy se vrátila do Norfolku. Do konce války sloužila v Boca Chica.\n\n20. března 1943 vzniklá letka VB-133 ukončila svůj výcvik v červenci a přemístila se do San Juanu k protiponorkovým akcím pod velením FAW-11. 24. července hotovostní PV-1 poručíka R.B.Johnsona pravděpodobně poškodila jednu ponorku. K 15. prosinci byla letka přemístěna na Trinidad, tři stroje odletěly do Britské Guyany, jeden roj po Novém roce 1944 do Curacaa. Oba útvary se vrátily v únoru na Trinidad, odkud VB-133 operovala do poloviny dubna. V tu dobu byla stažena do Norfolku, pak reorganizována a odeslána do Pacifiku.\n\nDne 1. dubna 1943 byla založena letka VB-134. Po obvyklém výcviku byla přemístěna do Cherry Pointu v Severní Karolíně, kde pod FAW-5 působila do listopadu. Pak se přemístila do Recife k FAW-16, kde zůstala do dubna 1945.\n\nLetka VB-141, ustavena 1. června 1943, byla převelena do zátoky Guantánamo k FAW-11. Její roje byly v říjnu a listopadu přiděleny do San Juanu, na Trinidad a do Guyany. V prosinci se celá letka Ventur přemístila do Curacaa k protiponorkovým akcím a pronásledování německých lodí. Od poloviny dubna do půli června 1944 se její osádky střídaly ve výcviku v užívání neřízených raket u FAW-5 v Boca Chica. V červenci se přesunula na námořní základnu v Beaufortu v Jižní Karolíně, odkud vzlétala až do konce války.\n\nLetka VB-143 po vzniku dokončila výcvik v Boca Chica 16. srpna 1943, pak se přemístila do Recife k FAW-16. 28. ledna 1944 zahájila protiponorkové operace z Iptanga u Bahie, při kterých spolupracovala s letkami VP-204 a VP-211 s letouny Martin PBM Mariner. V květnu 1944 se VB-143 přemístila do Curacaa, kde operovala s letkou VS-37, jež měla ve výzbroji stroje Douglas SBD Dauntless. V červnu se přemístila do Boca Chica kde cvičila odpalování palubních raket. Poté se rozdělila na šest osádek se základnou v Chicoteauge ve Virginii k přeškolení na typ Consolidated PB4Y-1, zbytek sloužil nadále v Boca Chica jako pomocná protiponorková jednotka. Následně i zbylé osádky přešly do Chicoteaugui. Celá letka byla po přeškolení na PB4Y-1 přeznačena na VPB-143 a přesunula se na pacifické bojiště.\n\n15. června 1943 došlo k utvoření letky VB-145, která se po výcviku přemístila do Natalu k FAW-16, odkud plnila bojové úkoly do února 1945. Tehdy byla převelena do San Juanu a potom do Brunswicku, kde sídlila do konce války.\n\nVB-147 byla ustavena na základně Beaufort 15. srpna 1943, v říjnu, po ukončení výcviku, sídlila na Floyd Bennett Field. V únoru se její domácí základnou stal Quonset Point, v březnu byla s Venturami převelena do Elizabeth City, v květnu na Trinidad, v červenci do San Juanu a v prosinci do Curacaa, kde ji zastihl konec války.\n\nVB-149 byla založena 1. října 1943 rovněž na základně Beaufort. V listopadu se přemístila do Cherry Pointu, v lednu 1944 se vrátila zpět do Beaufortu a v červenci sloužila na základně USAAF Otis Field ve státě Massachuttes. V říjnu byla s Venturami převelena do Tichomoří.\nVentury byly v dubnu 1943 nasazeny v Tichomoří na Aleutských ostrovech na Aljašce. Jako prvá dorazila na ostrov Adak letka VB-135, o 18 dní později následovaná letkou VB-136. Potom se VB-135 přemístila do Amčitky, odkud vzlétala proti Japonci obsazené Kisce. V srpnu se letka VB-135 přemístila na nově vybudované letiště v Casco Cove na východě ostrova Attu. Po náletu japonských bombardérů Micubiši G4M2 ze základny na Kurilách se na Attu přemístila z Adaku i VB-136. V prosinci 1943 obě letky na Aleutských ostrovech vystřídala VB-139 se svými PV-1. Do května, kdy ji opět vystřídala VB-135, uskutečnily PV-1 VB-139 78 fotoprůzkumných a bombardovacích letů. VB-135 pokračovala v podobných operacích nad Kurilami a v červnu byla doplněna letkou VB-136, vybavenou novými PV-1 s vylepšeným rádiovým vybavením, automatickým palivovým systémem a trojicí pevných kulometů M2 Browning ráže 12,7 mm pod přídí.\nV říjnu 1944 byla VB-135 vystřídána na Attu letkou VPB-131, vybavenou Venturami z posledních sérií, vyzbrojenými raketami HVAR. Stroje VPB-131 přitom doprovázely letouny Consolidated B-24 Liberator při bombardování Kuril. Od ledna 1945 VPB-131 podnikala na Kurily samostatné útoky čtveřic PV-1 s raketami.\nOd jara 1943 začaly Ventury operovat i nad Atlantským oceánem. Již 27. dubna 1943 zde PV-3 pod velením poručíka Thomase Kinaszczuka z jednotky VP-82 potopila u pobřeží New Foundlandu německou ponorku U-174, do konce války potopily osádky Ventur celkem šest ponorek.\n\nBojovému nasazení v Tichomoří předcházel výcvik osádek na základnách na západním pobřeží USA v Alemedě, Moffet Fieldu a Whidbey. Pak následovala krátká operační služba na ostrovech Midway a Johnston. První jednotkou s PV-1 v jižním Tichomoří byla VB-137, která svoji činnost zahájila v květnu 1943 na Samoách a ostrovech Ellice.\n\nLetectvo US Marines založilo 1. dubna 1943 na své základně Cherry Ponit svou první noční stíhací letku VMF (N)-531, pro kterou byl jako nejvhodnější letoun vybrán typ PV-1. 15. května 1943 útvar přelétl do San Diega, kde nadále pokračoval ve svém výcviku. Následně byla letka přemístěna na ostrov Vella Lavella v Šalamounově souostroví a stala se tak prvním nočním stíhacím útvarem v Tichomoří. Když byla VMF (N)-531 v červnu 1944 v akcích vystřídána, měla na kontě 12 potvrzených sestřelů.\n\nDalší jednotkou s Venturami se stala letka VB-140, která po skončení výcviku v srpnu 1943 přelétla na Henderson Field na Guadalcanalu. Začátkem září bylo šest jejích strojů převeleno na Russellovo souostroví, odkud Ventury prováděly kromě pátracích akcí rovněž bombardování a ostřelování japonských základen na ostrovech Kahili a Kolombangara.\n\nK VB-140 se na Russellově souostroví v říjnu 1943 připojila letka VB-138 a oba útvary pak operovaly společně.\n\nPrvní tři Ventury letky VB-142 přelétly na korálové letiště na Tarawě 21. prosince 1943, kde ihned začala s pátráním po nepřátelských lodích a ponorkách. Současně prováděla bombardování japonských základen na Marshallových ostrovech. 29. a 30. ledna 1944 podporovala útoky na hlavní letiště na ostrově Mille, čímž se jí podařilo zabránit japonským náletům na výsadkové jednotky směřující k ostrovu Kwajalein.\nPo obsazení Kwajaleinu a Majuro podnikala VB-142 občasné nálety na ostrovy Mille, Wotje a Jaluit. V dubnu ponechala roj na Majuro a ostatní Ventury uskutečnily řadu útoků na Tarou, kde rovněž vyřadily místní letiště. Dne 3. května 1944 uskutečnilo za soumraku 12 PV-1 nálet na letiště v Nauru. Během června nálety na Nauru a na Oceánské ostrovy pokračovaly.\n\nJiž 12. ledna 1944 přiletěla na Tarawu letka VB-144 s úkolem podílet se na vylodění na Marshallově souostroví. Střídala se pak denně v hlídkových akcích s VB-142. Rušivé útoky se uskutečňovaly také proti Nauru, Taroi, Jaluitu a Taongi v Marshallově souostroví a Kusaii na Karolínách. Po vylodění na Kwajaleinu začátkem dubna zahájil jeden roj akce z Roi. V polovině července se zbytek VB-144 přemístil do Roi, odkud celá jednotka operovala do vystřídání letkou VB-133 dne 1. dubna 1944.\n\nNa podporu invaze na Filipíny byla vyslána letka VPB-137 s 15 novými PV-1. Ze základny Kanehoe Bay na Havaji přelétla do Los Negres, kde ihned začala s hlídkovými lety. 29. listopadu 1944 se jednotka přemístila na Morotai, odkud její Ventury podnikaly bombardovací akce proti Japoncům na ostrově Tobi a základně plovákových letounů Micubiši F1M2 v Lalosu. Na 1. ledna 1945 připadl přílet letky VPB-128 do Owi, kde posílila VPB-137. 5. ledna 12 Ventur VPB-128 přelétlo do Taclobanu na Leyte a bylo předáno letce VPB-137, se kterými pokračovala v protiponorkových hlídkách. Od března 1945 tato jednotka operovala rovněž z Morotai a Clark Fieldu. 15. dubna se Ventury s domovskou základnou na Taclobanu přemístily na Samar a hlídkovaly a ostřelovaly plavidla u čínského pobřeží.\nV květnu 1945 měla letka VPB-137 na stavu 12 Ventur. Po šesti z nich operovalo ze Samaru a z Clark Fieldu. 15. května byly hlídkové lety z Clark Fieldu zrušeny a jednotka podnikala útoky na ostrov Formosa (Tchaj-wan) a severní Luzon. 27. května se stroje z Clark Fieldu přemístily na Samaru a VPB-137 pak až do 8. června útočila raketami a pumami proti cílům na Formose. Poté odlétla na Havaj.\n\nLetka VPB-128 zahájila operační lety po přesunu na Samar v březnu 1945, kde doplnila početní stav Ventur. Od 18. do 22. března letka zničila dvě ponorky a dvě poškodila. 5. dubna se VPB-128 přesunula do Puerta Princessa na filipínský ostrov Palawan a zahájila útoky proti japonským plavidlům. Po 28. dubnu jako součást přípravy vylodění na Borneo útočila na jeho pozemní cíle. K 21. květnu 1945 se letka přemístila na ostrov Tinian, odkud do kapitulace Japonska podnikala pátrací lety.\n\nV červenci 1944 vystřídala na Tarawě letku VB-142 jednotka VB-150 a v srpnu na Roi letku VB-144 útvar VB-133. Tehdy se také na Tarawě k VB-150 připojila VB-151 a všechny tři letky podnikaly útoky na Marshallovy a Gilbertovy ostrovy, na Nauru a Wake.\nJeště v srpnu se VB-150 přemístila na Mariany na letiště North Field a 30. srpna ji následovala VB-151. Ventury obou jednotek pak společně napadaly cíle na Paganu, Yapu a Woleai.\n\nVPB-133 pokračovala v podobných akcích na Marshallových ostrovech až do prvních měsíců roku 1945. V březnu pak vystřídala VPB-150 na Tinianu, kde prováděla pátrací lety směrem na jihozápad od Marian a útočila na Woleai, Puluwat a Lamotrek. 23. března 1945 se roj šesti Ventur přesunul na ostrov Iwodžima, odkud pokračoval v útocích na japonské strážní čluny, které započaly dva PV-1 letky VPB-151 14. března. Následně byl roj Ventur stažen na Tinian, kde po zbytek března hlídkoval a útočil na Truk a Woleai. V květnu se devět letounů vrátilo na Iwodžimu k dalším útokům na strážní čluny. Denně rovněž prováděly pátrací akce v sektoru od Iwodžimy až po ostrovy Kjúšú a Honšú.\nOd začátku června VPB-133 hlídkovala převážně západním a jihozápadním směrem od ostrova Iwodžima, v druhé polovině tohoto měsíce byl roj z ostrova odvolán na Tinian. Do konce června a celý následující měsíc VPB-133 útočila na ostrovy Alot, Puluwat, Woleai a Lamorak v Karolínách. V červenci byl roj tří Ventur poslán na Peleliu, odkud podnikaly noční i denní lety proti ponorkám, přičemž každý noční let zahrnoval rušivý nálet na Babelthuap.\n\nBrzy po skončení války byly PV-1 ze služby US Navy vyřazeny.\n\nKanadské letectvo RCAF obdrželo v letech 1942–1943 celkem 286 kusů letounů Lockheed Ventura. Jako první se ve službě objevilo 21 strojů verze Mk.I, následovaných 265 kusy verze Mk.II, objednaných původně RAF. Většina z nich pak létala u přeškolovací jednotky 34.OTU v Pennfield Ridge v provincii Nový Brunšvik.\nHlavní dodávku však představovaly Ventury GR Mk. V určené k námořnímu protiponorkovému hlídkování. Přímo od výrobce v Kalifornii je do Kanady přelétávali letci RCAF. Stroje obdržely kanadská sériová čísla 2141 až 2277, v dodávce bylo ještě 20 letounů původně určených RAF (seriály v řadě FN a PP), které přešly k 34.OTU (Operational Training Unit). U jednotky, která používala Ventury od června 1942 do května 1944, se cvičily nejen osádky RCAF, ale také RAF.\nBěhem druhé světové války operovalo RCAF s Venturami u následujících operačních jednotek:\n\n\nDo kontaktu s nepřítelem se dostaly ojediněle, zaznamenány jsou případy napadení německých ponorek letouny 113. a 145. perutě. Ke konci války perutě plnily úkoly dopravní a spojovací, od srpna 1944 začaly být Ventury stahovány do zálohy. Několik strojů bylo přestavěno na vlečné cílových rukávů a v této funkci vydržely poslední až do začátku padesátých let u pomocných cvičných jednotek, např. v ontarijském Trentonu.\n\nAustralské letectvo převzalo první ze svých 20 Ventur Mk.IIA 18. května 1943, které byly přiděleny 4. a 11. spojovací jednotce.\nPozději pak RAAF převzalo 55 PV-1 od US Navy, které operovaly především u 13. squadrony na Nové Guineji. Ve službě byly nakonec nahrazeny letouny Bristol Beaufort australské výroby. Royal Australian Air Force užívalo Ventury až do rozpočtového roku 1946 až 1947, pak je vyřadilo.\n\nNovozélandské letectvo celkem převzalo 139 Ventur, z toho 23 kusů Mk.II a 116 PV-1. Sloužily u 1., 2., 3., 4., 8. a 9. squadrony a užívaly se na Šalamounově souostroví k bombardování, průzkumu a záchranných akcích. RNZAF vyřadilo Ventury v roce 1946 po rozpuštění 2. perutě.\n\nJihoafrické letectvo obdrželo celkem 135 Ventur Mk.I a Mk.II a 134 Ventur GR. Byly zařazeny k 22., 23., 25., 27. a 29. squadroně, které tvořily ochranu spojeneckých lodí ve vodách kolem mysu Dobré naděje. Ve středomoří operovala 22. squadrona z Gibraltaru a 27. od konce roku 1944 uskutečňovala na Balkáně nálety na německé lodě a ponorky. Po válce SAAF i nadále užívalo Ventury GR Mk.V, z nichž některé sloužily u 2. námořní skupiny až do 60. let.\n\nZačátkem roku 1944 bylo malé množství Ventur dodáno letectvu Svobodných Francouzů, u nichž sloužily u Flotilly 6F (Flottille d´Exploration) v Casablance, dokud nebyly v prvních poválečných letech nahrazeny stroji Bloch MB.175.\n\nBěhem války brazilské letectvo (Forca Aérea Brasileira) obdrželo od US Navy 14 PV-1, které sloužily u jednotek 1° a 2° Grupo de Bombardeio Médio.\n\n\n\n\n"}
{"id": "201469", "url": "https://cs.wikipedia.org/wiki?curid=201469", "title": "Hády", "text": "Hády\n\nHády (424 m n. m.) jsou rozlehlý vápencový kopec na severovýchodním okraji Brna. Jedná se o jihozápadní výspu Moravského krasu. Samotný vrchol leží v katastrálním území obce Kanice, což činí z Hádů jeden z mála mimobrněnských vrchů, které jsou vidět i z centra Brna. Celé jihozápadní úbočí je silně poznamenáno dřívější těžbou vápence v několika lomech. Dnes jsou Hády významnou brněnskou rekreační zónou s mnoha přírodně mimořádně cennými lokalitami.\n\nNa vrcholu se nachází věž rozhlasového a televizního vysílače, který zajišťuje signál pro Brno a okolí.\n\nNázev pochází z německého \"Heide\" - planina, což vystihuje charakter kopce z brněnské strany. Varianta \"Hadí kopec\", vyskytující se na některých starých mapách, je jen druhotným počeštěním.\n\nHády jsou ekologicky velmi cenným územím, zejména pro svá teplomilná stepní a lesní společenstva a vzácné druhy často na severní hranici výskytu. Značná část hádeckého masivu je proto zvláště chráněna; konkrétně se jedná o území:\n\nPřes Hády vede žlutá turistická značka z Líšně na Šumberu. Jihovýchodně podél vrcholu vede silnice II/373 z Brna do Ochozi, po které jezdí autobusové linky IDS JMK 201 a 202 (zastávka \"Velká Klajdovka\"). Parkoviště pro automobily je nad hotelem Velká Klajdovka.\n\nZe západu vede na úbočí Hádů brněnská ulice \"Hády\" (čtvrť Maloměřice), po níž jezdí městské linky 64 a 74 na konečnou zastávku \"Červený písek\".\n\nSilnice a cesty v hádeckém lomu jsou veřejnosti vesměs přístupné (nikoli ale motorovým vozidlům), je však třeba dbát opatrnosti při pohybu ve složitém terénu a nevstupovat na lomové hrany a stěny.\n\nZ Hádů, zejména z jejich jihozápadní (brněnské) strany, se otevírají daleké výhledy do vzdálenosti desítek kilometrů. Je viditelná velká většina Brna včetně Petrova a Špilberku, dále pak na východě Vyškovská brána, Litenčické vrchy a Ždánický les, na jihu Výhon a za ním Pavlovské vrchy, a za mimořádné dohlednosti i Schneeberg v Alpách. Na jihozápadě až západě pak Bobravská vrchovina, Bučín, Kohoutovické lesy, Holedná, Podkomorské lesy.\n\nMasivem Hádů vedou dvě naučné stezky: NS \"Hády a údolí Říčky\", jejíž úsek obkružuje vrcholovou plošinu, a NS \"Hádecké lomy a okolí\", okruh jihozápadním svahem v prostoru bývalých lomů.\n\nV bývalém lomu \"Džungle\" na západní straně Hádů je provozováno \"Lamacentrum Hády\", kde funguje ekocentrum a infocentrum ČSOP a minizoo s chovem lam alpak, ovcí a zakrslých koz.\n\n"}
{"id": "201470", "url": "https://cs.wikipedia.org/wiki?curid=201470", "title": "Quill", "text": "Quill\n\nQuill, dříve známý i jako Mazinga, je neaktivní stratovulkán. Nachází se na karibském ostrově Svatý Eustach, který patří do skupiny tzv. Nizozemských Antil.\n\nJméno pochází z nizozemského výrazu \"De Kuil\" (jáma, prohlubeň) který se vztahoval ke kráteru. V roce 1998 byla oblast kráteru Quill prohlášena vládou Nizozemských Antil za národní park. Spravována je Nadací Stenapa (\"St. Eustatius National Parks Foundation\"). Kráter vyplňuje tropický deštný les.\n\nSopka se nachází 2,5 km jihozápadně od staršího vulkanického centra Northern Centers, které leží na severním konci ostrova. Jednotlivá centra, původně existující jako samostatné ostrůvky, jsou spojeny vrstvami pyroklastik, eruptovaných během vývoje masívu Quill.\n\nSoučasný kráter je hluboký asi 300 metrů, průměr má přibližně 760 metrů. Quill je považovaán za spící, ne však neaktivní sopku. Vulkanická činnost začala před 200 000 lety, Quill vznikl erupcemi ryolitových láv před 32 000 až 22 000 lety. Nejmladší vulkanické horniny se nachází na západním okraji kráteru, jde o pyroklastické proudy staré přibližně 1600 let. Pomocí radiouhlíkové metody datování proběhly poslední erupce v letech 245 až 365. Nárůst teploty v podzemních vodách naznačuje další aktivitu sopky.\n\n"}
{"id": "201472", "url": "https://cs.wikipedia.org/wiki?curid=201472", "title": "Minská oblast", "text": "Minská oblast\n\nMinská oblast (bělorusky , rusky ) je jedna ze šesti oblastí Běloruska. Rozkládá se ve střední části země. Administrativa sídlí v Minsku, který je však z oblasti vyňat a tvoří samostatnou správní jednotku. Oblast sousedí se všemi ostatními běloruskými oblastmi a jako jediná nemá hranice s žádným ze sousedních států. v roce 1960 k ní byla připojena část rušené Maladzečenské oblasti.\n\nOblast zaujímá 40 800 km² (19,4 % povrchu země); roku 2004 zde žilo 1 503 000 obyvatel (15,3 % obyvatel Běloruska). Dělí se na 22 rajónů, čítá 22 měst, 20 sídel městského typu a 307 obcí. Oblast je rovinatá či mírně zvlněná; nachází se zde nejvyšší bod Běloruska, Dzjaržynskaja hara. Největší vodní plochou je jezero Narač.\n\nLiší-li se ruský název od běloruského, je uveden v závorce kurzívou.\n"}
{"id": "201479", "url": "https://cs.wikipedia.org/wiki?curid=201479", "title": "Období Jajoi", "text": "Období Jajoi\n\nObdobí Jajoi (: 弥生時代, \"Jajoi džidai\") je japonské prehistorické období následující po období Džómon a trvající přibližně od roku 300 př. n. l. až do roku 300 n. l.\n\nNázev období je odvozen od tokijského předměstí Jajoi, kde se poprvé v roce 1884 našla pro tuto dobu charakteristická keramika. Japonsko tehdy vstoupilo zároveň do doby železné i bronzové, protože znalost zpracování obou kovů sem byla z kontinentu přinesena současně. Vliv na formování nové kultury měla pokročilejší kultura čínská. Tato vyspělá kultura se postupně integrovala do méně vyzrálé kultury Japonska, jíž se přizpůsobila.\n\nZ Číny byly dovezeny nové rostliny (moruše) a vzniklo zde tkalcovství. Korejští přistěhovalci přinesli způsoby zemědělství, zvláště pěstování rýže. Byl vybudován kompletní zavlažovací systém v povodí řeky Abe.\n\nJedním z typických kovových výrobků byly zvony \"dótaku\" (銅鐸) vyráběné z poměrně tenkého bronzu a bohatě zdobené. Nejstarší nalezené \"dótaku\" pocházejí z 2. nebo 3. století, což odpovídá konci období Jajoi. Byly zřejmě používány jako symboly moci a při náboženských rituálech.\n\nByla jednodušší než v období Džómon, ale měla dokonalejší provedení, vypalovala se. Keramika byla stále vyráběna ze stočených provazců hlíny, ale mohl již být používán primitivní kruh. Je známo 5 druhů keramiky.\n\nTypické pro tuto kulturu jsou džbány s dlouhým hrdlem, hluboké mísy, hrnce s širokým ústím a nádoby na vysokých nožkách. Keramika je často zdobena jednoduchými rytými geometrickými vzory.\n\nLidé kultury Jajoi již měli pohřební keramiku.\n"}
{"id": "201484", "url": "https://cs.wikipedia.org/wiki?curid=201484", "title": "Pitchfork Media", "text": "Pitchfork Media\n\nPitchfork Media obvykle Pitchfork nebo zkráceně P4K je vlivný americký hudební server, reflektující především současnou angloamerickou nezávislou scénu. I přesto, že se hlavní náplň serveru soustřeďuje na novou hudbu, občasné okénko do historie není výjimkou. Pitchfork je často kritizován za přílišnou koncentraci na pro mnohé obskurní interprety a hudební styly.\n\n"}
{"id": "201487", "url": "https://cs.wikipedia.org/wiki?curid=201487", "title": "Hrodenská oblast", "text": "Hrodenská oblast\n\nHrodenská oblast (bělorusky , rusky ) je jedna ze šesti oblastí Běloruska. Rozkládá se v jihozápadní části země. Hlavním městem je Hrodna, známé též pod ruským a polským názvem \"Grodno\". Oblast sousedí s Litvou na severu, s Polskem na západě, s Brestskou oblastí na jihu a Minskou oblastí na východě. Největší řekou je Němen, protékající napříč oblastí od východu k západu.\n\nHrodenská oblast zaujímá 25 000 km² (12 % povrchu země); roku 2004 zde žilo 1 146 000 obyvatel (12 % obyvatel Běloruska). Dělí se na 17 rajónů, čítá 12 měst a 194 obcí. Oblast má i po repatriaci Poláků po 2. světové válce silnou polskou národnostní menšinu (24 %)\n\nLiší-li se ruský název od běloruského, je uveden v závorce kurzívou.\n"}
{"id": "201488", "url": "https://cs.wikipedia.org/wiki?curid=201488", "title": "Seznam aztéckých panovníků", "text": "Seznam aztéckých panovníků\n\nTitul aztéckeho panovníka byl \"Huey tlatoani\", v doslovném překladu \"nejvyšší mluvčí\", obvyklý titul mezoamerických vládců. Evropané, kteří s nim přišli do styku, jej obvykle titulovali jako krále, v historické literatuře se často, vzhledem k významu říše Aztéků, objevuje i císař. Vládcové byli vybíráni v rámci královského rodu, obyčejně po zemřelém králi následoval jeho bratr či synovec.\n\n\nI po dobytí Tenochtitlánu Španěly byl úřad vládce Tenochtitlánu, samozřejmě jako vazala španělského krále, nominálně stále obsazován. Nároky původní dynastie byly ovšem zrušeny (její potomci odešli do Španělska a dodnes tam žijí jako vévodové de Moctezuma), a tlatoanim se mohl stát i pokřtěný Indián prostého původu.\n\n"}
{"id": "201492", "url": "https://cs.wikipedia.org/wiki?curid=201492", "title": "Zidani Most", "text": "Zidani Most\n\nZidani Most (německy \"Steinbrück\") je sídlo ve Slovinsku v občině Laško v hlubokém údolí na soutoku řek Savinja a Sáva. Nachází se zde významná železniční stanice\"(zprovozněna v r. 1862), rozdělují se zde tratě z Lublaně do Mariboru a Záhřebu.\n\nVe městě se narodil rakouský sochař Heinz Leinfellner (1911–1974).\n"}
{"id": "201497", "url": "https://cs.wikipedia.org/wiki?curid=201497", "title": "Charles Daniels", "text": "Charles Daniels\n\nCharles Meldrum Daniels (24. března 1885, Dayton, Ohio – 8. srpna 1973, Carmel Valley, Kalifornie) byl americký plavec, který na 3. olympijských hrách 1904 v Saint Louis a následujících hrách 1908 v Londýně získal celkem čtyři zlaté medaile. Byl jednou z významných postav počátků plaveckého sportu.\n\nCharlesův otec Thomas Porter Daniels byl právníkem a nějaký čas byl členem Nejvyššího soudu státu New York. Matka Alice roz. Meldrumová byla dcerou majitele textilní firmy v Daytonu (Dayton Dry Goods). Thomas Daniels tuto firmu zastupoval, a tak se s Alicí seznámili a 19. června 1884 měli v Buffalu sňatek. Charles byl ze dvou dětí, ale jeho sourozenec záhy zemřel. Není známo, jak dlouho Danielsovi žili v Daytonu, ale obchod je přiměl přestěhovat se do New Yorku. Zde byl Charles zapsán do Dwight Preparatory School. Ve škole se věnoval atletickým disciplínám, ale poté, co se stal členem New York Athletic Clubu, přešel k plavání, kterému se naučil v devíti letech.\n\nCharles Daniels studoval na radu svého trenéra Guse Sundstroma nový plavecký styl, tzv. australský kraul, a roku 1903 ho uvedl v USA. Daniels tento styl dále zdokonalil a položil tak základy \"americkému\" kraulu, který je až do dnešních časů používán s menšími úpravami v plaveckém volném stylu. Právě tyto úpravy Danielsovi pomohly k jeho úspěchům. Daniels získal celkem sedm olympijských medailí, nepočítáme-li zlatou medaili z neoficiálních \"jubilejních\" her v Athénách 1906 na 100 m volným stylem. V Saint Louis se stal prvním americkým plaveckým vítězem olympiád.\n\nOd roku 1904 do r. 1911 získal Daniels celkem 31 národních mistrovských titulů AAU (Amatérská atletická unie) a v jedné době držel všechny světové volnostylařské rekordy od 50 yardů až po 1 míli. Jen v roce 1905 se mu podařilo během 4 dní pokořit celkem 11 světových rekordů. Roku 1909 byl jmenován Sportovcem roku AAU.\n\nCh. Daniels byl všestranným sportovcem. V útlém mládí se stal juniorským šampiónem ve střelbě malorážkou a také byl mistrem svého týmu ve squashi. Po skončení plavecké kariéry se věnoval amatérskému golfu. V roce 1988 bylo jeho jméno zapsáno do Americké Olympijské Dvorany Slávy. Dům Danielsových v Adirondacksu nyní slouží jako skautské středisko.\n\nNení přesně znám počet startujících , údajně hovoří o 9 nebo 11. Ze dvou rozplaveb první tři postupovali do finále, kam se dostal jediný zahraniční plavec, Zoltán Halmay z Maďarska. Ve druhé rozplavbě přenechal Daniels vítězství Scottu Learymu. Ve finále zvítězil Halmay před Learym, Charles Daniels obsadil třetí místo.\n\nÚdaje o počtu startujících se značně rozcházejí (9 až 17). Ze dvou rozplaveb postoupili opět první tři do finále. Charles Daniels zvítězil ve druhé z nich před krajany Gaulem a Leo Budd Goodwinem. Ve finále porazil Danielse opět Zoltán Halmay, na třetím místě skončil Scott Leary.\n\nKarel Procházka opět uvádí vyšší počet závodníků (9), ale zřejmě plavali jen čtyři závodníci ze dvou zemí přímo finále. Charles Daniels zvítězil časem 2:44,2 min před svým krajanem Francisem Gaileym a Němcem Emilem Rauschem.\n\nKarel Procházka uvádí 11 závodníků ze 4 zemí, druhý údaj uvádí 4 závodníky ze dvou zemí, kteří byli účastníky finále. Charles Daniels získal druhý olympijský titul (čas 6:16,2 min, olympijský rekord), druhý byl Francis Gailey, třetí Rakušan Otto Wahle, známý již z olympiády v Paříži.\n\nÚdaje se tentokrát shodují v tom, že závodila pouze čtyři družstva z USA, tj. 16 závodníků. Zvítězil tým \"New York Athletic Club\" ve složení Joseph A. Rudy, Leo Budd Goldwin, Louis de Handley a Charles Daniels před družstvy z Chicaga a Saint Louis.\n\nStartovalo 34 závodníků ze 14 zemí. Z devíti rozplaveb postupovali vítězové a další dva s nejlepšími časy. Charles Daniels startoval v páté rozplavbě, v níž časem 1:05,8 min porazil Maďara Ónodyho. V semifinále si to rozdal se svým krajanem Leslie Richem a časem 1:10,2 min ho porazil o půl sekundy. Do finále postupovali vždy první dva semifinalisté. Ve finále vytvořil Charles Daniels světový a olympijský rekord časem 1:05,6 min, za ním skončil Maďar Halmay, třetí byl Harald Julin ze Švédska.\n\nTato disciplína měla v Londýně olympijskou premiéru. Účastnilo se šest družstev, měla se plavat tři semifinále, ale protože Maďarsko nemělo soupeře, postoupilo do finále automaticky. USA skončily v semifinále za Velkou Británií, jíž vévodily výkony Henryho Taylora. Británie také zvítězila ve finále před Maďarskem, třetí USA plavaly v sestavě Harry Hebner, Leo Goodwin, Charles Daniels a Leslie Rich.\n\n\n"}
{"id": "201498", "url": "https://cs.wikipedia.org/wiki?curid=201498", "title": "Charles Leclerc d'Ostin", "text": "Charles Leclerc d'Ostin\n\nCharles Victoire Emmanuel Leclerc d'Ostin (17. března 1772 v Pontoise — 2. prosince 1802 na ostrově Tortuga) byl francouzský generál.\n\nLeclerc d'Ostin, syn bohatého mlynáře, vstoupil ve věku 18 let do francouzské armády a v roce 1792 byl svým praporem dobrovolníků zvolen poručíkem. V roce 1793 se stal již velitelem praporu a účastnil se bitvy u Fleurus (25. června 1794). Rozhodujícím okamžikem jeho kariéry byla účast na prvním italském tažení Napoleona Bonaparta (1796-1797). Roku 1797 se stal brigádním generálem a roku 1798 sloužil během tažení do Říma jako Berthierův náčelník štábu. Po návratu do Francie se stal vojenským guvernérem Lyonu. Významnou roli sehrál při státním převratu Napoleonově dne 18. brumaire (9. listopad 1799), když spolu s Muratem a Lefebvrem násilím vyklidili Radu pěti set a osobně chránili bratry Napoleona a Luciena Bonapartovy. Za to byl povýšen na divizního generála a dostal povolení ke sňatku s Napoleonovou krásnou, ale promiskuitní a naivní sestrou Paulinou. Roku 1800, za druhé koaliční války, velel pod Moreauem 2. divizi. Roku 1802 se stal velitelem expedice do francouzské kolonie Saint-Domingue, kde předběžně potlačil povstání černošského obyvatelstva. Zemřel však na tamějším malém ostrově Tortuga v průběhu epidemie žluté zimnice, která masově zasáhla francouzské vojsko. Jeho sestra Louisa-Aimée-Julie Leclerc se stala druhou ženou slavného maršála Davouta.\n"}
{"id": "201499", "url": "https://cs.wikipedia.org/wiki?curid=201499", "title": "Graham Coxon", "text": "Graham Coxon\n\nGraham Leslie Coxon (12. března 1969 v Rintelnu v tehdejším Západním Německu) je britský písničkář a kytarista kapely Blur.\n\nCoxon se narodil v Rintelnu, v Západním Německu. Jako dítě žil ve městě Spondon, nedaleko Derby. V tomto období byl fanouškem Derby Country F.C. Poté se přestěhoval do východní Anglie, a to do Colchesteru. Tam vyrůstal společně s budoucím členem kapely Blur, Damonem Albarnem.\n\n\n"}
{"id": "201503", "url": "https://cs.wikipedia.org/wiki?curid=201503", "title": "Charles Leclerc", "text": "Charles Leclerc\n\nJméno a příjmení Charles Leclerc má více nositelů:\n\n"}
{"id": "201508", "url": "https://cs.wikipedia.org/wiki?curid=201508", "title": "Původní Bureš", "text": "Původní Bureš\n\nPůvodní Bureš je pražská hudební skupina utvořená kolem hlavního autora Jaromíra Františka Palmeho, řečeného Fumas. Kapela působí od 80. let – s malou přestávkou na začátku 90. let – dosud. Doposud vydala 11 alb. Svůj styl nazývají jako „psychedelicpunkfolkrock“ (angl. výslovnost [ˌsaikəˈdelikˌpaŋkˈfəukˌrok]), tedy něco mezi punkem, psychedelickým rockem a folkrockem.\n\nPočátky skupiny sahají do roku 1980, kdy hrál Fumas s Petrem Cibulkou a Janem Marenčákem v kapele \"The Problematic boys\", která se o tři roky později spojila s \"Duem Svítiplyn\" (Ludvík „Eman“ Kandl a Petr „Brut“ Hernych). Následovalo několik dalších projektů – kapela \"Eman a brusiči\", \"Jogurt BB\", jednorázový projekt undergroundové opery \"Husí kref\" (1985), v roce 1987 vznikla kapela Původní Bureš. Od roku 1984 až do Sametové revoluce byli členové kapely Palme, Hernych a Kandl sledováni Státní bezpečností.\n\nV roce 1991 se kapela nakrátko rozpadla, ale brzy obnovila činnost.\n\nDo současnosti kapelou prošlo přes 30 lidí, ze zakládajících členů jsou nyní v kapele dva (Palme a Hernych). V prosinci 2011 opustil skupinu po devíti letech bubeník Petr Hugo Šlik, na jeho místo se vrátil Petr Vitáček, který již v kapele působil v letech 1993 až 1998. V roce 2012 odešla violistka Markéta Janatová a na její místo nastoupily flétnistka Jana Tomečková a violistka Pavla Čornejová, která již byla členkou kapely v letech 1987 až 1989 a 1993 až 2004.\n\nHistorii kapely postupně zpracovává Fumas formou komiksu; jednotlivé díly vycházejí jako součást brožur s programem, které kapela rozdává na svých koncertech. V letech 2013 a 2014 proběhla navíc výstava některých částí komiksu na vodní tvrzi v Popovicích.\n\nPísničky píše v naprosté většině Fumas, v repertoáru má kapela ale i převzaté skladby (např. punkovou verzi skotské lidové \"Harfy\" s českým textem Jana Lašťovičky z Asonance).\n\nKapela sama svůj styl nazývá jako „psychedelicpunkfolkrock“, tedy něco mezi punkem, psychedelickým rockem a folkrockem. Antonín Kocábek z magazínu UNI popisuje hudbu Původního Bureše jako „\"pestrou směs folku, punkově ,rovného‘ jednoduchého rocku, kramářských a hospodských písniček.\"“ a soudí, že „\"Kapely jako je Původní Bureš mnozí oceňují jen za tu výdrž, s jakou si léta drhnou umanutě svoje písničky, které ctí jasné kořeny, ale zcela ignorují módní i průkopnické dění. Je to škoda, i když od poloviny osmdesátých let, kdy tahle parta vznikla, se toho v jejich hudbě mění jen pramálo. Podobných poctivých spolků, které jsou autentické, na nic si nehrají, nepředstírají umění a o přirozenost se nemusí snažit, zase není až tolik.\"“\n\nPodle Milana Tesaře z Folk & Country „\"zpívající a píšící výtvarník Jaromír František Fumas Palme se svou kapelou navazuje na tradici rockového písničkářství ve stylu Neila Younga. Je to tedy něco mezi syrovým rockem a folkem, přičemž základní nástroje (kytaru, basu a bicí) doplňují nepostradatelné tóny foukací harmoniky, houslí, případně (na novém albu) akordeonu. Zatímco nástrojové obsazení a orientace na příběhy vychází z amerického folkrocku, interpretací Původní Bureš čerpá i z punku, případně z tradice spontánního hraní po hospodách (českých nebo třeba irských).\"“\n\nHudební publicista Petr Korál hodnotí styl Původního Bureše jako „\"jednoduchý elektricko-akustický pub rock s patinou někdejší nové vlny i s lehce folklórními názvuky. Jenže zároveň pub rock obsahově chytrý.\"“\n\n\n\n\nDiskografie skupiny čítá v současnosti (2009) deset řadových alb, dva autorizované bootlegy a další rarity. Někdy se k ní přičítá i Fumasův sólový projekt \"Fumasdeska\", album přímého předchůdce Původního Bureše, skupiny Jogurt BB (\"Co to sem jede\") a další.\n\n\n\n\n\n"}
{"id": "201512", "url": "https://cs.wikipedia.org/wiki?curid=201512", "title": "Fornifilie", "text": "Fornifilie\n\nFornifilie je jednou z praktik BDSM. Jde o jiný název pro anglický výraz \"human furniture,\" což znamená \"lidský nábytek,\" přesněji řečeno \"nábytek z lidí.\" Tato praktika BDSM získala svoje označení odvozením z latinského slova \"fornire\" (vzniklo ze starofrancouzského výrazu furnir, nábytek, a je též základem pro anglické slovo \"furniture,\" neboli nábytek) a řeckého slova \"philos\" (fílie, láska k něčemu) a řadí se mezi bondage praktiky, neboť se neobejde bez pevného úvazu, spoutání či zavěšení submisivní osoby, ale na své si přijdou i příznivci balení (mumifikace), gumy (rubber), latexu, gypsu (sádry) či lycry.\n\nJak napovídají předchozí řádky, ve fornifilii jde o snahu využít uměleckého efektu pro přetvoření člověka v nábytek či příslušenství k nábytku. Záleží přesně o jaký typ nábytku či příslušenství jde, když se např. jedná o \"lidské\" křeslo, je submisivní osoba oblečena např. do latexu či kůže, nejen že to lahodí oku takto zaměřených lidí, ale zároveň to přináší pohodlí dominantovi, který nemá přímý kontakt s kůží podřízené osoby a umocňuje pocit skutečného nábytku. Někteří dominanti však upřednostňují neoblečené submisivy, např. pro vůni lidského potu.\n\nNejznámějšími rolemi v těchto praktikách jsou různá křesla, židle, stolky, ale občas se objevují i houpací koně nebo lustry, a to doslova, submisiv opravdu visí u stropu a jeho tělo slouží k upevnění elektrického vedení a žárovek. K fornifilii můžeme zařadit i některé další extrémnější praktiky, např. když submisivova ústa slouží jako popelník nebo toaleta.\n\n"}
{"id": "201513", "url": "https://cs.wikipedia.org/wiki?curid=201513", "title": "Charles Nicolas Oudinot", "text": "Charles Nicolas Oudinot\n\nCharles-Nicolas Oudinot, vévoda z Reggia, (25. dubna 1767 v Bar-le-Duc – 13. září 1847 v Paříži), maršál Francie.\n\nNarodil se v rodině sládka, majitele pivovaru a obchodníka a roku 1783 vstoupil do královské armády. Roku 1789 se oženil se slečnou Francoise-Charlottou Derlinovou. Účastnil se revoluce a bojů revoluční armády od samého počátku. Když se u Kaiserslautern se svým plukem vyznamenal 23. května 1794, byl povýšen na brigádního generála a roku 1799 pak se stal divizním generálem. Oudinot vynikl v bitvě u Curychu (26. září 1799) kde byl náčelníkem Massenova štábu, při přechodu Mincia, byl při obraně Janova a koncem roku 1800 byl jmenován Napoleonem Bonaparte náčelníkem generálního štábu Italské armády, pod velením Bruneho.\n\nSvé ideální místo nalezl, když byl jmenován velitelem 10 praporů granátníků, dosud velených Lannesem. Tento útvar se stal legendárním, byl nasazován na nejangažovanějších úsecích bojů, jako kladivo prorážející frontu a byl v celé armádě znám pod pojmem “Oudinotovi granátníci nebo Ohniví granátníci”. Třebaže zraněn u Hollabrunnu, bojoval roku 1805 i u Slavkova, kde velel svým granátníkům spolu s Durocem. V následujícím tažení porazil Rusy 16. února 1807 u Ostrolenky a 17. června 1807 bojoval u Friedlandu, když spolu s Lannesem a Mortierem zadržel celou ruskou armádu do příchodu hlavních sil Napoleona. Po Tylžském míru byl jmenován hrabětem císařství. Během setkání monarchů v Erfurtu roku 1808 byl Oudinot jmenován guvernérem Erfurtu a představen Napoleonem caru Alexandrovi jako Bayard císařství.\n\nBěhem tažení proti Rakousku roku 1809 velel předvoji armády a u Wagramu převzal po smrti Lannesově 2. sbor, s kterým se v bitvě mimořádně vyznamenal, za což byl povýšen na maršála císařství a odměněn titulem vévoda z Reggia. V ruské kampani roku 1812 velel dále 2. sboru a během tažení byl raněn. Roku 1813 vedl 12. sbor a bojoval s ním u Budyšína 21. května a 4. června byl v samostatně vedené bitvě u Luckau poražen von Bülovem. Po skončení příměří byl pověřen velením Severní armády s úkolem obsazení Berlína. Pak byl však opět poražen Bernadottem u Grossbeeren (23. srpna 1813), částečně v důsledku zrady Sasů a Bavorů, a musel velení předat maršálu Neyovi s kterým však opět prožil porážku od Bülowa u Dennewitz (6. září). V bitvě u Lipska bojoval Oudinot v úseku Wachau a při ústupu velel zadnímu voji. Dále mimořádně statečně bojoval i během tažení 1814 v bitvách u Brienne, Champaubert, Nangis, Bar-sur-Aube, Arcis–sur-Aube.\n\nPo abdikaci Napoleona se Oudinot přidal k Ludvíkovi XVIII., který jej pověřil velením v Metách. Během Sta dní se Oudinot stáhl do soukromí na svůj zámek v Montmorency a nepřijal žádné velení. Při druhé restauraci byl jmenován velitelem pařížské národní gardy a pairem. Během tažení do Španělska roku 1823 velel 1. sboru, s kterým obsadil Madrid a stal se guvernérem Madridu. Po červencové revoluci se zcela stáhl z veřejného života, ale roku 1839 jej král Ludvík-Filip jmenoval jmenoval velkokancléřem Čestné legie a 1842 po smrti Monceye guvernérem Invalidovny.\n\nZemřel v Paříži a je pohřben v Invalidovně. Maršál Oudinot byl osobně srdečný a přátelský člověk (jeho osobní přátelé byli maršálové Mortier a Davout), nesmírně statečný voják - ze všech maršálů byl nejčastěji raněn - utrpěl 34 vážných poranění, jako velitele jej nejvýstižněji zhodnotil Napoleon, který prohlásil na Svaté Heleně: \"”Maršál Oudinot je statečný člověk, ale s malou hlavou”\".\n\n"}
{"id": "201517", "url": "https://cs.wikipedia.org/wiki?curid=201517", "title": "Bradford", "text": "Bradford\n\nBradford je centrem metropolitního distriktu City of Bradford v hrabství West Yorkshire. Město má 293 717 obyvatel a celý distrikt 485 000 obyvatel. Spolu s předměstími se jedná o v pořadí 11. největší obvod Anglie.\n\nNázev Bradford je odvozen od slovního spojení \"broad ford\" – široký brod poblíž Bradfordské katedrály kolem níž, v době před vpádem Normanů, vznikla osada. Brod vedl přes potok \"Bradford Beck\".\n\nBradford byl dlouhou dobu centrem vlnařského průmyslu oblasti \"Západního Riddingu\". Byl jedním z měst jejichž rozvoj byl výrazně ovlivněn průmyslovou revolucí. Textilní dílny byly ve městě zakládány od 13. století, rozvojem k manufakturní výrobě prošly od počátku 17. století. Světoznámými se staly až s přechodem ke strojní průmyslové výrobě v 19. století. Vlna byla dovážena ve velkém množství z venkova tohoto hrabství. Zpracovávala se především při výrobě sukna z česané příze, na kterou byl Bradford specializován, později také k šití konfekčních oděvů.\n\nPřírodní bohatství hrabství západní Yorkshire představovala především železná ruda, uhlí a ve spojení s vodou byly využívány pro čištění a zpracování vlny a pro zásobování energií, kterou tato výroba potřebovala. Bradfordský pískovec byl používán na stavbu místních továren a velký počet obyvatel západního Yorkshiru vytvářel zásobárnu pracovní síly.\n\nPro podporu textilní výroby vznikaly ve městě průmyslové továrny na výrobu textilních strojů, a to vedlo k diverzifikaci průmyslových odvětví oblasti. V Bradfordu tak například existovala továrna na výrobu motorů \"Jowett Motor Company\". K poklesu textilní výroby docházelo již od 90. let 19. století, totální zhroucení textilního průmyslu zavinil rozvoj asijských trhů od 80. let 20. století. V poslední době dochází ve městě alespoň k částečnému oživení ekonomiky. Na rozdíl od minulosti na významu nabývají sektory moderní technologie, strojírenství, vzdělávací a finanční.\n\nNejvětší továrnou z období rozvoje textilního průmyslu je \"Lister's Mill\", která již není využívána pro textilní výrobu, její komín je dominantou viditelnou z velké části Bradfordu. Další je Salt's Mill, velká továrna, která je v současnosti sídlem společností moderní technologie, obchodů moderního designu a galerie. Je centrem \"Saltaire\", oblasti vymezené jako místa světového dědictví, vzdálené asi 5 km na sever od centra Bradfordu.\n\nJiž od doby před průmyslovou revolucí do města přicházeli mnozí imigranti. V současnosti se tento trend ještě znásobil, obyvatelstvo Bradfordu je multikulturní se stále rostoucí arabskou komunitou. To se odráží v různorodosti staveb. Na počátku 19. století byly stavěny nekonformní kaple a od počátku 20. století se objevují mešity. Etnická různorodost a nepřizpůsobivost obyvatel občas vyústila v konflikty. V lednu 1989 byly veřejně spáleny výtisky knihy Satanské verše Salmana Rushdieho a muslimská komunita vedla kampaň proti vydávání této knihy ve Velké Británii. Další podobné nepokoje vypukly v červnu 2001 (\"Bradford Riot\").\n\nBradford byl také jedním z kandidátů na ocenění Evropské město kultury roku 2008. I když nakonec zvítězil Liverpool, účast v této soutěži vyústila ve zvýšení sebedůvěry a podpory různých kulturních aktivit.\n\nNa rozdíl od jiných velkých měst není Bradford postaven v blízkosti větší řeky. Brod, po kterém město získalo jméno (\"Broad Ford\"), vedl přes potok nazývaný \"Bradford Beck\". Tento potok pramení v Peninských vršcích na západ od města a vtékají do něho například další malé přítoky – \"Horton Beck\", \"Westbrook\", \"Bowling Beck\" a \"Eastbrook\". V místě kde býval brod, nedaleko od Bradfordské katedrály, potok mění svůj tok na sever a směřuje k řece Aire. Potok protéká většinu města pod povrchem.\n\nPro údolí, ve kterém se nachází město, se používá pojmenování \"Bradfordale\"\n\nDominance Bradfordu v textilním průmyslu je již historií, ale nízká úroveň mezd a podpora vzdělání vytváří ekonomické podmínky pro některá odvětví – finanční sektor (Yorkshire Building Society, Bradford & Bingley, Abbey/Grupo Santander, Provident Financial), maloobchod (Morrison's supermarkets, Grattan Mail Order), elektroniku (Pace Micro, Filtronic, NG Bailey) a zpracovatelský průmysl (Denso Marston, CIBA Chemicals).\n\nBradford byl vyčleněn jako municipální distrikt roku 1847 a zahrnoval obce Bradford, Horton a Manningham. Městem s právy hrabství se stalo po správní reformě roku 1888. Distrikt obdržel status města roku 1897. Roku 1882 byly do Bradfordu začleněny obce Bolton, Bowling, Heaton, Thornbury a Tyersall. Další expanze roku 1899 zahrnovala North Bierley, Eccleshill, Idle, Thornton, Tong a Wyke. Clayton byl připojen roku 1930.\n\nSprávní reforma z roku 1972 spojila město s distriktem Keighley, Baildonem, Bingley, Denholme,Cullingworthem, Ilkley, Shipley a Silsden, spolu s částí Queensbury and Shelf a částí Skipton Rural District. Jedním z důsledků těchto rozšíření je, že v radě distriktu neexistuje zřejmá převaha jedné politické strany.\n\nNejstarší budovou ve městě je Bradfordská katedrála, jejíž počátky jsou spojovány s misiemi a obdobím po dobytí Anglie Normany v roce 1066. Ač názvem katedrála, zůstala většinou pouze farním kostelem. Tato trojlodní bazilika byla zbudována z místního pískovce, ale v dnešní podobě pochází z poloviny 19. století vystavěna v neogotickém stylu s využitím několika středověkých kamenných fragmentů s tesaným normanským ornametem. Ze severovýchodní strany na ni navazuje někdejší luxusní čtvrť německých obchodníků, zvaná Little Germany. Většina zdejších obchodů byla přestavěna na kanceláře nebo byty.\n\nDále jsou pozoruhodné některé veřejné civilní stavby, především trojosá budova radnice (City Hall) s věží, na průčelí bohatě zdobená sochami britských panovníků, mezi nimiž je mj. i socha Olivera Cromwella)\n\nDalšími dominantami historického jádra města jsou dvě někdejší obchodní centra: Obilní burza (Corn Exchange) a Burza vlny (Wool Exchange), adaptovaná nyní na knihkupectví. Stylem zaujme také budova divadla Alhambra (nyní již bez stálého divadelního souboru).\n\nIndustriální architektura je popsaná výše v kapitole Historie. K nejvýznamnějším technickým památkám patří Kanál, viadukt a strojní mlýn, které pozbyly své někdejší průmyslové funkce a jejich areál byl adaptován pro rezidenční a rekreační účely.\nDále se zachovala středověká stavba Bolling Hall, adaptovaná pro muzeum. Rozsáhlý viktoriánský hřbitov je situován u Undercliffe.\n\nV Bradfordu se nachází nejnavštěvovanější muzeum mimo Londýna – National Media Museum, které obsahuje 3 kina včetně jednoho obrovského se systémem IMAX. Hlavní Bradfordská galerie je umístěna v \"Cartwright Hall\" v \"Lister Parku\".\n\nSalt's Mill obsahuje největší sbírku uměleckých děl Davida Hockneye. Bradfordské průmyslové muzeum vystavuje památky průmyslové minulosti od textilií po motorová vozidla. Na použití barev v textilním průmyslu se soustřeďuje vzdělávací \"Bradford Colour Museum\", které nemá svým zaměřením ve Velké Británii konkurenci.\n\nV okolí města stojí Thornton, dům se zahradou, který byl rodištěm a bydlištěm spisovatelek sester Emily a Charlotty Bronteových a jejich bratra. Interiéry jsou přístupné a jsou zařízeny zčásti jako rekonstrukce původním nábytkem, zčásti jako muzeum.\n\nV Bradfordu je každý rok pořádáno několik festivalů. V červnu je to Bradfordský festival, v jehož rámci se koná Festival knihy a Bradford Mela, největší akce svého druhu mimo Asii. Ilkley Literature Festival, pořádaný v období září – říjen, je největší a nejprestižnějším festivalem na severu země. Ve městě se dále odehrává několik důležitých filmových akcí – Bradfordský filmový festival v březnu, Bitete Mango v září a Bradfordský festival animovaných filmů v listopadu.\n\nV Bradfordu se nacházejí čtyři divadla – Alhambra, postavené roku 1914 pro impresária Franka Ladiera, později majetek Moss Empire, rekonstruováno roku 1986 a Studio, malé divadlo sídlící ve stejné budově. Obě divadla provozuje městská rada. Theatre in the Mill je malé divadlo v Bradfordské univerzitě, které uvádí studentská představení i představení hostujících profesionálních souborů. Divadlo Priestley je soukromé divadlo, které je vybaveno jednak středně velkým sálem a také malým studiem.\n\nSt George's Hall je největším koncertním sálem v Bradfordu. Byla navržena společností \"Lockwood and Mawson\" a pochází z roku 1853. Častým hostem zde bývá Hallé Orchestra z Manchesteru a občas se zde konají i divadelní představení. Dalšími sály, kde se pořádají koncerty, jsou například Hudební centrum Tasmina Littleho nebo Bradfordská katedrála. Centrem jazzové hudby je Cellar Bar s jeho pravidelnými pátečními koncerty. Z Bradfordu také pochází Zayn Malik z chlapecké skupiny One Direction. Vznikla tu též hudební skupina Smokie.\n\n\"Telegraph and Argus\" je večerník vydávaný ve městě od pondělí do soboty. Bradford byl první oblastí ve Velké Británii, kde vysílala od září roku 1975 místní soukromá rozhlasová stanice \"Pennine Radio\". V současné době zde vysílají stanice \"Pulse of West Yorkshire\" a \"Pulse Classic Gold\".\n\nV oblasti Bradfordu se nachází 37 parků a zahrad. Lister Park s jezerem pro projížďky na loďkách a Mughalovými vodními zahradami byl zvolen nejlepším parkem Velké Británie roku 2006. V Peel Parku se každoročně koná Mela – oslava východní kultury. Nádherný Chellow Dene obsahuje dva viktoriánská jezera zasazená v pěkném lesíku. Na západ a sever od města se rozkládají pitoreskní rašeliniště – známé Ilkley Moor a slatiny v okolí Haworthu, známé pro své spojení se sestrami Bronteovými.\n\nEtnický původ (sčítání v roce 2011):\n\nNáboženství (sčítání v roce 2011):\n\nV Bradfordu a jeho okolí se nachází mnoho památek svázaných s náboženstvím, které jsou součástí národního bohatství. Existují zde sikhské a hinduistické chrámy, mešity, synagogy a mnoho křesťanských kostelů. Oblast se vyznačuje silnou tradicí podpory reformace, která se odráží v množství baptistických a metodistických kaplí.\n\nV Bradfordské katedrále byly nalezeny otesané kameny, zřejmě části kříže z dob Sasů. Ty signalizují, že zde bylo křesťanství ještě předtím, než svatý Paulinus přišel na sever Anglie v roce 627 aby konvertoval obyvatele Northumbrie. Svá kázání prováděl v Dewsbury a odsud byl Bradford poprvé evangelizován. Faráři z Bradfordu pak odváděli daně této farnosti.\n\nNa Bradfordská univerzitě studuje více než 10 000 studentů. Královskou chartu obdržela roku 1966, ale její historie sahá až do 60. let 17. století. Byla vždy zaměřená na technické a technologické obory. V současné době se zde vyučují obory technologie a management vědy, optika, farmacie, medicína, archeologie a moderní jazyky. Oddělení Mírových studií založené roku 1973, bylo po dlouhou dobu jediným podobně zaměřeným ústavem ve Velké Británii.\nUniversity of Bradford School of Management, nacházející se poblíž Liste parku, je v současnosti na 65 místě v pořadí obchodních škol na světě.\n\nNa Bradford College studuje v současnosti asi 26 000 studentů. Vyvinula se z technické fakulty založené v 19. století. V současnosti nabízí širokou škálu vyššího odborného vzdělání a je přidruženou fakultou Leeds Metropolitan University. V průběhu své existence převzala Uměleckou školu, jejímž nejslavnějším absolventem byl David Hockney.\n\nBradfordské gymnázium bylo založeno roku 1548. Dívčí gymnázium v Bradfordu existuje od roku 1875. Je zaměřeno výhradně na výuku dívek s výjimkou předškolního oddělení. Další důležitou soukromou vzdělávací institucí je \"Woodhouse Grove School\" a sídlí v Aire Valey u Apperley Bridge. Beckfoot Grammer School je uznávaná jako jedna z pěti nejlepších škol Velké Británie. Škola také vlastní oficiální certifikát technologické fakulty.\n\nBradford se pyšní bohatou sportovní historií, speciálně v ragby, fotbalu a kriketu.\n\n\"Bradford Bulls\" je jedním z nejúspěšnějších ragbyových týmů světa. Roku 2006 vyhrál světovou klubovou soutěž a sedmkrát se stal mistrem ragbyové ligy. Domovským stadiónem je \"Grattan Stadium\" na jihu města. Nejznámějšími fotbalovými kluby jsou\nBradford City AFC a Bradford Park Avenue. Především Bradford City zviditelnilo město a obyvatele, když se jim podařilo v sezoně 2012/13 probojovat do finále poháru Capital One Cup a dokázalo tak, že i slabší týmy mohou překvapit a porážet týmy s milióny na kontech. Ve finále ve Wembley sice podlehli vysoko 0:5 favorizovanému Swansea City AFC, ale svou cestou do finále vyřadili velmi zvučné týmy jako např. Wigan Athletic FC, Watford FC, Aston Villa FC, Arsenal FC. V té sezoně se jim dokonce podařilo postoupit do 3. ligy. A zakončili tak skvělou sezonu, za kterou si vysloužili pořádný respekt!\n\nSportovní centrum Richarda Dunna se nachází naproti přes cestu poblíž \"Grattan Stadium\". Sportovní haly univerzit jsou v určené době přístupné pro veřejnost.\n\nV minulosti byla poloha Bradfordu překážkou dopravního spojení města z okolím s výjimkou severního směru. V současnosti je však město spojeno s okolními částmi země velmi dobře.\n\nBradford byl poprvé napojen na rozvíjející se silniční síť budovanou v Yorkshire roku 1734, kdy byla spojnice měst Manchesteru a Leedsu přes Halifax a Bradford. V roce 1740 bylo vybudováno spojení Selby a Halifaxu, přes Leeds a Bradford. V současnosti se Bradford nachází na několika dálkových tazích – \"A650\" vedoucí mezi Wakefieldem a Keighley, \"A647\" směřující na Leeds, \"A658\" vedoucí na Harrogate a \"A6030\" směřující na Halifax. \"M606\", odbočka dálnice \"M62\" spojuje Bradford s dálniční síti země.\n\nPočátky tramvajové dopravy ve městě položila společnost \"Bradford Corporation\", roku 1882. Zpočátku se jednalo o využití vozů tažených koňským spřežením, které byly roku 1883 nahrazeny tramvajemi s parním pohonem a ty byly vyměněny za vozy s elektrickým pohonem roku 1898.\n\n20. června 1911 byla v Bradfordu zprovozněna první trolejbusová linka, která spojovala Listerdyke a Dudley Hill. Poslední trolejbusový spoj vyjel v Bradfordu, a v celé Velké Británii, 26. března 1972. Bradfordská trolejbusová asociace, původně zakoupila některé z těchto trolejbusů, ale později je prodala soukromým společnostem.\n\nNejdůležitějším autobusovým dopravcem je společnost \"First Bus\", pobočka \"First Group\". Některé linky vedoucí přes \"Manchester Road\" doprovází průvodce.\n\nBradfordský kanál byl asi 7 km dlouhá odbočka kanálu spojujícího Leeds a Liverpool vedoucí od Shipley. Byl plánován a vybudován jako část původního kanálu mezi oběma městy pro spojení Bradfordu s vápencovými doly v severním Yorkshire, oběma průmyslovými centry a pobřežím. Byl zprovozněn roku 1774, uzavřen roku 1866, znovu otevřen roku 1871 a nakonec roku 1922 uzavřen. V současné době existují plány, související s obnovou centra města, na jeho opětovné otevření .\n\nSpolečnost \"Leeds and Bradford Railway\" otevřela první železniční stanici v dolní části Kirkgate 1. července 1864. Poskytovala spojení směrem na Leeds a odsud dále do jiných velkých měst včetně Londýna. Linka byla brzy převzata společností \"Midland Railway\" a stanice byla přestavěna roku 1850 a znovu v roce 1890. V současnosti se jedná o malé nádraží, pocházející z roku 1990 a jmenuje se \"Forster Square\", i když se nachází nedaleko od místa kde stála původní stanice a zároveň nesousedí s \"Forster Square\". Moderní elektrické soupravy dopravují cestující do Leedsu, Ilkey a Skiptonu. Spojení s londýnskou železniční stanicí \"Kings's Cross\" je zajišťováno čtyřikrát denně.\n\nŽelezniční stanice na Drake Street otevřela společnost \"Lancashire and Yorkshire Railway\" 9. května 1850. Toto nádraží se nacházelo na lince mezi Manchesterem a Leedsem. Společnost \"Great Northern Railway\" zprovoznila třetí železniční stanici na \"Adolphus Street\" roku 1854, ale byla příliš vzdálená od centra města a tyto dvě železniční společnosti se dohodly na výstavbě společné železniční stanice na Drake Street, která nahradila původní nádraží. Jednalo se o nádraží \"Bradford Exchange\" otevřené roku 1867 a původní stanice na Adolphus Street byla používána pro nákladní dopravu. Stanice Bradford Exchange byla rekonstruována roku 1880, a roku 1973 a od roku 1983 byla přejmenována na \"Bradford International\" a zároveň bylo v její blízkosti postaveno velké autobusové stanoviště. Stanice spojuje město s Leedsem, Manchesterem a Blakpoolem.\n\nV období od roku 1870 postavila společnost \"Great Northern\" několik příměstských železničních tratí v okolí Bradfordu. Všechny ale byly v období 30 až 60 let 19. století uzavřeny.\n\nPro leteckou dopravu je využíváno Letiště Leeds Bradford International, nacházející se asi 10 km na sever od města. Toto letiště, tehdy známé jako \"Yeadon Aerodrome\", bylo uvedeno do provozu roku 1931 ve spolupráci Bradfordu a Leedsu. V nedávné době zde byl zaznamenám výrazný nárůst pasažérů a v říjnu 2006 letiště poskytovalo služby pro spojení do více než 70 míst. V roku 2006 odbavilo letiště asi 3 milióny cestujících. Své sídlo zde má nízkonákladová letecká společnost Jet2.com.\n\nNejznámější křesťanskou stavbou je Bradfordská katedrála, původně farní kostel Svatého Petra. Farnost ve městě se datuje od roku 1283 a kamenný kostel zde existoval od roku 1327. Bradfordská diecéze byla vytvořena z Riponské diecéze roku 1919 a od té doby se kostel stal její katedrálou. Další křesťanskou stavbou je \"Abundant Life Centre\" (dříve Abundant Life Churh) a patří evangelické církvi. Nachází se ve východní části města a ačkoli se jedná o moderní nevysokou budovu je pro svou polohu viditelný z větší části města.\n\nOd 60. let 19. století se v Bradfordu rozrůstala muslimská komunita a také zde vznikaly mešity. Některé vznikly z původních kostelů nebo jiných budov ale několik z nich bylo postaveno speciálně jako mešity. V Bradfordu se nachází dva hinduistické chrámy – \"Hindu Cultural Society of Bradford\" v ulici \"Leeds Road\" a \"Hindu Temple & Community Centre\" v \"Thornton Lane\". Sikhská komunita má několik svých center na \"Leeds Road\". Další jsou například \"Ramgharia Gurdwara\" na \"Bolton Road\" a \"Guru Nanak Gurdwara\" na \"Wakefield Road\". Židovská menšina byla významná početně v 19. století ale v současnosti se jedná o relativně malou skupinu. Z 19. století pochází reformní synagoga na \"Bowland Street\".\n\n\n"}
{"id": "201518", "url": "https://cs.wikipedia.org/wiki?curid=201518", "title": "Kamil Lhoták", "text": "Kamil Lhoták\n\nKamil Lhoták (25. července 1912 Praha – 22. října 1990 Praha) byl malíř, grafik a ilustrátor. Byl jedním ze zakládajících členů Skupiny 42.\n\nNarodil se 25. července 1912 v pražských Holešovicích. Jeho matka Anna Kouglová již od dětství milovala divadlo a její společenská povaha ji na jednom ze Žofínských plesů pomohla k seznámení s mladým medikem Kamilem Lhotákem, jehož celé jméno znělo rytíř Kamil Lhoták ze Lhoty. Z dlouhodobého vztahu mezi mladou herečkou a o dva roky mladším medikem se narodil syn Kamil.\n\nSpolečensky nerovný vztah a hlavně obava z poškození kariéry dohnaly rytíře ze Lhoty k zatajení dítěte. S jeho matkou se nikdy neoženil, i když celý život svého syna a jeho matku finančně podporoval. Přestože se s nimi málo stýkal a úzkostlivě dbal na utajení veškerých návštěv, podařilo se mu v době války nakazit svého syna infekcí dětské obrny. Následkem bylo celoživotní poškození chlapce tím, že kulhal. Komplex zapíraného dítěte, který mu kamarádi v dětství dávali pocítit, dovedl malého Kamila k citlivosti a pochopení se stejně postiženými. První z nich byla Anna, Lhotákova budoucí múza a také životní partnerka. Vztah k otci, jemuž s oblibou říkal fotr, byl po celý život velmi komplikovaný a nedokázala ho napravit ani finanční podpora rodině, ani půlmilionový odkaz, který profesor Lhoták po letech svému synovi a jeho matce odkázal.\n\nMilující a na svou dobu velmi vzdělaná Anna Kouglová vedla svého syna k zájmu o umění, především o malířství a literaturu. Vedle Julese Verna s nádhernými xylografickými ilustracemi Edouarda Rioua si Lhoták zamiloval i Toulouse-Lautreca, snad i díky jeho osudu postiženého.\n\nV roce 1923 se Lhoták stal žákem Jiráskova gymnázia v Resslově ulici. Vedle prvních setkání s moderním uměním, které mu zprostředkovali jeho obeznámenější spolužáci, se Kamil nechával unášet vydáváním \"jednovýtiskového\" \"Auto-moto zpravodaje\", který se svým spolužákem celý kaligraficky psali a kreslili. Ve vyšších třídách gymnázia vydával se spolužáky časopis \"Hledání umění\" a své hledání rozšířil i na pravidelné návštěvy výstav v Aventinu.\n\nPo absolvování gymnázia v sobě Kamil popřel sen o studiu na Akademii a na přání matky šel studovat práva. Studoval poctivě, ale bez zvláštního nadšení. Jeho světem byl především svět umění: Ernst, Arp, Giacometti, Klee, Miró, Filla, Šíma, to byli hrdinové, ke kterým mladý student práv vzhlížel. Z práva nakonec udělal i závěrečnou státní zkoušku, jenom o titul JUDr. příliš nestál. Období jeho života až do války bylo naplněno pilným malováním a vstřebáváním všeho, co předválečná avantgarda přinášela světu.\n\nV roce 1938 se oženil se židovkou Herthou Guthovou, kráskou, která byla stejně tak jako Lhoták v dětství postižena obrnou. O rok později uspořádal v Beaufortově galerii v Jungmannově ulici svoji první výstavu. Během války vytvořil stovky děl, čímž se stále dle vlastních slov \"hledající KL\" stává malířem Kamilem Lhotákem, což prezentuje i podpisem celým jménem na jednom z obrazů z roku 1942. Ve stejném roce vzniká i slavná Skupina 42, jejímiž členy byli mimo Lhotáka i Jiří Kolář, Františkové Gross a Hudeček, Jan Smetana, Karel Souček, Jan Kotík, fotograf Miroslav Hák, Bohumír Matal či sochař Ladislav Zívr. Společná výstava skupiny v roce 1943 se pak stává zřejmě nejdůležitější události, která malíře Lhotáka představila jako výraznou a nezaměnitelnou osobnost českého umění. Na výstavě byl mimo dalších 30 prací i obraz s názvem Dcera velkoměsta, který si o pár let později na výstavě českého umění v Paříži se zájmem prohlížel Pablo Picasso.\n\nRok 1954 a seznámení se spisovatelem Adolfem Branaldem otevírá Lhotákovi další etapu života. Svoji dlouholetou lásku ke všemu co má kola či vrtuli, shrnuje ilustracemi pro knihu Dědeček automobil, dle vlastních slov nejlepších, které za život dělal. O rok později již spolupracuje s Branaldem jako poradce při natáčení stejnojmenného filmu.\n\nV šedesátých letech potkalo Kamila Lhotáka další osudové setkání. Anna Endrštová, kterou jako kluk nakreslil do školního sešitu, se stala jeho modelem a jeho životní družkou. Stejně jako on byla poznamenána fyzickým handicapem a možná právě proto se v její přítomnosti cítil malíř uvolněně. Anča, jak jí přátelé říkali, se stala Lhotákovou hospodyní, kuchařkou a také jakousi tajemnicí, která vytvářela pro malířovu práci klid a zázemí.\n\nCelá šedesátá a sedmdesátá léta jsou pro Lhotáka typická velikou pracovní aktivitou. Každoročně vytváří několik desítek obrazů (přátelé vzpomínají na jeho osobní závazek čtyř obrazů za měsíc), pořádá výstavy, ilustruje knihy. Přesto dokáže malíř reflektovat i moderní světové umění. Nejdříve reaguje na tvorbu Roye Lichtensteina, který mu svým stylem jenom potvrdil, že vlastní cesta, kterou nastoupil už před válkou, byla správná. O několik let později reaguje Lhoták na světové op-artové hnutí svým krajinami s terči.\n\nZávěrečné roky Kamila Lhotáka se vyznačují co do počtu děl menší, ale stále kvalitní tvorbou. Jeho poslední autorská výstava (\"Grafika\") se konala v prosinci 1989 v pražské galerii Fronta (úvodní slovo a text katalogu Jaromír Pelc). V roce 1990 namaloval svůj poslední obraz s názvem \"Meteor padá do moře\" a 22. října zemřel. Urnu s malířovým popelem rozprášil jeho syn Kamil z kopce Číčov u Libčevsi, tak jak si to Kamil Lhoták přál.\n\nKamil Lhoták byl výřečný a měl smysl pro humor. Navíc velmi pohotově dovedl glosovat a na jeho typickou, ale neútočnou ironii vzpomínají všichni, kdož ho znali. Jeho pojetí historie bylo jedinečné a nezbývá než citovat pamětníka:\nJako student o Lhotákovi natočil Karel Vachek v roce 1959 krátký filmový portrét \"Malíř Kamil Lhoták\".\n\nLhoták byl nositelem několika vyznamenání: např. cena Václava Hollara (1967), zasloužilý umělec (1967), mezinárodní cena Johanna Gottfrieda Herdera (Rakousko, 1980).\n\nLhoták byl samouk s výrazným malířským rukopisem. Tematické rozpětí jeho díla je velmi široké. Typické je pro něho okouzlení moderní technikou: na jeho obrazech se tak objevují různé horkovzdušné balony, vzducholodě, letadla, bicykly nebo staré automobily, závodiště, kouřící komíny nebo nádraží. Inspirací mu byly i různé obrázkové časopisy a reklamní prospekty. Po vzoru kolegů ze Skupiny 42 hledá náměty i v ohradách a zákoutích pražské periferie, které dokáže zobrazit se snovým, básnickým nádechem.\n\nTeprve posmrtně, v roce 2013, bylo vystaveno jedno z vrcholných Lhotákových děl, cyklus čtyř set kreseb z roku 1951 s názvem \"Amerika\" (text katalogu Jaromír Pelc, vydány rovněž dvě sady pohlednic). Cyklus byl s úspěchem vystaven i v USA (Consulate General of the Czech Republic, Chicago, Illinois, 2014, Anderson Gallery, Cedar Rapids, Iowa, 2015).\n\nSvými ilustracemi přispíval například do časopisu Světová literatura, ale také do knih. Ilustroval například dílo Karla Sýse \"Nadechni se a leť!\", básnické sbírky Jaromíra Pelce, romány Julesa Verna Vynález zkázy a Robur Dobyvatel, trilogii Ludvíka Součka Cesta slepých ptáků, romány Marka Twaina a mnoho dalších. Hodně se věnoval tvorbě pro děti, ilustroval např. známé \"Pohádky o mašinkách\".\n\nSpolupracoval rovněž s animovaným filmem, mj. s Jiřím Trnkou.\n\n\n\n\n"}
{"id": "201524", "url": "https://cs.wikipedia.org/wiki?curid=201524", "title": "Lockheed PV-2 Harpoon", "text": "Lockheed PV-2 Harpoon\n\nLockheed-Vega PV-2 Harpoon byl námořní hlídkový, průzkumný a bombardovací letoun, používaný v samém závěru druhé světové války leteckými jednotkami US Navy. Typ vznikl na základě vcelku dobrých zkušeností z nasazení letounů PV-1 Ventura, kdy při využití obdobné výrobní technologie byl v pobočném závodě Lockheed Vega zkonstruován a vyráběn prakticky zcela nový stroj.\n\nPo válce se řada nyní již přebytečných strojů dostala do výzbroje dalších letectev, mj. Francie, Itálie, Peru, Portugalska či Japonska.\n\nAmerické námořnictvo používalo pro protiponorkové hlídkování, vedle létajících člunů Consolidated PBY Catalina a Martin PBM Mariner, či čtyřmotorových pozemních letounů Consolidated PB4Y a PB4Y-2 Privateer (námořní verze bombardéru B-24 Liberator), také stroje Lockheed (resp. Lockheed-Vega) PV-1 Ventura. Šlo úpravu typu, který původně vznikl na základě objednávky britského RAF na konstrukci dvoumotorového bombardéru, vycházejícího z draku civilního dopravního letounu Lockheed Lodestar. Typ PV-1 se sice u USN poměrně osvědčil, stejně jako i u britského RAF (resp. u jeho \"pobřežního velitelství\" — Coastal Command), ale vykazoval některé nectnosti. Hlavními nedostatky byla, zejména při maximální vzletové hmotnosti, horší ovladatelnost, stejně tomu bylo také při letu s jedním nepracujícím motorem. To, spolu s prvními provozními zkušenostmi, vedlo k zadání konstrukce nového letounu, objednávka byla podepsána 30. června 1943. Konstrukce vznikala v pobočném závodě Vega, kde ostatně byla postavena valná většina Ventur. Práce vedl John B. „Jack“ Wassal (pod jeho vedením se také již pracovalo na konstrukci zcela nového námořního hlídkového stroje, pozdějšího Lockheed P2V Neptune, ovšem práce na „zvětšené Ventuře“ byly přednější; výsledkem bylo, že prototyp stroje XP2V-1 poprvé vzlétl 3. prosince 1943. Nový stroj, ačkoliv šlo o zcela novou konstrukci, pouze tvarově navazující na Venturu, byl označen jako PV-2, tedy byl „vtěsnán“ mezi dvě námořní verze Ventury (Lockheed PV-1 a PV-3), ovšem dostal nové bojové jméno, Harpoon.\n\nKonstrukce trupu, vyjma strukturálního zesílení a zvětšení pumovnice, těsně navazovala na Venturu. Ovšem křídlo i ocasní plochy byly zkonstruovány zcela nové, výrazně zvětšené. Díky tomu, i přes o 907 kg zvýšenou maximální vzletovou hmotnost (oproti PV-1), měl nový stroj lepší letové vlastnosti a byl mnohem lépe ovladatelný, a to i v režimech, které byly u Ventury jen těžko zvladatelné. Na druhé straně ovšem zvětšený drak při použití stejných pohonných jednotek jako u PV-1, tedy motorů P & W R-2800-31 s maximálním výkonem 2000 hp, znamenal pokles výkonů, zejména maximální rychlosti (starší, ovšem rychlejší, PV-1 Ventura se v Pacifiku dokázala ubránit nepřátelským stíhacím letounům i osamocená). Jinak nový stroj, již od počátku konstruovaný podle specifických požadavků, byl lépe přizpůsoben potřebám námořního průzkumu (a také lépe vyhovující požadavkům letectva US Navy). Stroje také byly dobře vyzbrojené, zejména byla posílena hlavňová výzbroj v přídi (měl instalovanou baterii pěti pevných kulometů ráže 12,7 mm, které sloužily při útocích na nepřátelská plavidla). Navíc byla zvětšena i zásoba paliva, takže asi o 30% vzrostl bojový dolet (ovšem nejednalo se o změnu nějak závažnou — oblasti mimo akční rádius Ventury i Harpoonu pokrývaly čtyřmotorové letouny Privateer).\nVýroba v původním závodě Vega (v té době ovšem již plně administrativně zařazeného do firmy Lockheed, jako závod A-1) v březnu 1944 postupně navázala na výrobu Ventury, jejíž výroba byla ukončena. Prvních 30 strojů z původní zakázky na 500 kusů PV-2 byla dodána jako cvičné PV-2C.\n\nZ další zakázky na 100 kusů PV-2D, které v přídi nesly znovu zesílenou hlavňovou výzbroj (nyní na osm velkorážových kulometů) bylo dokončeno již jen 35 letounů — zbytek zakázky byl s koncem války zrušen.\n\nPo válce sloužily Harpoony do roku 1948 u záložních útvarů letectva US Navy, mnohé byly upraveny na cvičné PV-2T.\n\nLockheed-Vega PV-2 Harpoon\n\n"}
{"id": "201528", "url": "https://cs.wikipedia.org/wiki?curid=201528", "title": "Doupov", "text": "Doupov\n\nDoupov () bylo město v okrese Kadaň v severozápadních Čechách v Doupovských horách, zaniklé roku 1953 v důsledku založení vojenského výcvikového prostoru Hradiště. Části městské zástavby však stály ještě ve druhé polovině 60. let 20. století. Jeho zrušené katastrální území zahrnovalo části následujících moderních katastrálních území: Bražec u Hradiště, Doupov u Hradiště, Radošov u Hradiště, Tureč u Hradiště, Žďár u Hradiště. Jeho zástavba se rozkládala na soutoku Pustého potoka s potokem Libocem; katastrem města protéká i Luční potok.\n\nPůvodní český název \"Dúpov\" byl odvozen ze staročeského slova \"dúpa\" ve významu dutina. V historických pramenech se objevuje ve tvarech: de Tuppowe (1281), de Dupow (1289), de Tupaw (1359), in Tuppa (1361), in Tupaw (1364), in Tuppaw (1367), Dupow (1369), de Dupouza (1384), de Dupowa (1402), de Dupaw (1403), de Dupow (1470), z Dupowa (1470), z Daupova (1503), na Doupově (1512), z Daupowa (1541), zu Tuppau (1600), Toppau (1631) a Duppau, Tuppau, Daupow nebo Dupow (1847).\n\nPrvní zmínky pocházejí z roku 1012. Ze 13. století pocházejí první potvrzené zprávy o rodu Doupovců z Doupova (\"Benessius de Tuppowe\"), kteří v blízkosti své tvrze v sousedství obchodních cest vybudovali městečko. Roku 1421 se Doupov stal obětí křižáckého tažení. Místní obyvatelé se jim vzdali výměnou za slib, že zůstanou naživu. Křižáci tento slib porušili poukazem na to, že slovo dané kacíři není pro katolíka závazné, a většinu obyvatel pobili. Hrad, o který se mělo tehdy bojovat, stál pravděpodobně na hoře Hradiště.\n\nV novější době popsal Doupov spisovatel Bedřich Bernau v Ottově vlastivědném průvodci \"Čechy\" vydaném roku 1896. Město mělo v té době 261 domů se zhruba 1600 obyvateli. Na horním konci náměstí uvádí radnici s letopočtem 1576 a městským znakem. Ještě výše stál barokní farní kostel Nanebevzetí Panny Marie přestavěný v roce 1745. K dalším památkám patřil doupovský zámek, jehož předchůdcem byl hrad ze 13. století, a bývalá kolej piaristů, velká čtverhranná budova s kostelem svaté Alžběty. Původně byla vystavena pro jezuity, ale v době spisovatelovy návštěvy sloužila jako obuvnická škola. Po klášteru tu zbyla i knihovna s 1500 svazky. Bernau zaznamenal i nejstarší stavbu – kostelík svatého Volfganga na severním okraji u kadaňské silnice – a svou reportáž uzavřel konstatováním, že městečko má velmi chudý ráz, z někdejší slávy příliš nezbylo (v 16. století byli místní soukeníci na šestém místě v zemi) a nyní se obyvatelstvo živí jen běžnými řemesly a nepříliš výnosným zemědělstvím. Bernau nezaznamenal další památky na náměstí – například sloupy Panny Marie, sochy svatého Antonína Paduánského, svatého Jana Nepomuckého a svatého Rocha z 18. století, ačkoliv v jeho knize jsou alespoň některé z nich vidět na ilustraci Antonína Lewého.\n\nPodle Batovcova místopisu z roku 1907 byl Doupov městem, položeným 578 metrů nad mořem, na ploše 709 hektarů, s 267 domy a 1621 obyvateli, z nichž bylo 1606 Němců; pokud jde o náboženství, byli všichni katolíky s výjimkou 8 evangelíků a 21 židů. Administrativně náležel k okresnímu hejtmanství Kadaň, soudní okres byl v místě. Sídlilo tam okresní zastupitelstvo, okresní soud, berní úřad, římskokatolická fara, filiální kostel, byl zde řád milosrdných sester svatého Kříže. Dále mělo město školu čtyřtřídní, pokračovací školu průmyslovou, arcibiskupské nižší gymnázium se studentským konviktem, poštu a telegrafní stanici, nádraží, notáře, lékárnu, ordinaci lékaře a veterináře, nemocenskou pokladnu, hnaneckou stanici, stravovnu, tři četnické stanice, záložnu, hasičský sbor, továrnu, velkostatek a zámek s allodiálním velkostatkem o rozloze 1563 hektarů. Majitelem byl hrabě Kurt Zedtwitz.\n\nVe městě končila místní dráha společnosti Kadaňské místní dráhy z Vilémova u Kadaně.\n\nKoncem května a počátkem června 1945 bylo ve sklepení gymnázia po krutém týrání zastřeleno nebo jinak usmrceno čtyřicet Němců (jménem je známo dvacet obětí, např. členů profesorského sboru). Hrob se má nacházet na školním hřišti. Po odsunu německého obyvatelstva se město nepodařilo dosídlit, jeho chátrání ukončilo zřízení vojenského výcvikového prostoru Hradiště roku 1953, které znamenalo definitivní zánik města i soudního okresu Doupov.\n\nPřed svým zrušením s Doupovem sousedila katastrální území Oleška, Prachomety, Řednice, Trmová, Víska a Zakšov.\n\nPři sčítání lidu v roce 1921 zde žilo 1605 obyvatel (z toho 816 mužů), z nichž bylo sedm Čechoslováků, 26 cizinců a zbytek patřil k německé národnosti. Kromě osmi evangelíků a šesti židů se hlásili k římskokatolické církvi. Podle sčítání lidu z roku 1930 mělo město 1524 obyvatel: třináct Čechoslováků, 1482 Němců, 22 cizinců a dva obyvatelé jiné národnosti. Až na šest židů a tři lidi bez vyznání patřili k římskokatolické církvi.\n\n\n\n\n"}
{"id": "201530", "url": "https://cs.wikipedia.org/wiki?curid=201530", "title": "Lipňany", "text": "Lipňany\n\nNázev Lipňany má více sídel:\n"}
{"id": "201543", "url": "https://cs.wikipedia.org/wiki?curid=201543", "title": "Fukov", "text": "Fukov\n\nFukov (německy: \"Fugau\") je bývalá obec v Čechách ve Šluknovském výběžku, osídlená převážně německým obyvatelstvem. Ve 20. století zde stávalo 135 domů, ale zatímco v roce 1921 v nich žilo 739 obyvatel, v roce 1950 jich bylo již jen 87. V roce 1960 byla obec zcela zbořena a zanikla. Dnes je její území evidováno jako základní sídelní jednotka místní části Království města Šluknov v okrese Děčín.\n\nBývalá obec leží na území ostře vybíhajícím ze Šluknovského výběžku dále na sever v těsné blízkosti německého města Oppach. Území bývalé obce je totiž ze severu, z východu a ze západu obklopeno německou spolkovou zemí Sasko a s českým vnitrozemím je propojeno pouze na jihu asi 3 kilometry dlouhým a 600 metrů širokým pruhem území. Byla nejsevernější obcí Československé republiky, co se týče středu obce.\n\nDo úzkého výběžku vtéká na území České republiky řeka Spréva, aby je po několika stovkách metrů toku opět opustila. Jedná se o jediné místo na území České republiky, které tato řeka protíná.\n\nPrvní písemná zmínka o Fukovu je z roku 1474. Po druhé světové válce bylo německy mluvící obyvatelstvo odsunuto. Dne 23. září 1960 byly jako poslední dvě budovy odstřeleny škola a kostel sv. Václava, jehož zvony byly odvezeny do kostela sv. Františka z Assisi ve Studánce. Tím obec fakticky zanikla.\n\nKatastrální území Fukov náleží městu Šluknov (německy: \"Schluckenau\"). V současnosti někdejší obec připomíná dřevěný kříž, který byl osazen 23. září 2000, tedy čtyřicet let po zániku obce. Přístupné jsou i zbytky bývalého hřbitova, v jehož blízkosti se nachází turistický hraniční přechod (pouze pro chodce a cyklisty) do Německa.\n\nSpolu s obcí zanikla i křížová cesta, umístěná u ohradní zdi hřbitova. Na ploše bývalého hřbitova se každý sudý rok koná setkání místních rodáků. V posledních letech se převážně z iniciativy města Šluknov daří realizovat projekty, které připomínají historii Fukova. V roce 2011 byl opraven vodojem (poslední dochovalá stavba), v roce 2014 vyčištěn a upraven hřbitov a rok později rekonstruována Boží muka u cesty na Taubenheim. Posledním realizovaným počinem je výsadba ovocných alejí podél stávajících i bývalých fukovských cest, která byla provedena na podzim 2015\n\nÚzemí bývalé obce protíná peážní německá železnice Drážďany-Žitava v délce asi 2 kilometry. Ve Fukově však nikdy žádná zastávka nebyla. Vlaky přes české území pouze projíždějí. Nejbližší zastávka na východ od bývalé obce Fukov je Neusalza-Spremberg, na západě pak je to pak Taubenheim (Spree). Jedná se o nejsevernější trať na území Česka.\n\n\n\n\n"}
{"id": "201558", "url": "https://cs.wikipedia.org/wiki?curid=201558", "title": "Lada Kozlíková", "text": "Lada Kozlíková\n\nLada Kozlíková, provdaná Usnulová, (* 8. října 1979, Vyškov) je česká dráhová a silniční cyklistka. V roce 2000 se zúčastnila letních olympijských her v Sydney a v roce 2004 letních olympijských her v Athénách. Je držitelkou 40 medailí, z toho 26 zlatých z Mistrovství České republiky. V roce 2010 byla zvolena za KDU-ČSL do zastupitelstva města Vyškova, ale mandátu se vzápětí vzdala.\n\n\n"}
{"id": "201559", "url": "https://cs.wikipedia.org/wiki?curid=201559", "title": "Bakelit", "text": "Bakelit\n\nBakelit je fenolformaldehydový polykondenzát (pryskyřice), který v roce 1907 jako první připravil belgický chemik Leo Hendrik Baekeland (1863–1944). Bakelite™ a Bakelit™ jsou ochranné značky německé společnosti \"Bakelite AG\", ale samotný název „bakelit“ velmi rychle zdomácněl v hovorové řeči jako označení víceméně všech umělých hmot.\n\nOpíraje se o výzkum německého chemika Hermanna Staudingera, který položil teoretické základy makromolekulární chemie, experimentoval Leo Baekeland v letech 1907–1909 s fenolem a formaldehydem. Zjistil, že tyto dvě sloučeniny při zvýšené teplotě navzájem exotermicky reagují za vzniku tuhého kondenzátu – pryskyřice. Také zjistil, že v této pryskyřici jsou obě sloučeniny vázané různými způsoby, čímž vytvářejí poměrně složitou prostorovou strukturu. Po oddestilování reakcí vzniklé vody zůstala jen měkká hmota, která se dala tvarovat pomocí forem.\n\nBaekeland si rychle uvědomil možnosti, které bakelit nabízí a 25. května 1910 založil společně s podnikatelem J. Rütgersem společnost \"Bakelite GmbH\" ve městě Erkner nedaleko Berlína. V té době byl fenol jen odpadem při destilaci kamenného uhlí a až firma \"Bakelite\" jej začala ve velké míře využívat k výrobě bakelitu.\n\nBakelit se rozšířil velmi rychle – už v 30. letech 20. století jen v Německu existovalo více než 100 výrobců předmětů z bakelitu.\n\nPo druhé světové válce byla firma přestěhována do města Iserlohn. V roce 1957 začala výroba fenolových pryskyřic v Duisburgu, kde se od roku 1959 vyráběly i různé epoxidové pryskyřice. Koncem 80. let odkoupila společnost \"Bakelite AG\" některé evropské společnosti a dnes produkuje více než 2 000 různých plastů, čímž patří k největším výrobcům plastů na světě.\n\nPolykondenzace fenolu a formaldehydu probíhá podle následující reakce:\n\nPo ochlazení a vytvrzení je tato hmota odolná vůči mechanickému poškození, teplu a kyselinám. Bakelit patří k reaktoplastům a na rozdíl od termoplastů (např. polyethylen, celuloid) ho není možné po ochlazení opětovným zahřátím tvarovat. Vzniklý bakelit má vždy tmavohnědou až černou barvu a na světle postupně tmavne.\nPři lisování výrobků z bakelitu se do hmoty většinou přidávají různé příměsi, například dřevná nebo kamenná moučka, textilní vlákna atd.\n\nBakelit měl v minulosti velmi široké použití v domácnostech; obzvlášť kuchyňské přístroje, telefony, různé ozdobné předměty, bižuterie, kancelářské potřeby a elektroinstalační materiál.\n\nI dnes se ještě používá k výrobě předmětů, u kterých je důležitá odolnost vůči teplotě, ohnivzdornost a chemická odolnost. Produkty z bakelitu jsou dnes pro svůj osobitý design a historický význam často vyhledávanými sběratelskými předměty.\n\n"}
{"id": "201560", "url": "https://cs.wikipedia.org/wiki?curid=201560", "title": "Brahmánka", "text": "Brahmánka\n\nBrahmánka je velká, silná a výrazně zmasilá slepice, které se chová především jako plemeno s masnou užitkovostí.\n\nPro brahmánky je typické mohutné, široké a vysoko nesené tělo. Hřeben je malý, hráškovitý, třířadý a bez trnu, mezi jemnými krčními laloky je dobře vyvinutý krční záhyb. Jsou nápadné bohatým, měkkým peřím a opeřenými běháky.\n\nJe to především masné plemeno s klidnou povahou. Jsou kvokavé, roční průměrná snáška činí 120-140 vajec se žlutohnědou škořápkou o hmotnosti minimálně 53 g.\n\nBrahmánka byla vyšlechtěna v okolí řeky Brahmaputra v Indii. Prošlechtěny byly v USA.\n\nBrahmánka je otužilá, nenáročná slepice, která může být celoročně venku. Jsou klidné a přítulné a vyžadují přiměřeně velký výběh, ale péče o jejich bujné opeření vyžaduje určitou pozornost.\n\nBrahmánky jsou také chované v některých českých zoologických zahradách:\n\n"}
{"id": "201563", "url": "https://cs.wikipedia.org/wiki?curid=201563", "title": "Vjačeslav Tichonov", "text": "Vjačeslav Tichonov\n\nVjačeslav Vasiljevič Tichonov ( ; 8. února 1928, Pavlovskij Posad, Moskevská oblast - 4. prosince 2009, Moskva, Rusko) byl ruský herec. Znám je, mimo jiné, díky své roli Stierlitze v televizním seriálu \"Sedmnáct zastavení jara\".\n\nJeho rodiči byli textilní mechanik Vasilij Tichonov a vychovatelka v mateřské školce Valentina Tichonovová. Za druhé světové války musel přerušit běžnou školní docházku, vyučil se soustružníkem a začal tuto profesi vykonávat ve vojenském průmyslu. Tajně ale snil o kariéře filmového herce, ačkoli rodiče si z něho přáli mít inženýra nebo agronoma.\n\nAčkoliv nesložil přijímací zkoušky, v roce 1945 jej do své třídy ve Všesvazovém státním institutu kinematografie (VGIK) zapsal Boris Bibikov.\n\nJeště v průběhu studií vystupoval ve své první filmové roli Volodi Osmuchina v \"Mladé gardě\". Pro většinu herců jeho generace byl film startovní čarou k jejich další filmové kariéře, on ale na další roli musel 10 let čekat.\n\nMezi tím působil v divadle, konkrétně od roku 1950 v Divadle filmového herce v Moskvě (např. role Medvěda v představení \"Obyčejné kouzlo\").\n\nAž v roce 1957 se vrátil k filmu větší rolí traktoristy Matvěje Morozova ve filmu \"Rozcestí\". Setkal se tak s režisérem S. I. Rostockým, se kterým zahájil dlouholetou spolupráci. Morozova ztvárnil jako nevšedního romantického snílka, uzavřeného do sebe, čímž naznačil herecký styl, který mu byl vlastní po celou kariéru, a to i v případech, kdy hrál postavy hrdinů.\n\n\"Rozcestí\" a následující \"Uloupená loď\" přesvědčily režiséry o jeho hereckých kvalitách a ten se plně začal věnovat filmovému herectví.\n\nRozsáhlou hereckou plochu mu nabídla role knížete Bolkonského ve filmu \"Vojna a mír\" Sergeje Bondarčuka, za film \"Dočkáme se pondělí\" S. I. Rostockého naopak obdržel v roce 1969 státní cenu. Vrcholem jeho kariéry se pak bezesporu stal televizní seriál \"Sedmnáct zastavení jara\" z roku 1973, v němž hrál hlavní postavu plukovníka rozvědky Isajeva, působícího v nacistickém Německu pod jménem Stierlitz.\n\nV osmdesátých a devadesátých letech pokračoval v aktivitě přiměřené svému věku, vytvořil ještě řadu kvalitních rolí.\n\nPoprvé byl ženat se svou spolužačkou z VGIK, herečkou Nonnou Morďukovovou, spolu měli syna Vladimira, který se stal rovněž hercem a v mladém věku zemřel na předávkování drogami. Manželství se později rozpadlo a on se podruhé oženil s překladatelkou a pedagožkou Tamarou Tichonovovou, jejich dcera Anna Tichonovová (* 1969) se také stala herečkou.\n\nŽil v Moskvě, byl vášnivým fotbalovým a hokejovým fanouškem (podporoval klub Spartak Moskva) a rybářem.\n\nVýznamnou rolí pro něj i pro celou jeho hereckou generaci byla bezpochyby spolupráce se Sergejem Gerasimovem na filmu \"Mladá garda\". Natáčení v roce 1948 absolvovali mladí herci většinou ještě jako studenti. Tehdejší sovětská filmová škola si zakládala na pečlivé přípravě před natáčením, tzv. „vrůstání“ herců do svých rolí (vč. dlouhodobého pobytu v místech reálných událostí). Role Volodi Osmuchina nemá ve filmu (podobně jako v knize) velký prostor, ale pro něj byla velkou školou.\n\nRozsáhlý čtyřdílný film \"Vojna a mír\" režiséra Sergeje Bondarčuka, který byl natočen na motivy románu Lva Nikolajeviče Tolstého mu nabídl další možnost k úspěšnému průlomu. I v tomto případě dlouhé natáčení vyžadovalo plné soustředění na tuto roli a se jí v rámci možností velmi věnoval. Jeho výkon byl přijat kritikou rozpačitě a sám režisér Sergej Bondarčuk nebyl docela přesvědčen o výsledku jejich vzájemné spolupráce. Diváci ale měli z hercova vystoupení jiný dojem, kterému aspoň v Rusku dal čas zapravdu. Kritikové považují jeho Bolkonského za příklad idealisty, který překračuje svým životním názorem svou dobu. Navzdory jeho uznání doma v Rusku je dnes ve světě celý Bondarčukův projekt přijímán vesměs jako příliš velikášský.\n\nPříkladem v jiném smyslu slova - jako příklad kladného hrdiny i vzor pro tehdejší společnost - se stal i jeho Melnikov ve filmu Stanislava Rostockého \"Dočkáme se pondělí\" z roku 1969.\n\nVpravdě životní rolí byl ale pro něj stal rozvědčík Isajev, známější před svým krycím jménem Stierlitz. Hlavní role v \"Sedmnácti zastaveních jara\" mu přinesla kromě Státní ceny hlavně nezměrnou popularitu. Vytvořil zde složitou postavu, prodal svůj talent vytvářet při úspornosti hereckých prostředků charaktery nasycené vnitřním životem. Utajování skutečného charakteru, které jaksi přirozeně vyplývalo z jeho hereckého naturelu, nyní bylo posíleno nutností vyjádřit dvě různé polohy charakteru postavy, skrývajícího své skutečné já v týlu nepřítele. Tak, jak zůstal plukovník Isajev divákům trochu skryt, do detailů rozehrál postavu Stierlitze, v němž Isajev prožíval svůj druhý, cizí život. On sám a režisérka Lioznovová tak dovedli na vyšší stupeň dřívější filmy o tajném odboji proti nacistům, včetně \"Mladé gardy\".\n\nStátní cena, kterou obdržel za roli v Rostockého filmu \"Bílý Bim, Černé Ucho\" z roku 1977, dělá z postavy Ivana Ivanoviče další hercovu významnou úlohu. Podle kritiky již šlo o tak ucelenou osobnost, že jejímu hereckému ztvárnění již nebylo co vytknout.\n\nZapsal se do paměti českého a československého publika nejen svými výše zmíněnými významnými rolemi, ale také ve dvou filmech, které se v Sovětském svazu nedočkaly velkého ohlasu.\n\nV roce 1959 Rostockij natočil v československo-sovětské koprodukci povídkový film z období osvobozování Československa \"Májové hvězdy\". V jednom ze čtyř filmových příběhů hraje velitele ženijní jednotky Andreje Rukavičkina, s nímž se sblíží česká mladá česká učitelka Jana (v podání Jany Brejchové).\n\nDalším filmem, ve kterém se vrátil do Prahy, byla v roce 1978 \"Píseň o stromu a růži\" režiséra Ladislava Rychmana. Hraje zde ruského stavitele Pražského metra, který se vrací do Prahy (v níž byl také už jako voják Rudé armády na konci druhé světové války), aby v ní pomáhal hloubit metro.\n\nOficiální text dnešního distributora filmu vytýká snímku, že \"„sklouzává k naivnímu ochotničení, z něhož čpí jedině ideologická dikce“\".\n\nBěhem svého života obdržel velké množství státních vyznamenání (Leninův řád ad.). Mnohokrát byl oceněn přímo za své umělecké úspěchy, například třikrát státní cenou:\n\n\nByl jmenován národním umělcem SSSR (1974). Na II. filmovém festivalu slovanských a pravoslavných národů obdržel v roce 1993 cenu za významný přínos slovanské kinematografii. Dva z filmů, ve kterých hrál, byly oceněny Oscarem pro nejlepší neanglicky mluvený film (\"Vojna a mír\" a \"Unaveni sluncem\").\n\n\n\n\n\n"}
{"id": "201565", "url": "https://cs.wikipedia.org/wiki?curid=201565", "title": "Pařížská šestka", "text": "Pařížská šestka\n\nPařížská šestka ( – název inspirovaný Pětkou, sdružením ruských umělců) je jméno, kterým roku 1920 označil kritik Henri Collet ve svém článku, nazvaném \"Les cinq russes, les six français et M. Satie\" (Pět Rusů, šest Francouzů a pan Satie – Comoedia, 16. ledna 1920) skupinu francouzských skladatelů, pracujících na Montparnassu a jejichž hudba je často považována za vzdor proti wagnerismu a impresionismu.\n\nFormálně byli členy Pařížské šestky:\n\nMnoho dalších se účastnilo neformálně, mezi těmi nejvýznamnějšími Erik Satie, Jean Cocteau a Jean Wiéner.\n\nKdyž bylo v roce 1917 mnoho divadel a koncertních síní zavřeno kvůli válce, rozhodli se Blaise Cendrars a malíř Moise Kisling uspořádat koncert na 6 Rue Huyghens, kde měl svůj ateliér malíř Emile Lejeune. Pro tuto událost byly stěny ateliéru ověšeny plátny od Picassa, Matisse, Légera, Modiglianiho a dalších. Hrála se hudba Satieho, Aurica, Honeggera a Dureyho. Právě na tomto koncertě napadlo Satieho, že by kolem sebe mohl vytvořit skupinu skladatelů, nazvanou \"Les Nouveaux Jeunes\", předchůdce Pařížské šestky.\n\nMilhaud tvrdil, že:\nJiný názor vyslovila italská muzikoložka Ornella Volta (*1927), podle které Cocteau manévroval a pokoušel se stát hlavou avantgardní skupiny oddané hudbě, stejně jako nedlouho předtím vznikly kubistické a surrealistické skupiny v malířství a literatuře s Picassem, Apollinairem a Bretonem jako vůdčími osobnostmi. Skutečnost, že Satie opustil \"Les Nouveaux Jeunes\" méně než rok poté, co skupinu založil, byla pro Cocteaua „darem z nebes“; jeho publikace \"Le Coq et l'Arlequin\" údajně odstartovala vznik Pařížské šestky.\n\nPo první světové válce se začali Jean Cocteau a \"Pařížská šestka\" scházet v baru s názvem „La Gaya“, přejmenovaném na \"Boeuf sur le toit\" (Vůl na střeše). \n\nSkupina byla oficiálně založena v lednu 1920 dvěma články francouzského hudebního kritika a skladatele Henriho Colleta v časopise Comoedia. I když se zdá zřejmé, že za články stojí Jean Cocteau, název přesto zvolil Collet, který se rozhodl pro srovnání s ruskou skupinou Pětka.\n\nSkupina vydala společně album klavírních kousků, známé jako \"Album des Six\" (Album Pařížské šestky). Pět členů skupiny také spolupracovalo na hudbě pro Cocteauovo dílo \"Les Mariés de La Tour Eiffel\" (Svatebčané na Eiffelovce), produkované Ballets Suédois, konkurenty Ballets Russes. Cocteau původně zadal hudbu Auricovi, ale protože ten nestihl dodat hudbu včas, rozdělil úkol mezi všechny zbylé členy skupiny. Durey nebyl v té době v Paříži a proto se projektu neúčastnil. Premiéra díla byla veřejným skandálem, který se vyrovnal i skandálu předešlého roku, kdy bylo uváděno Stravinského Svěcení jara. Navzdory tomu (nebo možná právě proto) bylo dílo \"Les Mariés de La Tour Eiffel\" v repertoáru Ballets Suédois po celá dvacátá léta.\n\nNení správné říci, že s uvedením \"Les Mariés de La Tour Eiffel\" Pařížská šestka zanikla. Louis Durey se nadále účastnil všech koncertů, událostí a výročí skupiny, takže skupina se nerozpadla, jako spíše její jednotliví členové se vydali po svých individuálních stezkách, tak jak to v počátečním citátu naznačil Darius Milhaud.\n\n\n"}
{"id": "201566", "url": "https://cs.wikipedia.org/wiki?curid=201566", "title": "Arafurské moře", "text": "Arafurské moře\n\nArafurské moře je tropické moře nacházející se mezi severní Austrálií, Novou Guinejí a ostrovy Tanimbarskými a Aruskými. Je okrajovým mořem Tichého oceánu, ale kvůli své poloze je též považováno za součást Indického oceánu.\n\nJeho rozloha je 1 037 000 km², průměrná hloubka 150 m a největší hloubka 3652 m. Horní vrstvy vody vykazují celoročně vysoké teploty.\nTorresovým průlivem je spojeno s Korálovým mořem v \"Tichém oceánu\".\n\"Arafurské moře\" je bohaté na ryby, čehož využívají všechny země na jeho pobřeží. Loveny jsou hlavně tuňáci, makrely, různé sardinky a garnáty.\n"}
{"id": "201581", "url": "https://cs.wikipedia.org/wiki?curid=201581", "title": "Reformovaná církev", "text": "Reformovaná církev\n\nReformované církve vzešly ze švýcarské reformace 16. století spojené se jmény Ulricha Zwingliho a Jana Kalvína. Jejich doktrínou je kalvinismus, který představuje po luteránství druhý nejvýznamnější směr protestantského učení.\n\nSpolu s luterány vyznávají reformovaní spasení z Boží milosti (sola gratia) na základě Bible (sola scriptura), které člověk přijímá vírou (sola fide). Svou víru definují v helvetském vyznání víry. Zdůrazňují svrchovanou Boží vládu nad světem. Jejich bohoslužby jsou prosté, zbaveny ceremonií. Na rozdíl od luteránů však Večeři Páně chápou jako pouze symbolické připomínání Kristovy oběti a jeho přítomnosti v církvi.\n\nV Evropě se kromě Švýcarska tyto církve nejvíce rozšířily ve Francii, Nizozemsku a Maďarsku. Ve Skotsku a ve Spojených státech se užívá označení presbyterní církve, podle způsobu vnitřní organizace církve. Presbyterní (nebo též presbyterně-synodní) zřízení je charakterizováno vícestupňovostí církevní správy: sbor volí tzv. starší (presbytery), z nichž se opět volbou vysílají zástupci do vyšších orgánů. Vedle toho existují církve se zřízením kongregačního typu, kde každý sbor tvoří samostatnou jednotku a nemá nad sebou žádný nadřízený orgán (např. baptisté).\n\nVětšina národních církví je sdružena do Světového společenství reformovaných církví (WCRC, World Communion of Reformed Churches, dříve Světová aliance reformovaných církví) které zahrnuje více než 230 reformovaných církví po celém světě a má kolem 80 milionů členů.,\n\nToleranční patent z roku 1781 povoloval v v Čechách a na Moravě dvě protestantské církve - augsburského (tj. luterského) a helvetského (tj. kalvínského) vyznání. Koncem roku 1918 se církve sloučily a sbory obou církví vytvořily Českobratrskou církev evangelickou(ČCE). K reformované tradici se hlásí také např. Bratrská jednota baptistů nebo Církev bratrská (původně s názvem \"Svobodná reformovaná církev\" a později \"Jednota českobratrská)\".\n\n"}
{"id": "201584", "url": "https://cs.wikipedia.org/wiki?curid=201584", "title": "Kaple svatého Michala (Vyškov)", "text": "Kaple svatého Michala (Vyškov)\n\nKaple svatého Michala je kaple stojící v místní části města Vyškova v Brňanech na místě původního farního kostela.\n\nDnešní kaple stojí na místě dřívějšího farního kostela ze 14. - 15. století při kterém se do roku 1789 i pohřbívalo. Tento farní kostel byl zbořen roku 1806. Jako jediné středověké prvky se dochovaly dva kamenné pilíře a lze předpokládat že pod podlahou kaple se mohou nacházet kosterní pozůstatky. Celková oprava kaple proběhla roku 2006.\n \n"}
{"id": "201588", "url": "https://cs.wikipedia.org/wiki?curid=201588", "title": "Prince of Persia: The Sands of Time", "text": "Prince of Persia: The Sands of Time\n\nPrince of Persia: The Sands of Time (Princ z Persie: Písky času) z roku 2003 je čtvrté pokračování hry Prince of Persia. Vytvořil jej francouzský vývojářský tým Ubisoft. Sands Of Time je začátkem nové POP trilogie a navazují na něj díly , a , který se odehrává mezi Sands of Time a Warrior Within. Hra byla vyvinuta pro PlayStation 2, Xbox, Gamecube, Game Boy Advance a PC.\n\nPrince of Persia: Sands of Time je akční hra s prvky logických hádanek, zobrazena z pohledu třetí osoby (Tomb Raider, MDK). Herní systém dovoluje využívat akrobacii a rozšířené možnosti pohybu hlavní postavy jako jsou různá salta, přemety, běhání po zdech a odrážení se od nich, lezení po lanech, sloupech a různých převisech apod. Pohyby a ovládání postavy musí hráč dobře zvládnout, dle situace rychle kombinovat a pomocí nich bojovat s nepřáteli, vyhýbat se různým pastím a nástrahám a otevírat si zamčené cesty k dalším lokacím ve hře. Hra je postavena, kromě bojů s nepřáteli a prolézáním po prostorách a lokacích, i na dobře zpracovaných hádankách, které většinou vyžadují hráčovo logické uvažování, orientaci v čase a prostoru a nutí manipulovat s předměty v dané situaci pro úspěšné vyřešení aktuálního puzzlu. Při postupu hrou pomáhá hlavnímu hrdinovi princezna Farah. Často se, ať už z vlastní vůle nebo díky dění náhody, dostane do míst, kam se Prince sám dostat nemůže. Díky tomu jsou obě postavy schopné vzájemně kooperovat na dvou různých místech zároveň a pomáhat jeden druhému při procházení složitými komplexy a scenériemi. Postava princezny Farah je řízena samotnou hrou a hráč ji ovládat nemůže. Spolu s princeznou Farah pomáhá hráči v postupu ještě artefakt \"Dýka času\", která je důležitým předmětem v celé zápletce daného příběhu. Kromě různých možností při boji s protivníky, dává hráči a jeho postavě schopnost na krátkou chvíli obrátit chod času ve hře. Často se tak využívá hlavně v případech, kdy herní postava umře, nebo v těžkých situacích, kdy už není jiná možnost, jak blížící se nebezpečí odvrátit.\n\nHra začíná útokem Krále Shahramana a jeho armády společně s jeho synem – Princem – na Maháradžovo město. Při obsazení hlavního paláce jsou objeveny velké přesýpací hodiny a \"Dýka času\". Objevené artefakty spolu s dcerou Maharádži – Princeznou Farah, jsou odvezeny do paláce Sultána. Zde Princ na popud Vezíra (bývalý rádce Maharádži), zabodne Dýku času do přesýpacích hodin. Tím nechtěně způsobí, že jsou všichni obyvatelé sultánova města proměněni v monstra. Proměny je ušetřen Vezír, který celou situaci naplánoval a nyní hodlá ovládat mocné temné síly, a také Prince a Farah, kteří v poslední chvíli utečou do komplexů sultánova paláce hemžícího se monstry a smrtícími mechanismy. Prince a Farah rychle pochopí, že musí začít spolupracovat, aby celou záležitost rychle napravili a zachránili i své životy. Díky nutnosti spolupracovat a řešit společné problémy, se obě postavy, na vzdory počáteční nevraživosti, sbližují. Ke konci je však Farah zabita a Prince z posledních sil opět zabodne Dýku do přesýpacích hodin, aby byl vzápětí celý čas vrácen do doby před napadnutím Maharádžova města, objevení Dýky a přesýpacích hodin.\nPomocí ní můžete provádět vrácení času, zpomalení času, zmrazení protivníka, megazmrazení (zmrazení všech protivníků).\n\nK vrácení a zpomalení času potřebujeme písečná políčka. Po získání dýky času jich máme celkem 4. K vrácení času spotřebujeme písek z jednoho políčka. Písek můžeme doplnit vysáváním písku z nepřátel nebo z písečného obláčku. Písečný obláček nejen doplní všechny stávající písečná políčka, ale začne tvořit i další. Po zabodnutí dýky do osmi písečných obláčků získáme další písečné políčko.\n\nPři vysávání písků z nepřátel se tvoří půlměsíce (maximální počet půlměsíců je počet písečných políček). Jeden půlměsíc je třeba k zmrazení jednoho protivníka. Při megazmrazení se spotřebují všechny půlměsíce.\n\nHra je rozdělena na celkem 40 úrovní. Ty jsou označeny názvem a procenty, které značí, jakou část hry máme za sebou. Hru lze uložit pouze na konci každé úrovně tím, že vstoupíme do písečné záře, které stoupá ze země. Při každém uložení vidíme vizi, která bude v následující úrovni.\n\nOproti předchozím verzím Prince of Persia, kde se zdraví doplňovalo pomocí lahviček, v této verzi se zdraví doplní napitím se vody (z řeky, fontánky, bazénku). Pít můžeme tak dlouho, dokud se neobnoví úplně všechno zdraví (modrá čára nahoře obrazovky). Na skrytých místech hry se nachází magické fontánky. Pokud se z ní Princ napije, doplní se mu stávající zdraví a navíc se mu původní zdraví o kousek navýší.\n\nTato hra se již dočkala i filmového zpracování. Film se stejným názvem produkoval Jerry Bruckheimer, režíroval Mike Newell. Na scénáři se podíleli 4 lidé, mezi kterými byl i Jordan Mechner – tvůrce původní hry Prince of Persia. Světovou premiéru měl 26. května 2010.\n\nHudebního doprovodu se ujal Stuart Chatwood, člen již zaniklé hudební skupiny The Tea Party. Tomu se podařilo zachytit hudební prvky orientu a blízkého východu a kombinuje je společně s rockovou a elektronickou hudbou. Díky tomu doprovodné skladby přímo podkreslují malebnost paláců, rozlehlých kobek a přírodních scenenérií. Na straně druhé dynamický podkres vede hráče v akčním jednání a přidává tempo do hry. Ženské vokály v Chatwoodových skladbách má potom na svědomí Maryem Tollar až na závěrečnou skladbu \"Time Only Knows\", kterou nazpívala zpěvačka Cindy Gomez.\n\nOficiální hudební doprovod vyšel 3. listopadu 2003 také na samostatném nosiči jako \"Prince of Persia: The Sands of Time Original Soundtrack\".\n"}
{"id": "201592", "url": "https://cs.wikipedia.org/wiki?curid=201592", "title": "Vícestupňová raketa", "text": "Vícestupňová raketa\n\nVícestupňová raketa je princip konstrukce raket, který umožňuje efektivně dosáhnout vyšší rychlosti, než by bylo možné jen jednoduchou raketou. Vícestupňová raketa se skládá z více samostatných částí (stupňů), vybavených motory a palivem, které se během letu postupně oddělují. Stupně mohou být umístěny nad sebou, nebo vedle sebe.\n\nVe starší literatuře se lze setkat i s pojmem raketový vlak. (Výraz \"Raketový vlak\" se spíše používá pro ruské projekty vlaků s balistickými střelami.)\nPodle Ciolkovského rovnice závisí rychlost, kterou raketa dosáhne, pouze na dvou parametrech: výtokové rychlosti plynů z raketového motoru a poměru mezi hmotností rakety (její konstrukce a užitečného zatížení) a paliva. Výtoková rychlost plynů z raketového motoru má fyzikální omezení, dané výhřevností paliv. Po volbě optimálního paliva lze tedy rychlost zvyšovat jen zlepšováním poměru mezi hmotností paliva a hmotnosti konstrukce rakety. Zlepšování tohoto poměru však naráží na technická omezení.\n\nŘešení problému navrhli nezávisle přinejmenším čtyři vynálezci:\n\nToto řešení spočívá v sestavení několika raket dohromady tak, že další raketa (označovaná jako stupeň) je nesena jako užitečné zatížení předchozí rakety. Po ukončení práce nižších stupňů jsou tyto odhozeny. V letu pokračují pouze zbývající vyšší stupně, které nemusejí urychlovat neužitečnou hmotnost již vyhořelých stupňů, jejich konstrukce, prázdných nádrží a motorů. \n\nNa principu vícestupňové rakety pracují prakticky všechny současné nosné rakety a balistické střely.\n"}
{"id": "201593", "url": "https://cs.wikipedia.org/wiki?curid=201593", "title": "Východofranská říše", "text": "Východofranská říše\n\nKrálovství východních Franků (latinsky \"regnum Francorum orientalium\") je oficiální název státního útvaru, který je obecně znám pod názvem Východofranská (někdy též Východofrancká) říše, a to až do začátku 12. století, také jen jako Východní Franky (latinsky \"Francia orientalis\") a od Od 11. století také znám jako Království Němců (latinsky \"Regnum Teutonicorum\"), je původcem, resp. předchůdcem, středověkého Německého království a Svaté říše římské.\n\nUtváření Východofranské říše zasahuje až do vleklých sporů o nástupnictví mezi potomky Karla Velikého. Ludvík I., \"Zbožný\", (778-840) bojoval proti jeho synům o nadvládu nad Franskou říší, kterou na počátku roku 830 definitivně ztratil. Jeho syn Ludvík II. (\"Němec\"), který již od roku 831 vládl v Vévodství bavorském, Durynsku, Vévodství franském a Vévodství saském, převzal v roce 833 regentství ve východní části Franské říše.\n\nPoté vybudoval království a soudržnost kmenů resp. kmenových vévodství ve svém vladařském dosahu. Verdunskou smlouvou z roku 843 zapsal Ludvík Němec do dějin Evropy Východní Franky coby samostatné království.\n\nJméno \"regnum Francorum orientalium\" se však objevuje až o něco později, přesněji v roce 920, kdy Karel Dobrý a Jindřich I. Ptáčník uzavřeli bonnskou smlouvu. Karel směl svou říši nazývat \"Regnum Francorum occidentalium\", („Království západních Franků“).\n\nGermánská Východofranská říše byla poněkud odlišná od romanizované Říše západofranské. Byla z větší části položená mimo antické Imperum Romanum a její podobu jí vtiskly zejména sebevědomé kmeny a kmenoví vévodové. Tato vlastnost se výrazně táhne celými německými dějinami.\n\nOd 10. století byla Východofranská říše označována též jako \"regnum Teutonicorum\". Toto označení se však prosadilo teprve v 11. století, tedy od dob Sálské dynastie.\n\nVýraz \"regnum\" označoval nejprve obecně „vládu, dosah moci, království“ a samotná jednotlivá vévodství se v oněch časech označovala jako \"regnum\". Jako „Teutonici“ (společný výraz pro německy mluvící kmeny) byla říše chápána hlavně pouze, když vojsko složené z germánských vojáků táhlo přes Alpy do Itálie. Okolo panovníka se seskupili Frísové, Starosasové, Lotrinkové, Durynkové, Frankové, Alemáni a Bavoři. Celkem vzato, byla \"Východofranská říše\" (\"Svatá říše římská\") rovnocenným nástupnickým státem podle tradice franské a podle tradic antického Římského impéria.\n\n\n"}
{"id": "201594", "url": "https://cs.wikipedia.org/wiki?curid=201594", "title": "Sorabistika", "text": "Sorabistika\n\nSorabistika je filologický obor, který se zabývá literaturou a jazykem Lužických Srbů, slovanského národa žijícího ve východním Německu.\n\nSorabistika se vyučuje například na Filozofické fakultě Univerzity Karlovy. Sorabistické přednášky zde byly pořádány od roku 1901. V roce 1933 byla zřízena (dnes již samostatně neexistující) katedra sorabistiky a prvním profesorem v oboru sorabistiky se stal Josef Páta. Kromě Prahy se sorabistika vyučuje také v Lipsku, Postupimi, Varšavě a ve Lvově.\n\n"}
{"id": "201596", "url": "https://cs.wikipedia.org/wiki?curid=201596", "title": "Ludvík Němec", "text": "Ludvík Němec\n\nLudvík Němec je jméno více osob: \n\n"}
{"id": "201597", "url": "https://cs.wikipedia.org/wiki?curid=201597", "title": "Romeo Stodart", "text": "Romeo Stodart\n\nRomeo Stodart (narozen 1975, Trinidad a Tobago) je zpěvák, kytarista a vůdčí osobnost britské indie popové skupiny The Magic Numbers. Mimo Romea kapelu tvoří jeho sestra Michelle a další sourozenecký pár Sean a Angela Gannonovi.\nThe Magic Numbers vznikli v roce 2002 a natočili dosud tři desky.\n"}
{"id": "201606", "url": "https://cs.wikipedia.org/wiki?curid=201606", "title": "2M1207", "text": "2M1207\n\n2M1207 (celým názvem 2MASS J1207334-393254) je hnědý trpaslík v souhvězdí Hydry. Kolem hvězdy obíhá objekt 2M1207b, který je patrně jednou z prvních objevených exoplanet a současně i první zjištěná exoplaneta obíhající kolem hnědého trpaslíka. Od Země je vzdálen okolo 53 parseků (173 světelných let), zdánlivá hvězdná velikost je 13, hmotnost je 23krát větší než hmotnost planety Jupiter.\n"}
{"id": "201608", "url": "https://cs.wikipedia.org/wiki?curid=201608", "title": "Heikki", "text": "Heikki\n\nHeikki je švédský indie popový projekt soustředěný kolem Marie Eriksson z The Concretes a Jariho Haapalainena z The Bear Quartet. Sestavu doplňují měnící se skupina muzikantů. Duo se potkalo v roce 1999 a převzalo název po křestním jménu Haapalainenovy finské matky. První nahrávka, eponymní mini cd, vyšlo v roce 2002. V roce 2004 následuje regulérní debutová deska s názvem 2. Ta během jara 2005 vyšla i ve Spojených státech. Tvorbu Heikki lze charakterizovat jako mix dívčího popu (tak jak byl definován na přelomu padesátých a šedesátých let Philem Spectorem), folku a country popu.\n\n\nHeikki na alllmusic.com\n"}
{"id": "201609", "url": "https://cs.wikipedia.org/wiki?curid=201609", "title": "Maror", "text": "Maror\n\nMaror (: מָרוֹר) představuje hořké byliny, které jsou jedeny při Sederové večeři o židovském svátku Pesach. Podle Božího přikázání měli židé jíst na Hospodinovu počest pesachového beránka (pesach korban) spolu s nekvašeným chlebem (maces) a hořkými bylinami (מְרֹרִים, merorim) při památeční hostině, která má být slavena každým rokem. Pojídání maroru je symbolické a má připomínat trpkost života v egyptském otroctví. Tuto symboliku ještě zvyšuje namáčení maroru do charosetu. Typy zeleniny, z kterých se získává maror uvádí Talmud (Pesachim 39a). Tradičně se používá hlávkového salátu nebo křenu. Z dalších vhodných jsou například čekanka a pampeliška. Obě byliny jsou výslovně zmíněné v Mišně.\n\nSlovo maror pochází z hebrejského מַר – mar, což znamená \"hořký, trpký\".\n\nPodle Hagady, tradičního textu, který se čte při Sederu a který vysvětluje podobu a zvyky Sederu, maror symbolizuje hořkost otroctví v Egyptě. Následující verš z Tóry v českém rabínském překladu zdůrazňuje tuto symboliku: „A tak zhořkly jejich životy těžkou prací s maltou, cihlami a prací všeho druhu na poli…“.\n\nBěhem Sederu jíme maror tak, že jej namáčíme do charosetu (směs strouhaných jablek, oříšků, zázvoru, skořice a vína), jež má symbolizovat hlínu, z níž židé v egyptském otroctví vyráběli cihly.\n\n\n\n"}
{"id": "201614", "url": "https://cs.wikipedia.org/wiki?curid=201614", "title": "Downhill", "text": "Downhill\n\nDownhill (neboli \"sjezd\") je cyklistická MTB disciplína řazená mezi extrémní sporty.\n\nPodstatou této disciplíny je co nejrychleji projet určenou trasu. Ta bývá 1,5 až 5 km dlouhá, většinou jen s přírodními, občas i s uměle vybudovanými překážkami. Celá trať je umístěna na svahu až s 12% klesáním s téměř nulovým podílem rovinek a stoupání, se kterými se v podstatě setkáváme jen jako s nájezdy na skok. I přes často velmi vysokou technickou náročnost je jediným kritériem určujícím pořadí jezdce dosažený čas. Člověku, který tento sport spatří poprvé, mohou některé úseky, které jezdci projíždějí na kolech, připadat jako neprojetelné.\n\nDownhill se původně jezdil jako doplňková disciplína cross country. Jezdilo se jak na stejných tratích (na kterých se často objevovaly i dlouhé úseky téměř po rovině), tak na stejných kolech a ke špičce v obou disciplínách patřili titéž jezdci. Postupem času se downhillové tratě stávaly náročnějšími hlavně po technické stránce. Ubývaly rovinaté pasáže, přibývaly terénní překážky (kořeny, kameny, skoky). Na těchto tratích se stalo nutností celoodpružené kolo a jezdci se na tuto disciplínu začali specializovat. Zatímco v počátcích se downhilloví jezdci rekrutovali hlavně z řad cross country jezdců, dnes jsou to zejména jezdci BMX, trialu či motokrosoví jezdci. Nejlepším současným světovým jezdcem (rok 2010) je Australan Sam Hill, nejlepším Čechem je Matěj Charvát.\n\nSjezdová kola se vyvinula z původních horských kol, která se používají pro běžné cross country. Na počátku sjezdové historie měla horská kola pouze přední odpružení (to bylo například v té době v cross country téměř nepředstavitelné kvůli vyšší hmotnosti odpružené vidlice - v porovnání s pevnou vidlicí kterou tehdejší cross country kola měla). Postupem času, souběžně s vývojem techniky došlo k vylepšení těchto kol. Začala se používat první celoodpružená kola, následně docházelo ke zvětšování zdvihů na vidlici kola a tlumiči (zadní pružení) až na současné hodnoty, které se pohybují kolem 200 mm zdvihu. Pro srovnání, současné standardní horské kolo pro cross country má zdvih okolo 120 mm jak u vidlice, tak u tlumiče. Moderní sjezdová kola v posledních letech procházejí díky vývoji materiálu postupným odlehčením, dnešní běžná hmotnost takového kola je zhruba 18 kilogramů.\n\nZvláštní kapitolu tvoří pevná sjezdová kola, tzv. Hardtaily. Tato kola se vyznačují zesílenou konstrukcí rámů a pouze přední odpruženou vidlicí. V současné době tato kola ztrácejí na popularitě, jelikož celoodpružená sjezdová kola jsou stále dostupnější i pro masový trh. Přesto však většina amatérských i profesionálních jezdců potvrdí, že pevné kolo je pro jezdce do začátku velmi užitečné, jelikož prakticky neodpouští jezdecké chyby.\n\n"}
{"id": "201616", "url": "https://cs.wikipedia.org/wiki?curid=201616", "title": "Oldřich Vlasák", "text": "Oldřich Vlasák\n\nOldřich Vlasák (* 26. listopadu 1955 Hradec Králové) je český politik, od roku 2016 zastupitel Královéhradeckého kraje, bývalý primátor statutárního města Hradce Králové a v letech 2004-2014 poslanec Evropského parlamentu. Dne 18. ledna 2012 byl zvolen do funkce místopředsedy Evropského parlamentu, kterou vykonával až do roku 2014.\n\n\nV letech 2004 až 2009 byl zvolen poslancem Evropského parlamentu, v červnu 2009 svůj poslanecký mandát obhájil ve volbách na dalších 5 let a byl zařazen do Výboru pro regionální rozvoj. Byl členem frakce Evropští konzervativci a reformisté. Dne 18. ledna 2012 se stal místopředsedou Evropského parlamentu. Ve volbách do Evropského parlamentu v roce 2014 kandidoval na 4. místě kandidátky ODS. I přes 7 912 preferenčních hlasů neuspěl a stal se prvním náhradníkem.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nV komunálních volbách v roce 2014 obhájil za ODS post zastupitele města Hradce Králové, a to díky preferenčním hlasům. Na kandidátce byl totiž původně na 5. místě, nakonec skončil první (ODS získala ve městě jen 3 mandáty). Ve volbách v roce 2018 byl opět zvolen. Tentokrát figuroval na 7. místě kandidátky, vlivem preferenčních hlasů však skončil první. Na konci října 2018 se navíc stal radním města.\n\nVe volbách do Senátu PČR v roce 2014 kandidoval za ODS v obvodu č. 45 – Hradec Králové. Se ziskem 18,91 % hlasů skončil v prvním kole na 2. místě a postoupil tak do kola druhého. V něm prohrál poměrem hlasů 39,87 % : 60,12 % s nestraníkem za ČSSD Jaroslavem Malým.\n\nV krajských volbách v roce 2016 byl za ODS zvolen zastupitelem Královéhradeckého kraje. Na kandidátce byl původně na 9. místě, ale vlivem preferenčních hlasů skončil třetí.\n\n"}
{"id": "201617", "url": "https://cs.wikipedia.org/wiki?curid=201617", "title": "Vladimír Guma Kulhánek", "text": "Vladimír Guma Kulhánek\n\nVladimír „Guma“ Kulhánek (* 4. září 1944 Praha) je přední český baskytarista. Byl členem mnoha významných českých hudebních skupin např. Flamengo, Bohemia, Blues Band, Etc..., Stromboli, nebo Krausberry. Je oblíbeným studiovým hráčem a podílel se na dlouhé řadě hudebních alb různých žánrů.\n\nMá velmi osobitý a nezaměnitelný styl plný bohatých figur. Jako jeden z mála českých baskytaristů používá bezpražcovou baskytaru. Jeho velkým vzorem je Jaco Pastorius.\n\nKulhánek vystudoval VŠCHT, ale už od studentských let se věnoval hudbě. Nejprve hrál na kytaru, pak se shodou náhod dostal k baskytaře a u té už zůstal. První významnější kapelou, ve které hrál byla skupina Donald. Se skupinou Flamengo natočil desku \"Kuře v hodinkách\", která je považována za důležitý mezník české beatové hudby.\n\nOd roku 1972 hrál v Semaforu. Pak následovalo působení v doprovodné kapele Evy Pilarové a krátké působení v předříhovské skupině Katapult. Dalšími zastaveními byla pop rocková kapela Bohemia Leška Semelky, Kroky Františka Janečka a kapela Jany Kratochvílové. V letech 1981 – 1984 hrál společně s Lubošem Andrštem a Petrem Lipou v kapele Blues Band Luboše Andršta. Od roku 1985 vystupoval s Etc... Vladimíra Mišíka. V té době se zúčastňoval i jiných projektů – byl hostem Pražského výběru, s Michalem Pavlíčkem a Bárou Basikovou vytvořil Stromboli.\n\nPo opuštění Etc hrál ve skupine Krausberry, doprovází zpěvačku Annu K a vystupuje společně se Stanislavem Kubešem a Romanem Dragounem ve formaci T4. Také hraje ve skupině November 2nd a od listopadu 2011 v blues rockové kapele Kulhánek – Holeček – Razím – Kowacz.\n\nKe všem vyjmenovaným skupinám je potřeba připočítat ještě velké množství studiových nahrávek. Vladimír Kulhánek nemá přesný přehled o všech nahrávkách, odhaduje tento počet asi na osmdesát.\n\nV roce 2013 byl uveden do Beatové síně slávy.\n\nToto je nekompletní seznam studiových alb, na kterých se Vladimír Kulhánek podílel.\n"}
{"id": "201618", "url": "https://cs.wikipedia.org/wiki?curid=201618", "title": "SPAD S.XIII", "text": "SPAD S.XIII\n\nSPAD S.XIII byl slavný francouzský stíhací dvouplošník používaný během první světové války. Byl vyvinut firmou Société Pour L'Aviation et ses Dérivés (SPAD) z předchozího velmi úspěšného typu SPAD S.VII. Patřil nejen mezi nejlepší stíhací letouny celého konfliktu, ale i mezi nejrozšířenější – během války bylo postaveno 8472 strojů a objednávka na dalších 10 000 kusů byla zrušena po uzavření příměří.\n\nData podle \"Vraný, Hurt\"\n\n\n\n"}
{"id": "201619", "url": "https://cs.wikipedia.org/wiki?curid=201619", "title": "Stanisław Taczak", "text": "Stanisław Taczak\n\nStanisław Taczak (1874–1960) byl polský generál.\n\nV roce 1898 byl povolán do německé armády. Roku 1904 byl povýšen na poručíka a v roce 1913 na poručíka. Po vypuknutí první světové války byl povolán do armády. Později v roce 1917 byl přeložen na vlastní žádost do 6. pluku polských legií, velel tam praporu. Následující rok odešel z německé armády. V polské armádě byl v roce 1920 povýšen na podplukovníka. Dne 23. května 1920 získal velení nad 34. pěší brigádou. V roce 1923 byl povýšen na brigádního generála. Roku 1930 odešel do důchodu. Zemřel v roce 1960.\n"}
{"id": "201620", "url": "https://cs.wikipedia.org/wiki?curid=201620", "title": "Saddle Creek Records", "text": "Saddle Creek Records\n\nSaddle Creek Records je americký nezávislý label sídlící ve státě Nebraska v městečku Omaha. Vydavatelství založené v roce 1993 Robbem Nanselem a Mikem Mogisem se původně jmenovalo Lumberjack Records. Rozhodně nejpopulárnější akvizicí Saddle Creek je stěžejní projekt písničkáře Conora Obersta Bright Eyes.\n\n"}
{"id": "201621", "url": "https://cs.wikipedia.org/wiki?curid=201621", "title": "Skalice (Nečín)", "text": "Skalice (Nečín)\n\nSkalice je malá vesnice, která je součástí obce Nečín. Leží asi 4 kilometry od vlastní obce Nečín v okrese Příbram. Vybavenost Skalice je velice nízká, je zde jen jedna restaurace (hospoda) a kaplička, dříve zde bývala i typická malá jednota (krámek).\n\nZajíždí sem také pojízdná prodejna. Vzhledem k tomu, že je tu kvalitní životní prostředí a také proto, že leží jen 50 km od Prahy se zde v poslední době hodně staví a to prakticky jen nové rodinné domky. Ze Skalice je výhled zejména směrem na západ k Brdům.\n\nPrvní písemná zmínka o vesnici pochází z roku 1603.\n\n"}
{"id": "201628", "url": "https://cs.wikipedia.org/wiki?curid=201628", "title": "Jari Haapalainen", "text": "Jari Haapalainen\n\nJari Haapalainen (* 1971 v Luleå) je švédský kytarista, skladatel a hudební producent finského původu, člen The Bear Quartet a Heikki.\n\n\n"}
{"id": "201630", "url": "https://cs.wikipedia.org/wiki?curid=201630", "title": "University of New York in Prague", "text": "University of New York in Prague\n\nUniversity of New York in Prague, s.r.o. (UNYP) je soukromá vysoká škola sídlící v Praze. UNYP je oficiálně uznávaná instituce, která v České republice poskytuje vysokoškolské vzdělání. Nabízí akreditované bakalářské a magisterské programy v anglickém jazyce. Jejími partnery jsou prestižní mezinárodní univerzity ve Spojených státech i v Evropě.\n\nThe University of New York in Prague (UNYP) byla založena v dubnu 1998 ve spolupráci se  State University of New York, New Paltz,  a State University of New York Empire State College. Díky této spolupráci nabízí UNYP svým studentům příležitost získat mezinárodně uznávaný americký titul bakaláře ze State University of New York. UNYP také úzce spolupracuje se svou sesterskou vysokou školou  New York College v řeckých Aténách. New York College má více než dvacetileté zkušenosti s nabídkou mezinárodních bakalářských a magisterských programů, včetně mezinárodních programů MBA v rámci partnerství s akreditovanými americkými i evropskými univerzitami. \n\nOficiální státní uznání bylo univerzitě uděleno Ministerstvem školství, mládeže a tělovýchovy ČR v roce 2001, kdy byly akreditovány její studijní první studejiní programy, které od té doby získávají každé čtyři roky novou akreditaci. \n\nUniversity of New York in Prague (UYNP) má celkem deset bakalářských programů. Studium všech programů probíhá v anglickém jazyce pod vedením zkušených pedagogů. Díky akreditaci MŠMT a partnerské instituce Empire State College, která je součástí State University of New York, mohou úspěšní absolventi získat tzv. dual degree, tedy jak český, tak americký diplom. Univerzita také spolupracuje s nadnárodními firmami.\n\nProgram je koncipován tak, aby poskytl komplexní vzdělání v mnoha oblastech mezinárodního obchodu (marketing, management, finance, účetnictví, ekonomika a právo). Je vhodný pro absolventy středních škol, kteří chtějí studovat v mezinárodním prostředí.\n\nHlavním cílem čtyřletého amerického bakalářského programu Obchodní administrativa je umožnit studentům dosáhnout vysněné kariéry ve světě byznysu a podnikání. Program poskytuje obecný přehled o tématech spojených s řízením podniku, který absolventi programu využijí, kamkoliv se v této oblasti kariérně vydají.\n\nToto zaměření připravuje studenty na profesionální kariéru; v posledních dvou semestrech (v posledním ročníku) jejich studia jim nabízí několik specializovaných kurzů, například: Zásady Public Relations, Úvod do reklamy, Mezinárodní marketingové strategie apod. Kurzy vyučují zkušení lektoři s odbornými znalostmi z korporátního marketingu a prodeje.\n\nTento obor se zaměřením na finance připravuje studenty na profesionální kariéru; v posledních dvou semestrech (v posledním ročníku) studia jim nabízí několik specializovaných kurzů, například: Řízení rizik, Mezinárodní obchod a finance, Komerční bankovnictví, Investiční analýza a řízení portfolia apod. Kurzy vyučují zkušení lektoři s odbornými znalostmi z oblasti finančnictví a finančních služeb.   \n\nToto zaměření připravuje studenty na profesionální kariéru; v posledních dvou semestrech (v posledním ročníku) jejich studia jim nabízí několik specializovaných kurzů, například: Všeobecná psychologie, Management lidských zdrojů apod. Kurzy vyučují zkušení lektoři s odbornými znalostmi a referencemi z oblasti lidských zdrojů.\n\nDíky tomuto zaměření studenti skloubí studium podnikání s dovednostmi, které jim pomohou vybudovat si kariéru ve sportovním průmyslu. Naučí se manažerským dovednostem specifickým pro sport prostřednictvím různých volitelných předmětů.\n\nCílem tohoto bakalářského studijního programu je poskytnout studentům pevné základy této vědy a také praktickou zkušenost ve všech hlavních oborech psychologie. Psychologie nabízí široké pole disciplín a program připravuje studenty na celou řadu možností, kterými se bude ubírat jejich kariéra.\n\nTento program klade důraz na to, aby studenti získali pevné základy v teorii politických, ekonomických i mezinárodních vztahů. Tento program je vhodný pro studenty, kteří chtějí cestovat po světě, pracovat v prostředí obchodu nebo veřejné správy a poznávat jiné kultury. \n\nCílem komunikačního a mediálního studia na UNYP je uspokojit připrvit budoucí komunikační profesionály, kteří budou chápat ústřední roli komunikace v dnešním světě, a chtít pracovat na zlepšení společnosti.\n\nHlavními cíli tohoto studijního programu je uvést studenty do historie literatury psané v angličtině a dát jim základy dalších příbuzných disciplín literární kritiky a interpretace. Tento studijní program se věnuje třem základním oblastem: literatuře, literární historii a literární kritice; jazyku a kultuře; a profesionálnímu psaní a psaní pro výzkum a aplikace. \n\nZákladním cílem tohoto programu je spojit znalosti technologie s dovednostmi byznys managementu. Tento studijní program připravuje studenty na zaměstnání na odborných pracovních pozicích v IT managementu v globálních firmách a ve veřejném sektoru.\n\nTento magisterský program svými kurzy pokrývá hlavní aspekty vnitřní i vnější komunikace v organizacích, jakými jsou především PR kampaně, integrovaná marketingová komunikace a řízení podpory prodeje. UNYP nabízí tento program ve spolupráci s University of Bolton. \n\nMagisterský titul v oboru psychologie je nezbytným základem pro profese v různých oblastech psychologie, od klinické práce po akademický výzkum. Studenti postgraduálního programu psychologie na UNYP budou důkladně připraveni na teoretické i praktické úrovni.\n\nTento magisterský program je navržen tak, aby studentům poskytl výhodu globálním trhu práce; studenty vybaví teoretickými základy nezbytnými pro mezinárodní obchodní kariéru. Program je vhodný pro studenty, kteří chtějí nastartovat kariéru v oblasti podnikání a řízení. UNYP nabízí tento program ve spolupráci s University of Bolton. \n\nProgram MBA na UNYP je programem akreditovaným IACBE; splňuje požadavky kladené na špičkový byznys program a zároveň nabízí příležitost pro současné i budoucí lídry, jak si zdokonalit své manažerské dovednosti. UNYP nabízí MBA programy se zaměřením na: Management, Podnikání, Finance, Marketing a Projektové řízení. Ve spolupráci s National American University nabízí UNYP i online flexibilní MBA.\n\nUNYP nabízí možnost získání titulu Ph.D. na základě publikování. Ten je podobný tradičnímu Ph.D., ale zohledňuje výzkumnou činnost prováděnou podnikatelskými společnostmi a akademickými organizacemi, která vede k novým publikovatelným výsledkům a zjištěním. UNYP poskytuje ve spolupráci s University of Bolton. \n\nUNYP je uznávána českým Ministerstvem školství, mládeže a tělovýchovy jakožto soukromá vyšší vzdělávací instituce. V současné době je šest studijních programů na UNYP akreditováno českým Ministerstvem školství / Českým Národním akreditačním úřadem pro vyšší vzdělávání, a tyto programy vedou k udělení bakalářského nebo magisterského titulu na UNYP.\n\nUNYP má rovněž svolení od českého Ministerstva školství nabízet studijní programy těchto zahraničních univerzit, které vedou k udělení bakalářského nebo magisterského titulu na těchto partnerských univerzitách:\n\nState University of New York, Empire State College (US) \n\n\nUniversity of Bolton (UK)\n\nMezinárodně je UNYP akreditována Britskou akreditační radou (BAC), a její obchodní studijní programy (MBA a tříletý bakalářský program) jsou akreditovány americkou Mezinárodní akreditační radou pro obchodní vzdělávání (IACBE). V České republice je rovněž od roku 2003 Českou asociací MBA škol akreditován studijní program MBA na UNYP.\n\nNěkolik programů vyššího vzdělávání na UNYP je schváleno americkým Department of Veteran Affairs pro americké válečné veterány a jejich příslušníky, aby mohli čerpat veteránské benefity.\n\nUNYP se připojila k Americké obchodní komoře v České republice v roce 1999, ke Kanadské obchodní komoře v České republice v roce 2014 a k České asociaci MBA škol (CAMBAS) v roce 2003. UNYP je rovněž členem organizace CEEMAN (Central and East European Management Development Association), asociace poskytovatelů obchodního vzdělávání ve střední a východní Evropě. \n\n"}
{"id": "201633", "url": "https://cs.wikipedia.org/wiki?curid=201633", "title": "SPAD S.XII", "text": "SPAD S.XII\n\nSPAD S.XII byl francouzský jednomotorový stíhací dvouplošník používaný během první světové války.\n\nByl vyvinut firmou Société Pour L'Aviation et ses Dérivés (SPAD) z předchozího velmi úspěšného typu SPAD S.VII. Svou výzbrojí jednoznačně předešel svou dobu. Historii letounu započal francouzský stíhač Georges Guynemer, když na podzim roku 1916 požádal šéfkonstruktéra společnosti SPAD Louise Béchéreaua o zkonstruování kanónového stíhacího letadla. Mezi bloky motoru konstruktéra M. Birkigta Hispano-Suiza 8C o výkonu 147 kW byl vestavěn původně námořní kanón Puteaux střílející dutou hřídelí vrtule. Kanón ráže 37 mm byl jednoranný a pilot jej mohl za letu znovu ručně nabít. Pro lepší zaměřování nesl S.XII na pravé straně horní části trupu standardní kulomet Vickers ráže 7,7 mm nabíjený svítícím střelivem.\nPo úspěšných zkouškách Aviation Militaire objednalo sérii 300 kusů s motory Hispano-Suiza 8Cb o výkonu 162 kW označené SPAD Spa.XII-Ca.1. Ne všechny však byly dokončeny a dodány.\n\nLetecké eso G. Guynemer z eskadrily Spa.3, součástí eskadry Les Cicognes, svůj kanónový SPAD dostal počátkem července 1917, na kterém pak dosáhl čtyř vítězství (jeho 49. až 52. sestřel). Jiný exemplář SPAD XII převzal u eskadry „Čápů“ René Fonck, pozdější největší francouzské eso celé války, jenž na tomto typu dosáhl 11 potvrzených sestřelů.\nNa SPADu XII mohli létat jen nejzkušenější piloti, proto jím nikdy nebyla plně vyzbrojena celá letka.\n\nU jednotky Spa.12 létal na kanónovém SPADu její velitel poručík Armand de Turenne spolu se dvěma nejlepšími piloty seržanty F. Chavannesem a Lionel de Marmierem. K 1. dubnu 1918 bylo na západní frontě pět letounů SPAD Spa.XIICa.1, většinou jako osobní stroje velitelů některých útvarů.\n\nV srpnu 1918 byl jeden kus přidělen poručíku Henri Hay de Slademu, jenž velel letce Spa.159 a americkému dobrovolníkovi u téže jednotky, seržantu E. B. Fairchildovi. Stroj užívala také další francouzská esa jako Charles Nungesser od Spa.65, velitel bojové skupiny č. 19 kapitán Albert Deullin, velitel Spa.95 poručík Marcel Hagues a podporučík Félix Madon od Spa.38.\n\nNejméně jeden stroj převzal Royal Flying Corps, jenž přeletěl 18. března 1918 do Velké Británie. Při letu z Martlesham Heath na ostrov Grain však havaroval. Další exemplář zakoupila US Army Air Service, na kterém létal velitel 13. squadrony kapitán Ch. J. Biddle.\n\n29. října 1918 na „avion magique“ poručík F. Battesti od Spa.73, rovněž součásti eskadry Les Cicognes, dosáhl pravděpodobného sestřelu.\nK 1. listopadu 1918 na frontě létalo ještě osm Spa.XIICa.1.\n\nData podle \"Vraný, Hurt\" platí pro SPAD S.XII Ca1 s motorem HS 8Cb\n\n\n\n"}
{"id": "201635", "url": "https://cs.wikipedia.org/wiki?curid=201635", "title": "Plot", "text": "Plot\n\nPlot či oplocení je volně stojící stavba, která má za úkol zabránit nebo omezit pohyb přes nějakou hranici. Na rozdíl od zdi je jednodušší na konstrukci. Stejně jako zeď některé druhy plotů zabraňují nejenom pohybu ale i průhledu, jiné umožňují částečný nebo úplný pohled skrz oplocení. Plot je také prvek zahradní architektury používaný v sadovnické tvorbě.\n\nPloty mají různé užití:\n\n\nPodle občanského zákoníku z roku 1811 platilo pro povinnost tzv. „pravidlo pravé ruky s orientací na vchod“, podle něhož každý vlastník budovy nebo městské zahrady byl povinen se postarat na pravé straně od svého hlavního vchodu o nutné uzavření (oplocení) svého prostoru a o oddělení od cizího prostoru. Účinností nového občanského zákoníku č. 141/1950 Sb dne 1. ledna 1951 tato povinnost přestala platit, dosud je však v mnoha místech dodržována jako zvykové právo.\n\nDo občanského zákoníku 40/1964 Sb., který se v původním znění oplocením nezabýval, se s účinností od 1. dubna 1983 dostala úprava v § 130, která povinnost plotit vázala pouze na stavebně-právní nebo soudní rozhodnutí. Porevoluční velká novela 509/1991 Sb., která překodifikovala celé vlastnické právo, v § 127 v odst. 1 stanoví obecnou povinnost, že vlastník pozemku nesmí obtěžovat ostatní (např. pronikáním chovaných zvířat na jejich pozemky) a v odst. 2 uvádí, že je-li to účelné a nebrání-li to účelnému využívání sousedních pozemků a staveb, může soud po zjištění stanoviska stavebního úřadu rozhodnout, že vlastník pozemku je povinen pozemek oplotit.\n\nO oplocení pozemků pojednával § 12 vyhlášky 137/1998 Sb., o obecných technických požadavcích na výstavbu, nová vyhláška 268/2009 Sb. obsahuje takovou úpravu v § 7: (1) Oplocení pozemku nesmí svým rozsahem, tvarem a použitým materiálem narušit charakter stavby na oploceném pozemku a jejího okolí a nesmí omezovat rozhledové pole sjezdu připojujícího stavbu na pozemní komunikaci. (2) Provedení oplocení pozemku nesmí ohrožovat bezpečnost osob, účastníků silničního provozu a zvířat. (3) V záplavových územích nesmí typ oplocení pozemku a použitý materiál zhoršovat průběh povodně, oplocení pozemku musí být zejména snadno demontovatelné, bez pevné podezdívky a musí umožnit snadný průchod povodňových průtoků.\n\n§ 127 odst. 2 je v českém občanském zákoníku jediné místo, kde se, bez bližší definice, vyskytuje slovo plot, a to jen ve slovesné formě „oplotit“. Při výkladu nelze automaticky předpokládat, že plot musí být stavbou ve smyslu § 119, odst. 2, t. j. nemovitou stavbou, spojenou se zemí pevným základem, anebo movitou stavbou. Výklad termínu plot je spojen s účelem, kvůli němuž v konkrétním případě má dojít k oplocení. Podle § 3, odst. 1 c) vyhlášky č. 85/1976 Sb. je oplocení drobnou stavbou, t. j. vztahuje se na ni jen ohlašovací povinnost, pokud si stavební úřad nevyhradí nutnost stavebního povolení. Rozhodnutím soudu o povinnosti oplotit pozemek není nahrazen příslušný postup podle stavebního zákona, byť stavební úřady jsou jím při svém rozhodování vázány. Věcí okolností a výkladu je, kdy se plot považuje za součást budovy, kdy za součást pozemku a kdy za právně samostatnou stavbu. Povinností údržby oplocení se občanský zákoník nijak výslovně nezabývá, lze ji odvozovat z obecných ustanovení například o povinnosti odvrácení škody.\n\n\n"}
{"id": "201640", "url": "https://cs.wikipedia.org/wiki?curid=201640", "title": "Žofie Frederika Bavorská", "text": "Žofie Frederika Bavorská\n\nŽofie Frederika Dorothea Vilemína (27. leden 1805 Mnichov – 28. květen 1872 Vídeň) byla bavorská princezna z rodu Wittelsbachů, rakouská arcivévodkyně a matka rakouského císaře Františka Josefa I.\n\nNarodila se jako čtvrtá ze šesti dcer bavorského krále Maxmiliána I. Josefa a jeho druhé manželky Karolíny Bádenské. Byla dvojčetem Marie Anny Bavorské, pozdější saské královny.\n\nDne 4. listopadu 1824 se ve Vídni provdala za do ní zamilovaného rakouského arcivévodu Františka Karla, druhorozeného syna císaře Františka I. a jeho druhé manželky princezny Marie Terezy Neapolsko-Sicilské. Arcivévoda Karel byl malý a hubený, stejně jako jeho bratr císař Ferdinand I. měl příliš velkou hlavu. Arcivévodkyně Žofie se proto manželství zdráhala, ale když jí dal více času, aby ho poznala, zjistila, že má milou povahu a dobrý charakter. Její rozhodnutí bylo šťastné, nejenže si vybrala vysoce postaveného ženicha z rodu Habsburků, ale našla v něm i milujícího a vtipného partnera. V prvních létech manželství pět jejích těhotenství skončilo 5 let za sebou potratem, léčila se proto v lázních Bad Ischl; léčba byla úspěšná a po týdnech trávených téměř bez pohybu na lůžku se dne 18. srpna 1830 po čtyřiceti osmi hodinách bolesti a pomocí kleští narodilo vytoužené dítě – František Josef, pozdější císař. Proti pravidlům té doby svého maličkého dokonce i kojila (to císařovna Alžběta nedělala). Druhé těhotenství probíhalo klidně a porod byl bez komplikací. Ferdinand Maxmilián (\"Maxi\") přišel na svět 6. července 1832. Rok poté se jí narodil 31. července další syn, pokřtěný jako Karel Ludvík (\"Karl\"). Po něm následovala 27. října 1835 milovaná \"Ännchen\", Anička, arcivévodkyně Marie Anna. Jako jediná holčička mezi bratry se stala středem pozornosti celé rodiny, zemřela však v necelých pěti letech. Ztrátu tohoto dítěte Žofie nikdy nepřekonala (ještě po pětadvaceti letech vyprávěla o dívence svému vnukovi Rudolfovi). Pár měsíců po smrti dcerky porodila mrtvého chlapce a o dva roky později přišel na svět poslední potomek, Ludvík Viktor, a byl to všemi rozmazlovaný benjamínek (říkalo se mu mazlivými jmény, rodiče mu říkali \"Bubi\" a sourozenci \"Hetzi\" nebo \"Luzziwuzzi\"). Žofie i František Karel se nechtěli od dětí nadlouho vzdalovat a rozhodli se vzít jejich výchovu do vlastních rukou, a to až do školního věku, čímž se od stavovsky rovných současníků neobvykle lišili (obvykle byly děti v neustálé péči guvernantek a vychovatelů). Ale Žofie se odlišovala i v dalších ohledech. Pokud člen rodiny (manžel nebo dítě) onemocněl, ujala se péče o nemocného sama, dokonce i při nakažlivých nemocích (pečovatelský personál byl v karanténě, nikoliv arcivévodkyně Žofie, která nemocného neopouštěla ani v noci).\n\n\nMimořádně půvabná, inteligentní a přitažlivá arcivévodkyně měla na vídeňském dvoře řadu oddaných ctitelů. Mezi ně patřil např. kancléř Metternich, s nímž se shodovala i v politických otázkách. Jejich blízkost byla očividná, což mělo za následek šíření klepů a pověstí. Dalšími obdivovateli krásné a chytré Žofie byli švédský král Gustav IV. Adolf, Gustav Vasa, který přišel do Vídně roku 1826 a mladý císařův vnuk \"Orlík\", Napoleon (1811–1832, syn Napoleona Bonaparta a císařovy dcery Marie Luisy), který žil na vídeňském dvoře a který se do své o šest let starší tety zamiloval. Jejich blízkost byla očividná, což mělo za následek šíření pověstí o jejich vztahu, připisovalo se mu také otcovství jejích dětí Františka (pozdější rakouský císař František Josef I.) a Maxmiliána (pozdější mexický císař Maxmilián I.). (Podobně se ovšem spekulovalo i o jejím vztahu s Gustavem Vasou a o jeho otcovství těchto jejích synů). Důkazy pro tato tvrzení neexistují, je však jisté, že Orlíkova předčasná smrt (22. července 1832) Žofii těžce zasáhla; poté se změnila v chladnou a ctižádostivou ženu. \n\nJejí manžel byl druhorozeným synem císaře Františka I. Špatný zdravotní stav jeho staršího bratra Ferdinanda I. (zvaného Dobrotivý) mu dával šanci na císařský trůn. Ferdinand I., od roku 1835 rakouský císař a 1836 český král, se sice v roce 1831 oženil s princeznou Marií Annou Savojskou, lékaři mu však nedávali šanci na potomka. Potomstvo a pokračování rodu tedy měl zajistit jeho mladší bratr a Žofiin manžel, arcivévoda František Karel.\n\nDo vývoje evropské politické situace i do jejího osobního života zasáhl rok 1848. Dne 2. prosince se novým rakouským císařem stal Žofiin syn František Josef (jako František Josef I.), když prostoduchý a politicky slabý Ferdinand I. pod stále sílícím tlakem abdikoval a svého manžela dokázala Žofie přimět k tomu, aby se i on vzdal trůnu v synův prospěch.\n\nŽofie zasahovala do řízení státních záležitostí, nemenší měrou však i do osobního života svého syna. Třiadvacetiletý císař František Josef měl přání se co nejdříve oženit a založit vlastní rodinu. Protože se sám po nevěstě příliš rozhlížet nemohl, požádal matku, aby mu seznámení s katolickými princeznami pomohla připravit. Činila tak ráda a diskrétně. Úzkostlivě si dala záležet na výběru své budoucí snachy. Setkání se odehrávala vždy v soukromí a dotyčné dámy přijížděly se svými rodiči a netušily, oč vlastně jde. Počátkem padesátých let tak František Josef poznal několik dam, ale žádná se mu dost nelíbila. První kandidátkou byla Františkova sestřenice z druhého kolena Alžběta Františka, dcera uherského palatina Štěpána Františka, Žofie však jako neústupná odpůrkyně Maďarů zasáhla proti. Zaměřila se na Německo, kde pruský král Fridrich Vilém IV. měl neteř Annu ve věku jejího syna, ta však již byla zasnoubená a Hohenzollernové neměli zájem o dynastické spojení s Habsburky. Po tomto neúspěchu se obrátila ke svému rodu, k bavorským Wittelsbachům. Spoléhala na svou sestru Ludoviku, která měla dcery na vdávání – Helenu a Alžbětu. I když Žofiinou favoritkou měla být starší Helena, František Josef si vybral mladší Alžbětu.\n\nV létě 1853 pozvala arcivévodkyně Žofie do Ischlu na oslavu císařových narozenin svou sestru Luisu se čtyřmi nejstaršími dětmi. Historický omyl, že Žofie měla raději Helenu (Nené) či dokonce tajně připravovala zásnuby, je dnes již vyvrácen. Vše se konalo ve strohém ceremoniálním tónu. Žofie příbuzné uvítala v hotelu a sledovala úpravu obou neteří a znovu byla, jako před pěti lety, okouzlena půvabem mladší z nich. Zavedla příbuzné do domu, kde se v toaletním pokoji setkali hosté s přítomnými. Zde se František Josef spontánně zamiloval do Alžběty. Rodiče chtěli dopřát co nejvíce soukromí svým zamilovaným dětem a na večeři oddělili lidi z doprovodu, aby je nesledovali a neposlouchali. V následujících dnech příbuzní přihlíželi rostoucí lásce mladého páru. „… Láska snoubenců roste každou hodinu takovou rychlostí, že bys tomu nevěřil! Jednou, zatímco jsem seděla s Luisou ve vedlejším pokoji na sofa, řekla náhle: ,Ale teď už to uvnitř zachází moc daleko!', a oni tam spolu stáli v pevném objetí, zaměstnání dlouhým polibkem…“ (arcivévodkyně Žofie svému synovi Ferdinandovi Maxmiliánovi, který se jako jediný setkání v Ischlu nezúčastnil).\n\nŽofie i po svatbě (1854) nadále zasahovala do rodinných záležitostí syna a bylo i jejím přičiněním, proč manželství, zpočátku velmi šťastné, ztroskotalo. Zasahovala do soukromého života novomanželů a vynutila si možnost podílet se na výchově vnoučat, což Alžbětu velmi zraňovalo. \n\nJejí život nebyl prost zvratů a tragédií, z nichž největší byla poprava jejího druhorozeného syna Maximiliána jako mexického císaře 19. června 1867 v Querétaru. Od toho okamžiku se stáhla do ústraní.\n\nNa sklonku života zažila Žofie ještě vznik rakousko-uherského dualistického státu (1867), prohlášení pruského krále Viléma I. německým císařem (18. ledna 1871), vyhlášení Pařížské komuny a stále razantnější projevy liberálů.\n\nSvého mladšího syna přežila o pět let. V roce 1872 onemocněla zápalem plic, když si po návštěvě divadla šla v lehkém nočním oděvu sednout na balkon, kde usnula; když se následujícího rána probudila, byla již těžce nemocná. Utrpěla \"mozkové křeče\" a ztratila dočasně řeč. Zemřela 28. května 1872 ve Vídni a byla uložena k poslednímu odpočinku ve zdejší kapucínské kryptě vedle svého syna Maxmiliána a Napoleona II. (sarkofág s jeho tělem však nechal roku 1940 Adolf Hitler přemístit do pařížské Invalidovny).\n\n\n"}
{"id": "201641", "url": "https://cs.wikipedia.org/wiki?curid=201641", "title": "Washingtonská deklarace", "text": "Washingtonská deklarace\n\nWashingtonská deklarace (původním názvem , v překladu např. \"Prohlášení nezávislosti československého národa jeho prozatímní vládou\") byla deklarace zahraničního odboje Čechů a Slováků vyhlašující svrchovanou a nezávislou Československou republiku. Deklarace odmítá možnost autonomie v rámci Rakouska, odvolává se na historická práva Čechů a práva na sebeurčení pro Slováky a závěrem nastiňuje podobu budoucího Československa. Obsah a struktura deklarace jsou ovlivněny americkou Deklarací nezávislosti, francouzskou Deklarací práv člověka a občana a myšlenkami wilsonismu.\n\nDokument vytvořil Tomáš Garrigue Masaryk a jeho spolupracovníci ve Spojených státech. Vznikl jako přímá reakce na návrh císaře Karla I. na federalizaci Rakouska-Uherska. Jeho definitivní podoba byla doručena Ministerstvu zahraničních věcí Spojených států dne 18. října 1918 ve Washingtonu D.C. A k tomuto dni je také datován, ačkoli jako místo vydání uvádí Paříž (sídlo Prozatímní vlády československé). V tisku byl publikován následující den, 19. října 1918.\n\nOficiální název deklarace a stejně tak její oficiální znění je pouze v angličtině, tedy \"Declaration of Independence of the Czechoslovak Nation by its Provisional Government\" (v překladu: „Prohlášení nezávislosti československého národa jeho prozatímní vládou“).\n\nV české a slovenské odborné i popularizační literatuře se objevují také následující označení:\n\nVláda Spojených států de facto uznala Československou národní radu (ČSNR) v Paříži jako vládu „česko-slovenských národů“ (resp. „Čecho-Slováků“) dne 3. září 1918. Ve své nótě Ministerstvo zahraničí Spojených států amerických pokládá ČSNR za \"„spolubojující vládu vybavenou vlastní autoritou ve vedení vojenských a politických věcí Čecho-Slováků.“\" Prohlášení se tedy omezuje na aktuálně probíhající vojenský konflikt, přičemž se dále nevyjadřuje k plánům ČSNR na vytvoření svrchovaného státu. Jak konstatuje Ján Blahoslav Kozák: \"„titul ‚vláda‘ lze také použít pro řídicí těleso v rámci rozsáhlejšího státu nebo v monarchistické personální unii. Maďaři stále měli své vlády od zavedení rakousko-uherského dualismu kompromisem z roku 1867. Postavení srovnatelné s postavením Maďarů by bylo také odpovídalo stipulacím tohoto uznání.“\" Ale díky uznání Spojených států a ostatních států Dohody disponovali čelní představitelé ČSNR diplomatickými pravomocemi (pasová služba, právo na kód, diplomatická pošta), což jim umožnilo rozvíjet plnohodnotnou diplomatickou činnost.\n\nDne 16. září 1918 rakousko-uherská vláda poslala prostřednictvím neutrálního Švédska americkému ministerstvu zahraničí nótu vyjadřující ochotu jednat o podmínkách uzavření míru, přičemž ještě trvala na řešení svých vnitřních otázek bez angažovanosti zasahování zahraničí. Když se 5. října obrátilo Německo na Spojené státy s návrhem příměří, Rakousko-Uhersko ještě týž den vyvinulo stejnou iniciativu, přičemž jako základ vyjednávání se zavázalo akceptovat Čtrnáct bodů prezidenta Spojených států Woodrowa Wilsona přednesených v Kongresu Spojených států dne 8. ledna 1918 a z nich vyplývajících čtyř zásad z 12. února. Zatímco Německo získalo první (upřesňující) odpověď již 8. října a definitivní (odmítavou) 14. října, dlouhá prodleva v komunikaci s Rakousko-Uherskem předznamenávala, že ho Spojené státy nepovažují za partnera, se kterým chtějí uzavřít příměří. Císař Karel I. ve snaze zlepšit si diplomatickou pozici začal s přípravou Národního manifestu (), který obsahoval příslib federalizace Rakouska a celkového zlepšení postavení národů v monarchii.\n\nTomáš Garrigue Masaryk se od svých informátorů dozvěděl o Karlově iniciativě i o přípravě odpovědi prezidenta Wilsona na rakousko-uherskou nótu. Z tohoto důvodu začal intenzivně pracovat na vyhotovení deklarace, aby ji mohl předložit vládě Spojených států ještě před vydáním odpovědi Rakousko-Uhersku. Ke své bezprostřední motivaci Masaryk na adresu Karlova manifestu poznamenal: \"„Byl to poslední pokus tonoucího; ale v tom tkvělo nebezpečí, na které se autoři \"[manifestu]\" spoléhali, a bylo nutné zabránit efektu, který by manifest ještě mohl mít v kruzích, v nichž pro Rakousko dosud přetrvávalo mnoho sympatií.“\"\n\nAle Masaryk se přípravou deklarace zabýval již delší dobu, ačkoliv v původní podobě šlo spíše o požadavek autonomie než svrchovanosti. Tehdejší šéfredaktor deníku \"The Washington Post\" Ira Elbert Bennett ve svém článku \"The Czech Will Rise Again\", vydaném v týdenní příloze deníku \"The Christian Science Monitor\" 2. srpna 1941 vzpomíná: \"„Asi v tomto období \"[kolem 8. srpna 1918]\" mi dr. Masaryk ukázal náčrt prohlášení o autonomii, který napsal. Byl jsem překvapen, nakolik mou jedinou myšlenkou bylo, že habsburská monarchie je na odchodu. Jeho dokument byl neobyčejně dlouhý. Podával podrobný soupis stížností \"[...]\". Masaryk trval na obnově starého Království českého s Habsburkem jako králem, který by byl povinen uznávat práva Čechů tak, jak byly vyhlášeny, když před staletími dobrovolně přijali Habsburka za panovníka.“\" Bennett dále tvrdí, že inicioval několik rozhovorů, přičemž při jednom z nich Masarykovi poradil: \"„Pokud věříte, že zvítězíme, musíte věřit, že nebude žádné Rakousko-Uhersko, aby vám zaručilo autonomii. \"[...]\" Měli byste vyhlásit svobodu. Změňte své prohlášení o autonomii a udělejte z něj prohlášení nezávislosti.“\" V Masarykově spise \"Světová revoluce\" se sice o této diskusi nenachází zmínka, Kozák ale uvádí, že proběhla počátkem srpna.\n\nMasaryk deklaraci zkoncipoval spolu se svými americkými kolegy ve Washingtonu, D.C., přičemž jejich hlavní inspirací byla Deklarace nezávislosti Spojených států amerických. Emil Karol Kautský uvádí, že poté, co Masaryk sepsal obšírný koncept v češtině, pověřil svého osobního tajemníka Jaroslava Císaře překladem do angličtiny. Přitom Císařovi měl při redigování pomáhat redaktor deníku \"Chicago Tribune\" James O'Donnell Bennett, soudce Nejvyššího soudu Spojených států Louis Brandeis, ministr vnitra Spojených států Franklin Knight Lane a zejména profesor Herbert Adolphus Miller, který spolu se svými pěti americkými přáteli z právnických a úřednických kruhů uspořádal schůzku s cílem upravit deklaraci do konečné podoby, přičemž svůj návrh zkompletovali krátce po jedné hodině ráno 17. října a definitivně uzavřeli v Masarykově rezidenci o deváté ráno. Tento popis přípravy deklarace je analogický s Masarykovými vzpomínkami, které zaznamenal ve svém spise Světová revoluce: \"„V Deklaraci jsem odmítl Karlův pozdní pokus o rakouskou lživou federaci a nastínil hlavní zásady, které prozatímní vláda klade jako základy nového státu. První náčrt jsem dal přečíst více svým přátelům (mezi jinými Brandeisovi a redaktorovi Bennettovi); jejich věcnou a formální kritiku vzal na zřetel malý komitét, který provedl poslední revizi po stránce formální i právní (seděl v něm znamenitý odborník a právník Mr. Calfee); byl to pěkný příklad harmonické spolupráce a zároveň první státní akt velkého stylu, provedený za mého vedení.“\"\n\nKoncept deklarace Masaryk doručil ministrovi zahraničních věcí Spojených států Robertu Lansingovi ještě 16. října 1918. V příslušném přípisu uvádí, že se tak rozhodl \"„z důvodu neupřímných příslibů vlády Rakousko-Uherska reorganizovat císařství.“\" Tvrdí, že publikování deklarace bylo původně naplánováno ve stejný den, ve který W. Wilson přislíbil odpověď na rakousko-uherskou nótu, ale zároveň ujišťuje, že pokud si to Lansing bude přát, k jejímu zveřejnění přistoupí po Wilsonově odpovědi.\n\nZatímco Masaryk a jeho spolupracovníci ve Washingtonu zajišťovali diplomatickou podporu u Wilsona a Lansinga, Edvard Beneš dal 14. října v Paříži sepsat nótu o transformaci ČSNR na Prozatímní vládu na základě rozhodnutí z 26. září 1918. Ale tuto zprávu velvyslanec Spojených států ve Francii odtelegrafoval až 16. října, přičemž Lansingovi byl telegram doručen 17. října.\n\nMasaryk očekával instrukce od Lansinga ohledně plánovaného publikování deklarace a reakci na ustanovení prozatímní vlády v Paříži, ale ministerstvo a prezident byli v té době zatížení množstvím práce. Proto v přípise k oficiální podobě deklarace, doručeném 18. října, uvedl, že československá administrativa předpokládá, že v souladu s předchozími uznáními ČSNR Dohodovými státy Spojené státy stejně uznávají i Prozatímní vládu. V dopise uvádí, že jelikož se Lansing nevyjádřil k otázce data zveřejnění deklarace, \"„předpokládám, že to není důležité, a přinucen rychlým spádem událostí v Rakousko-Uhersku tak činím k dnešnímu dni.“\"\n\nKdyž byla následující ráno 19. října v tisku zveřejněna současně deklarace a Karlovo memorandum (ve více novinách v juxtapozici), Masarykův spolupracovník I. E. Bennett v editorském sloupečku deníku \"The Washington Post\" oslavně konstatoval: \"„Dnes byly zveřejněny dvě oficiální prohlášení ohledně Rakousko-Uherska, které demonstrují markantní rozdíl mezi skutečnou a podvodnou svobodou. Císař Karel, ve svém manifestu zavánějícím lží a rouháním, předstírá příslib „místní autonomie“ pro lid Rakouska. Čecho-Slovenský národ prostřednictvím svých zástupců vydává svou deklaraci nezávislosti – dokument hodný zařazení mezi nejušlechtilejší projevy člověka prahnoucího po svobodě.“\" Je velmi pravděpodobné, že publicitě a zejména tomuto symbolickému uvedení deklarace a manifestu jako kontrastu „starého a nového“ dopomohli Masarykovi spolupracovníci a přátelé z řad amerických žurnalistů, protože Masaryk po svém příchodu do Spojených států navázal a rozvíjel kontakty s více novináři, což mu – jak sám uvádí – umožnilo publikovat interview a články ve významných denících, týdenících a revuích.\n\nV odpovědi na rakousko-uherskou mírovou nótu, odeslanou ještě 18. října 1918, Spojené státy oficiálně odmítly Karlovy požadavky odkazem na desátý bod ze Čtrnácti bodů prezidenta Wilsona z 8. ledna 1918, podle kterého měla být národům Rakousko-Uherska poskytnuta \"„nejsvobodnější příležitost k autonomnímu vývoji.“\" Kvůli de facto uznání ČSNR jako vlády Čecho-Slováků a zároveň uznání práv Jugoslávců na svobodu vláda Spojených států konstatuje, že \"„prezident už není oprávněn přijmout samotnou ‚autonomii‘ těchto národů jako základ míru, ale je přinucen trvat na tom, že ony samy, a ne on, posoudí, které akce ze strany rakousko-uherské vlády uspokojí jejich nároky a mínění o vlastních právech a jejich určení jako členy rodiny národů.“\"\n\nTímto krokem Wilson vyzval rakousko-uherskou vládu jednat přímo s Prozatímní vládou československou v Paříži, ačkoli je otázkou do jaké míry tento postoj podmínila činnost Masarykovy delegace a do jaké míry vyplynul z jeho vnitřního idealismu, známého jako wilsonismus (). V této souvislosti Kozák poznamenává, že \"„změnu jeho myšlení nezpůsobila československá Deklarace, ale to bylo právě jeho přání, které ji urychlilo.“\"\n\nI když v diplomatických kruzích Dohody se ještě vyčkávalo na reakci Rakousko-Uherska, Wilsonovo rozhodnutí znamenalo významný mezník v úsilí československé prozatímní vlády. Zpráva o něm byla přijata s velkým nadšením u československých legionářů na Sibiři (22. října), kteří předpokládali návrat na domácí území a jeho postupné osvobozování ve prospěch vznikajícího svrchovaného státu.\n\nPřestože prohlášení poslance za Slovenskou ľudovou stranu Ferdinanda Juriga v Uherském sněmu 19. října se může kvůli akcentování požadavku práva na sebeurčení pro uherské národy jevit jako přetlumočení Wilsonovy nóty na domácí půdě, Juriga její znění ve skutečnosti neznal a ideově vycházel z prohlášení rumunských poslanců připraveného ve finální podobě ještě 12. října.\n\nVe své finální podobě se deklarace skládá ze tří (neoznačených) myšlenkových celků – „naše práva“, „naše důvody“ a „náš cíl“. Tuto formu podle Kautského navrhl americký sochař Gutzon Borglum při schůzce komitétu v noci z 16. na 17. října.\n\nÚvodní odstavec naráží na tehdejší aktuální mezinárodní situaci – snahy o začátek mírových jednání ze strany Centrálních mocností (\"„Hohenzollernové nabízejí mír, aby zastavili vítězný postup spojeneckých armád a zabránili rozdělení Rakousko-Uherska a Turecka“\") a federalizační plány císaře Karla I. Následně deklarace připomíná uznání ČSNR jako prozatímní vlády státy Dohody a Tříkrálovou deklaraci požadující zřízení státu spojením Českých zemí a Slovenska, vyhlášenou českými říšskými a zemskými poslanci 6. ledna 1918 v Praze. Už v úvodu se rázně odmítá záměr federalizace monarchie (\"„federalizace a autonomie neznamenají nic pod habsburskou dynastií“\").\n\nV následujících třech odstavcích („naše práva“) se deklarace odvolává na „historické (a) přirozené právo“, což je z hlediska mezinárodního práva veřejného neexistující pojem, vzniklý sloučením historického práva národa na státnost, v rámci kterého si České země nárokovaly kontinuitu Českého království spojeného se zbytkem monarchie osobností habsburského panovníka od roku 1526, a přirozeného práva národa na sebeurčení, jehož požadavek reflektoval situaci Slováků. Značně extrémním tvrzením bylo prohlášení, že české země byly \"„nezávislým státem od sedmého století,“\" t. j. odvozování české státnosti od Sámovy říše. Obdobně zpochybnitelné jsou argumenty o tom, že Habsburkové \"„znásilnili“\" (nikdy neexistující) \"„ústavu našeho státu, kterou sami přísahali zachovat“\", nebo o Slovensku jako \"„kdysi součástce našeho národního státu, odtržené později od našeho národního těla a před 50 lety vtělené v uherský stát Maďarů“\".\n\nZatímco historické právo národa bylo tradičním geopolitickým institutem předchozích století, právo národa na sebeurčení sice ideově kořenilo v Deklaraci nezávislosti Spojených států, která ukotvila zásadu, že: \"„vlády odvozují svou moc od souhlasu těch, jimž vládnou“\" a \"„když se některá vláda stane destruktivní vůči těmto principům, je právem lidu ji změnit nebo zrušit a stanovit novou vládu, založenou na takových zásadách a pravomocně vymezenou takovým způsobem, jakým uzná lid za vhodné pro zajištění své bezpečnosti a svého štěstí,“\" a do evropského kontinentálního prostředí bylo implementováno Velkou francouzskou revolucí a dále modifikované s rozvojem národních hnutí v 19. století, do slovníku mezinárodního společenství se dostalo až v roce 1918, v souvislosti s formulováním geopolitických myšlenek prezidenta Spojených států Woodrowa Wilsona. Naproti všeobecnému přesvědčení, „právo na sebeurčení“ nebylo definováno čtrnácti body, ale až jeho vystoupením v Kongresu Spojených států dne 11. února 1918: \"„Národy nemají být odevzdávány zpod vlády jedněch k druhým na základě mezinárodní konference nebo dohody mezi protivníky. Národní aspirace musí být respektovány, národům se smí vládnout pouze na základě jejich vlastního souhlasu. Sebeurčení není pouhou frází.“\"\n\nZnaky wilsonismu jsou nejmarkantnější v devátém odstavci, následujícím po čtyřech odstavcích vyjmenovávajících hlavní příčiny nespokojenosti („naše důvody“), který přímo prohlašuje: \"„přijímáme americké principy \"[tak]\", jak je stanovil prezident Wilson: principy osvobozeného lidstva – skutečné rovnosti národů – a o tom, že vlády odvozují všechnu svou spravedlivou moc ze souhlasu těch, jimž vládnou.“\" Vliv americké právní kultury, který do deklarace přetavil prostřednictvím Masarykových poradců, se dále uplatňuje následováním principů vyjádřených Deklarací nezávislosti Spojených států a principů prezidenta Abrahama Lincolna, přičemž je zmíněna i francouzská Deklarace práv člověka a občana a duchovní odkaz husitských válek.\n\nDevátý odstavec spolu s následujícími proklamuje podobu budoucího Československa („naše cíle“) jako svrchované demokratické parlamentní republiky implementující garanci rovnosti před zákonem, svobody slova, tisku, svědomí, vyznání, vědecké a umělecké tvorby, shromažďování a petičního práva. Ukotvuje se obecné volební právo i pro ženy, odluku církve od státu, menšinová práva a nahrazení stálého vojska milicemi. Z hospodářského hlediska již deklarace vyhlašuje plán hospodářských a sociálních reforem, jmenovitě vykoupení velkostatků pro domácí kolonizaci a zrušení šlechtických výsad. V případě státního dluhu má ČSR převzít pouze závazky předválečné, ne dluhy způsobené během války.\n\nDeklaraci uzavírá motto: \"„Síly temnoty posloužily vítězství světla – vytoužený věk lidstva svítá. Věříme v demokracii – věříme ve svobodu, svobodu vždy větší a větší!“\" Deklarace je datována k 18. říjnu v Paříži jako v oficiálním sídle vlády. Je signována T. G. Masarykem, Edvardem Benešem a Milanem Štefánikem.\n\n\n\n\n\n"}
{"id": "201650", "url": "https://cs.wikipedia.org/wiki?curid=201650", "title": "Leon Uris", "text": "Leon Uris\n\nLeon Marcus Uris (3. srpna 1924, Baltimore, Maryland – 21. června 2003, Shelter Island, New York) byl americký spisovatel, který se proslavil svými historickými fikcemi – především bestsellery \"Exodus\" (1958) a \"Trinity\" (1976)\n\nLeon Uris se narodil v marylandském Baltimoru v rodině polského imigranta Wolfa Williama a američanky Anny (Blumberg) Urisových. Než přišel otec po 1. světové válce do USA, prožil rok života v Palestině. Příjmení Uris je odvozeno z hebrejského Yerushalmi – muž Jeruzaléma. Uris navštěvoval školu v Norfolku ve Virginii a v Baltimoru, ale středoškolské vzdělání nikdy nedokončil (u zkoušky z angličtiny třikrát propadl). V sedmnácti šel k americkému námořnictvu – sloužil jako radista v Guadalcanal, na atolu Tarawa a na Novém Zélandu v letech 1942 až 1945. Poté, co onemocněl malárií, se vrátil do USA, kde v San Francisku potkal seržantku námořnictva Betty Beck, svou budoucí ženu. Oženil se v roce 1945.\n\nOd dětství snil Uris o kariéře spisovatele, svého úspěchu se dočkal až po mnoha odmítavých reakcích na své literární pokusy. První, kdo rozpoznal talent mladého autora, byl časopis Esquire, který od autora zakoupil první článek pojednávající o fotbale. Na základě tohoto prvního úspěchu se Uris odhodlal k ustavičné práci na románu pojednávajícím o hrdinství a životě americké námořní pěchoty. Do psaní vložil Uris veškeré své schopnosti a naděje; na románu pracoval i osmnáct hodin denně (zážitky včlenil do románu \"Lvi v průsmyku\"). Výsledný román \"Battle Cry\" (1953) zaznamenal úspěch jak ze strany čtenářů, tak i kritiků. Cesta románu na pulty knihkupectví nebyla jednoduchá. Román byl zprvu několikrát odmítnut a Uris na základě tohoto neúspěchu musel román mírně přepracovat. Výsledkem byla pozitivní reakce ze strany nakladatelství G.P. Putnam's Sons (1953). Slibného románu, který tematizoval populární téma poválečné doby, si záhy všiml Hollywood. Uris se ujal scénáře a film se roku 1955 dočkal realizace v hvězdném obsazení.\n\n\n"}
{"id": "201654", "url": "https://cs.wikipedia.org/wiki?curid=201654", "title": "Emmanuel de Grouchy", "text": "Emmanuel de Grouchy\n\nEmmanuel, markýz de Grouchy (23. října 1766, Paříž - 29. března 1847 Saint-Étienne) byl francouzský generál, maršál Francie.\n\nGrouchy pocházel ze staré šlechtické rodiny původem z Normandie. Věrný rodinné tradici vstoupil 31. března 1780 do dělostřeleckého učiliště v Štrasburku. Po jeho absolvování krátce sloužil v pluku La Fére (v něm později sloužil i Napoleon Bonaparte), ale přešel ke kavalerii, kde již zůstal. Jako šlechtic měl o kariéru postaráno. Roku 1786 byl přijat ke královské gardě. Roku 1785 se oženil. Jeho ženou se stala bohatá Cecile Le Doucelet de Pontécoulant, která byla majitelkou zámku a Grouchy proto roku 1787 vystoupil z armády, aby se věnoval správě vyženěného majetku. To jej zaměstnávalo až do revoluce. Roku 1792 vstoupil jako dobrovolník do revoluční armády, s kterou bojoval ve Vendée a již 7. září byl povýšen do generálské hodnosti (marechal de camp). V roce 1793 však opustil armádu na základě výnosu konventu, který zakazoval šlechticům zastávat státní úřední funkce. Po pádu hrůzovlády však opět zařazen do armády a stal se náčelníkem generálního štábu Západní armády pod velením generála Lazara Hoche. S ním potřel pokus o vylodění emigrantů na poloostrově Quiberon a s ním a 18 000 muži též prodělal neúspěšnou expedici do Irska, která byla pokusem o podporu protibritského boje irských nacionalistů (prosinec 1796). Od roku 1798 byl v Italské armádě a v ní se vyznamenal v bitvě u Novi (15. srpna 1799), kde byl velitelem jezdectva pravého (Perignonova) křídla a v boji o Pasturano byl těžce raněn (14 poranění) a zajat. Po čtyřech měsících léčení zůstal v zajetí až do výměny zajatců po bitvě u Marenga (14. června 1800).\n\nV červenci 1800 byl odvelen k Rýnské armádě pod velení Moreaua a vynikl spolu s Neyem v bitvě u Hohenlinden (3. prosince 1800). Po Lunevillském míru stal se generálním inspektorem kavalerie, ale padl v Napoleonovu nemilost, když v procesu proti Moreauovi se výrazně angažoval v jeho prospěch a byl postaven dlouho mimo službu. Teprve roku 1805 obdržel velení divize ve II. sboru (Marmontově) a účastnil se Ulmského manévru. V pruské kampani roku 1806 velel dragounské divizi, se kterou 25. října 1806 vytáhl do Berlína. V dalších bojích pak byl účastníkem manévru končícím kapitulací Hohenloheho armády (28. října 1806) a též se podílel na kapitulaci Blüchera v Lübecku 6. listopadu 1806. V bitvě u Jílového (8. února 1807) se účastnil se svou divizí slavného Muratova útoku, v bitvě však ztratil dvě třetiny svých jezdců. Vyznamenal se též v bitvě u Friedlandu (14. června 1807). Roku 1808 byl převelen na Pyrenejský poloostrov a stal se guvernérem Madridu. Předsedal stannému soudu při povstání (2. května 1808) v Madridu a každého, kdo byl přistižen se zbraní, odsoudil k smrti. Roku 1809 velel jezdectvu armády místokrále italského Evžena a procházel z Itálie až na bojiště u Wagramu, kde velel dragounské divizi v Davoutově sboru a kde si počínal velmi obezřetně a takticky dokonale. Po bitvě u Wagramu jej Napoleon jmenoval generálplukovníkem jízdních gardových myslivců. \n\nPři ruském tažení 1812 byl prvním, kdo dosáhl Dněpru. Bojoval u Smolensku (18. srpna 1812) i u Borodina (7. září 1812). Kde byl těžce raněn. Při ústupu z Ruska (18. října 1812 opustila Velká armáda Moskvu) byl však již plně zdráv a opakovaně vynikl rozvahou a statečností. Byl proto jmenován velitelem tzv. posvátného praporu, který je sestaven jen z důstojníků a vykonává dozor nad transportem prominentů a příbuzných císaře. Po návratu z Ruska neobdržel žádné velení a 1. dubna 1813 vystupuje z armády. Když však bezprostředně hrozí vpád Spojenců do Francie, opět se hlásí u Napoleona a dostává 25. prosince 1813 velení celé armádní kavalerie. Výrazně přispěl k vítězství u Vauchamps (12. února 1814), ale v bitvě u Craone (7. března 1814) je těžce raněn a vyřazen z dalších bojů.\n\nKdyž se Napoleon vrátil z Elby, převzal Grouchy opět armádní velitelský post. Byl jmenován pairem a 15. dubna 1815 byl povýšen do hodnosti maršála Francie. Stal se velitelem pravého křídla Severní armády. Po bitvě u Ligny (16. června 1815), ve které Napoleon porazil, ale nezničil Prusy pod Blücherovým velením, obdržel úkol pronásledovat s 34 000 muži a 108 děly Prusy a zabránit jejich spojení s Angličany. Svázán obrovskou zodpovědností a tlačen nadměrným respektem k císaři on, který dosud v poli velel nejvýše divizi, tento úkol nezvládl. Zanedbal průzkum, nechal se zmást Kalkreuthovým zadním vojem, zatímco hlavní síly Prusů bez jeho vědomí mířily na bojiště u Waterloo. Při zvuku děl od Waterloo nevyhodnotil racionálně situaci a nezamířil směrem, který označovala dělostřelba. Stal se tak jednou z příčin – nikoli jedinou a nikoli hlavní – porážky u Waterloo. Po bitvě, jakoby mávnutím proutku, je zde jiný Grouchy - obezřetný, rozhodný, dokonalý taktik. Manévruje se svým vojskem bezchybně a sbor dovede beze ztrát do Francie, skládá velení a odchází z armády.\n\nGrouchyho tažení je popsáno v jedné z kapitol knihy Stefana Zweiga „ Hvězdné hodiny lidstva“. Byl jedním z prvních důstojníků, které postihl hněv monarchistů. Grouchy odchází do vyhnanství. 6 let žil ve Filadelfii v USA, po amnestii se roku 1821 vrací do Francie a zbytek života věnoval svým obhajobám (přestože nikým neobviňován) své role kolem bitvy u Waterloo. Zemřel v 81 letech věku v Saint-Etienne. Je pohřben na pařížském hřbitově Pére Lachaise poblíž centrální kaple. Jeho vnuk vydal paměti maršálovy (Memoires de marechal de Grouchy v 5 svazcích (1873-1875)).\n\nGrouchy byl zkušeným, schopným a statečným důstojníkem, plnícím dobře taktické úkoly. Jeho hlavní zbraní, ve které vynikal byla kavalerie (zejména dragouni). Strategii však moc neovládal. Je paradoxem, že tento mimořádně zdatný voják je široké veřejnosti znám jen pro svou nešťastnou roli v bitvě u Waterloo.\n\n"}
{"id": "201657", "url": "https://cs.wikipedia.org/wiki?curid=201657", "title": "Středoasijská kašmírová plemena koz", "text": "Středoasijská kašmírová plemena koz\n\nStředoasijská kašmírová plemena kozy domácí tvoří velkou skupinu srstnatých plemen koz, z jejichž srsti se získává kašmírská vlna.\n\nJsou to plemena středního a malého tělesného rámce, která se vyvíjela ve výrazně kontinentálním klimatu středního a Dálného východu, jsou proto adaptovaná na nízké teploty a nízkou relativní vlhkost vzduchu. Jejich srst se skládá z husté krycí vrstvy tvořené hrubými, rovnými a středně dlouhými pesíky a spodní vrstvy tvořené podsadou, která je velmi dlouhá, hustá a jemná, tloušťka chlupů činí pouze 12–18 tisícin milimetru. Vyčesáváním těchto chlupů se získává pravá kašmírská vlna, ze které se vyrábí kašmír.\n\nVe své domovině jsou to velmi nenáročná, skromná a odolná zvířata, která slouží jako zdroj vlny, masa i jako zvíře k nošení břemen. Vlhké (tedy i evropské) klima jim neprospívá a působí negativně na jejich zdravotní stav i kvalitu srsti, při extenzivním chovu nicméně produkují i kvalitní jatečná kůzlata, v našich podmínkách se proto chovají jako kombinovaná plemena, nebo jako kříženci s místními plemeny koz.\n\n"}
{"id": "201659", "url": "https://cs.wikipedia.org/wiki?curid=201659", "title": "Pečenga", "text": "Pečenga\n\nPečenga (rusky Пече́нга/\"Pečenga\", norsky \"Petsjenga\", a švédsky \"Petsamo\", severosámsky \"Beahcán\", skoltskou sámštinou \"Peäccam\") je sídlo městského typu s asi 3000 obyvateli v Murmanské oblasti v Pečengském rajónu v Rusku.\n\nÚzemí Pečengy se nachází na severozápadě Ruské federace, na hranici s Norskem a Finskem u Barentsova moře. Oblast byla původně osídlena Sámy. V roce 1533 byl při ústí řeky Pečengy založen Pečengský klášter a oblast se stala součástí Archandělské gubernie, 1920 přešla pod Finsko a po Pokračovací válce připadla roku 1944 Sovětskému svazu.\n\nPečengský klášter byl založen svatým Trifonem, který se snažil pokřesťanštit sámské obyvatelstvo. V roce 1572 obývalo klášter asi 50 mnichů. 1583 byl klášter zničen Švédy. Území bylo následně osidlováno Pomory a jinými Rusy. V 19. století byl obnoven klášter.\n\nRoku 1920 po smlouvě z Tartu připadlo Pečenga Finsku.\n\nV roce 1916 byla započata výstavba silnice ze Sodankylä přes Ivalo do přístavu Liinahamari, která byla dokončena roku 1931. Pečenga byla od té doby turisticky vyhledávanou destinací, protože se stala jediným přístavem u Barentsova moře dosažitelným automobilem.\n\nV roce 1921 byly v Pečenze objeveny zásoby niklu. Roku 1934 pak začala těžba francouzskými a kanadskými společnostmi.\n\nBěhem zimní války okupoval Pečengu Sovětský svaz. Po následné mírové smlouvě z Moskvy připadla SSSR jen část Rybářského poloostrova (finsky \"Kalastajasaarento\").\n\nV roce 1941, během pokračovací války, byla Pečenga využívána nacistickým Německem jako základna pro útoky na Murmansk. Roku 1944 Pečengu opět okupovala Rudá armáda. Pařížskou smlouvou z roku 1946 připadla Pečenga opět Sovětskému svazu.\n\nV současnosti je Pečenga stále důležitou oblastí díky nezamrzajícímu přístavu v Liinahamari a díky zásobám niklu. Po válce SSSR zvýšil jeho těžbu, což mělo špatné dopady na životní prostředí.\n"}
{"id": "201661", "url": "https://cs.wikipedia.org/wiki?curid=201661", "title": "Střední průmyslová škola Hradec Králové", "text": "Střední průmyslová škola Hradec Králové\n\nStřední průmyslová škola má své počátky již v roce 1923, kdy byla na kraji Hradce Králové vybudována moderní konstruktivistická stavba určená pro Státní odbornou koželužskou školu (jedinou ve střední Evropě), navržená vrchním hradeckým architektem Josefem Gočárem.\n\nOd 1. 8. 2013 se Střední odborná škola a Střední odborné učiliště, Hradec Králové, Hradební 1029 slučuje se Střední průmyslovou školou, Hradec Králové, Hradecká 647 a vzniká nová příspěvková organizace Střední průmyslová škola, Střední odborná škola a Střední odborné učiliště, Hradec Králové.\n"}
{"id": "201662", "url": "https://cs.wikipedia.org/wiki?curid=201662", "title": "Mongolská koza", "text": "Mongolská koza\n\nMongolská koza je nenáročné plemeno koz, které se chová k produkci kašmírské vlny a kvalitního masa. Je rozšířené zvláště v Mongolsku a vnitřním Mongolsku v Číně.\n\nJedná se o plemeno středního tělesného rámce, hlava je malá a jemná, profil bývá rovný nebo mírně prohnutý. Krátké uši jsou neseny vztyčené, nebo jsou horizontální. Obě pohlaví mají bradový vous a silné, většinou stočené rohy.\n\nRoční produkce kašmíru činí asi 300 gramů.\n\n"}
{"id": "201664", "url": "https://cs.wikipedia.org/wiki?curid=201664", "title": "Tibetská koza", "text": "Tibetská koza\n\nTibetská koza je odolné, nenáročné plemeno koz, které se chová k produkci kašmírské vlny. Chová se hlavně v oblasti severního Nepálu. \n\nJe to plemeno středního tělesného rámce, hlava je malá a jemná, čelo je vypouklé a obličejová část dlouhá. Profil bývá rovný, nos poněkud úzký. Delší, úzké uši jsou zahrocené a svislé. Obě pohlaví mají kštici, bradový vous a rohy, které jsou u kozlů velké a stočené.\n\nSrst je typická pro kašmírová plemena, podsada je velmi hustá, dlouhá a jemná, srst vyrůstající na ocase dosahuje až pod hlezenní klouby. Obvyklé zbarvení je bílé, roční produkce kašmíru se pohybuje mezi 200 - 300g.\n\n"}
{"id": "201665", "url": "https://cs.wikipedia.org/wiki?curid=201665", "title": "Střední průmyslová škola stavební Hradec Králové", "text": "Střední průmyslová škola stavební Hradec Králové\n\nStřední průmyslová škola stavební Hradec Králové je střední škola v Hradci Králové. První zmínky o škole lze najít už v 70. letech 19. století, kdy byla řemeslná malovýroba v českých zemích na úpadku. Zároveň se však rozvíjel průmysl. Vhodné místo k založení průmyslové školy bylo na východě Čech v Třebechovicích pod Orebem, kde se rozmáhalo hrnčířství a kamnářství. To byl také základ pro vybudování školy s názvem Odborná škola pro kreslení a modelování. Ta na výstavě v Paříži v roce 1874 získala za svou práci zlatou medaili. Učební prostory však byly nevyhovující a třebechovičtí činitelé neměli pochopení, čehož tehdy využilo zastupitelstvo Hradce Králové a v roce 1880 dosáhlo přestěhování školy do svého města. Škola byla tak umístěna do budovy reálky a přeměněna na Odborná škola pro umělecké zámečnictví.\n\nV roce 1930 byla postavena nová budova školy podle návrhu královéhradeckého architekta Dr. Ing. arch. Jana Rejchla. V areálu školy se také nachází řada dílen, v jehož části sídlí pobočka Pedagogického centra. V roce 1988 byla postavena nová tělocvična. Původní budova měla červená okna, ta však byla v 70. letech vyměněna.\n"}
{"id": "201668", "url": "https://cs.wikipedia.org/wiki?curid=201668", "title": "Otto Jírovec", "text": "Otto Jírovec\n\nOtto Jírovec (31. ledna 1907, Praha – 7. března 1972, tamtéž) byl český akademik a parazitolog. \n\nV roce 1929 získal doktorát na Přírodovědecké fakultě Univerzity Karlovy v Praze, kde také následně působil jako nehonorovaný asistent (1930–1932). V roce 1933 se zde habilitoval v oboru všeobecné zoologie a parazitologie a v roce 1948 získal titul profesora.\n\nBěhem druhé světové války pracoval jako vedoucí laboratoře parazitologie ve Státním zdravotním ústavu, po osvobození se vrátil na Přírodovědeckou fakultu. V letech 1949–1952 vedl katedru zoologie, později řídil na UK zoologický ústav. V letech 1954–1961 vedl Parazitologickou laboratoř ČSAV a v letech 1954–1965 i časopis Československá parazitologie. V roce 1964 stál u založení Protozoologické sekce České parazitologické společnosti. Studoval hlavně parazitické prvoky a z onemocnění převážně trichomoniázu a toxoplazmózu. Odhalil původce intersticiální pneumonie kojenců \"Pneumocystis carinii\" (dnes \"Pneumocystis jirovecii\", pojmenováno po něm).\n\nZa své vědecké kariéry publikoval cca 280 odborných článků 250 popularizačních článků a 11 knih. Výběr nejznámějších knih: \n\n\n\n"}
{"id": "201670", "url": "https://cs.wikipedia.org/wiki?curid=201670", "title": "Euphoria (programovací jazyk)", "text": "Euphoria (programovací jazyk)\n\nEuphoria je interpretovaný programovací jazyk, který původně vyvinul Robert Craig pro osobní počítače Atari ST. V současné době existuje jako Open Source pro platformy DOS32, WIN32, Linux, FreeBSD.\n\nEuphoria je interpretovaný jazyk vytvořený s důrazem na jednoduchost syntaxe a rychlost. Programy v něm vytvořené běží na operačních systémech DOS, Windows, Linux a FreeBSD. \n\nJedním z nejvýznamnějších specifik Euphorie je, že zná jen dva základní datové typy, jimiž jsou atomy a sekvence. Atomy jsou čísla a sekvence jsou kolekce složené z více čísel. Zároveň ovšem umožňuje snadnou tvorbu vlastních datových typů.\n\nTradiční program „Hello world“ vypadá takto:\n\n"}
{"id": "201673", "url": "https://cs.wikipedia.org/wiki?curid=201673", "title": "Liaoningská kašmírská koza", "text": "Liaoningská kašmírská koza\n\nLiaoningská kašmírská koza, lianoning je srstnaté plemeno kozy, které se chová k produkci kašmírské vlny. Je to původem čínské plemeno, chované hlavně v provincii Liao-ning.\n\nJe to plemeno středního tělesného rámce, s bílou dlouhou srstí. Kozlové mají dlouhé, do stran stočené rohy. Roční produkce kašmíru je 500-600g.\n\n"}
{"id": "201675", "url": "https://cs.wikipedia.org/wiki?curid=201675", "title": "Obchodní akademie a Jazyková škola s právem státní zkoušky Hradec Králové", "text": "Obchodní akademie a Jazyková škola s právem státní zkoušky Hradec Králové\n\nObchodní akademie, Střední odborná škola a Jazyková škola s právem státní jazykové zkoušky, Hradec Králové je školské zařízení v Hradci Králové, jehož zřizovatelem je Královéhradecký kraj.\n\n15. září roku 1895 vznikly základy k vytvoření školy Sborem pro zřízení a vydržování Obchodní akademie v Hradci Králové. Vznikla na území tohoto města a byla teprve 4. v celém Česku. Vedení školy se v roce 1895 ujal JUDr. Josef Pazourek a ve své funkci byl až do roku 1910. Akademie byla zprvu umístěna na Velkém náměstí, poté však přesunuta na místo na nábřeží, kde vyrostla budova architektů Otakara Béma a Huga Gessnera.\n\nV roce 2012 se škola sloučila se Střední odbornou školou veřejnosprávní a sociální ve Stěžerech. Škola poroto nyní poskytuje několik oborů zakončených maturitou: Ekonomické lyceum, Obchodní akademie, Obchodní akademie dálková forma, Sociální činnost a Veřejnosprávní činnost.\n\nOd 8. 2. 2016 jsou obě školy sloučeny i fyzicky do jedné budovy a to na adresu Pospíšilova tř. 365, Hradec Králové.\n\nVe škole se vyučuje povinně jazyk anglický, který je doplněn konverzací s rodilým mluvčím. Žáci si volí k anglickému jazyku druhý cizí jazyk, vybírají si z jazyka německého, ruského, francouzského, italského a španělského.\n\nNa škole pracují studentské společnosti a fiktivní firmy, ve kterých si studenti osvojují praktické dovednosti a reálně si vyzkouší založení a řízení vlastní firmy, a tím poznají i veškerou problematiku spojenou s chodem podniku. Dále se učí rychleji vzájemně komunikovat, spolupracovat, rozhodovat, nést odpovědnost, rozvíjet své organizační a řídící schopnosti.\n\nSoučástí školy je Jazyková škola s právem státní jazykové zkoušky, která nabízí kurzy angličtiny, němčiny, francouzštiny, ruštiny, španělštiny, italštiny a portugalštiny. Jazyková škola je certifikovaným pracovištěm, kde probíhají zkoušky z českého jazyka pro cizince pro trvalý pobyt A1 SERR. Pro budoucí i stávající studenty je každoročně v době letních prázdnin pořádán týdenní intenzivní jazykový kurz anglického jazyka.\n\nOd školního roku 93/94 se škola zaměřuje na odborné zaměření ve směru podnikatelském, bankovnickém a obchodním.\n"}
{"id": "201680", "url": "https://cs.wikipedia.org/wiki?curid=201680", "title": "Nerv", "text": "Nerv\n\nNerv, též periferní nerv (lat. \"nervus\"), je struktura tvořená myelinizovanými svazky dlouhých výběžků nervových buněk, obklopenými podpůrnou, vazivovou tkání. Jsou to orgány periferního nervového systému, které zprostředkovávají vedení informací z periferie do centrální nervové soustavy, umožňují inervaci svalů a žláz a také citlivost na vnější i vnitřní podněty.\n\nFunkčním elementem nervu je axon neuronu, jehož tělo je uloženo nejčastěji v míše, ganglionu nebo ve specifických jádrech při mozkovém kmeni (v případě hlavových nervů). Axon je obalený myelinovou pochvou, která je tvořena Schwannovými buňkami a která zabezpečuje izolaci nervu a umožňuje tak rychlejší šíření akčního potenciálu na jeho cytoplasmatické membráně.\n\nVazivová tkáň tvoří endoneurium, které obaluje každé nervové vlákno zevně od jeho myelinové pochvy a tvoří „vodící trubici“, jejíž kontinuita je zásadní pro regenerační pochody v nervu. Skupiny nervových vláken obalených endoneuriem se seskupují do svazků, které pokrývá perineurium, periferní nerv, který vzniká seskupením svazků axonů, je pak celý obalen zevním vazivovým obalem zvaným epineurium. Celý nerv je spojen s okolními tkáněmi řídkým vazivem, mesoneuriem, kterým přichází k nervu bohaté cévní zásobení z okolí.\n\nSvazky axonů v centrální nervové soustavě se označují spíše jako dráhy (lat. \"tractus\") a jejich myelinová pochva je tvořena buňkami zvanými oligodendrocyty.\n\nVelmi často se pro popis nervů používá různých přívlastků, podle směru nebo podle funkce:\n\n\n"}
{"id": "201687", "url": "https://cs.wikipedia.org/wiki?curid=201687", "title": "Ořešín", "text": "Ořešín\n\nOřešín může být: \n"}
{"id": "201692", "url": "https://cs.wikipedia.org/wiki?curid=201692", "title": "Sanaga", "text": "Sanaga\n\nSanaga je řeka v Kamerunu. Od pramene své zdrojnice Djerem je 918 km dlouhá. Povodí má rozlohu 135 000 km².\n\nVzniká soutokem řek Djerem a Lom, které pramení ve vysočině Adamava. Ústí několika rameny do zálivu Bonny v Guinejském zálivu Atlantského oceánu. Na středním toku vytváří sérii peřejí a vodopádů. Největším přítokem je Mbam zprava.\n\nZdroj vody je dešťový. Průtok vody na dolním toku kolísá od 300 až 350 m³/s do 5000 až 7000 m³/s.\n\nVodní doprava je možná pod městem Edea, poblíž něhož se nachází vodní elektrárna. Její energie zásobuje místní hliníkový závod.\n"}
{"id": "201699", "url": "https://cs.wikipedia.org/wiki?curid=201699", "title": "A-20", "text": "A-20\n\nSpojení písmene A a číslice 20 může mít různé významy:\n\n"}
{"id": "201701", "url": "https://cs.wikipedia.org/wiki?curid=201701", "title": "Fiat Tempra", "text": "Fiat Tempra\n\nFiat Tempra (typové označení 159) je menší rodinný automobil nižší střední třídy italské automobilové značky Fiat.\n\nTempra se světu představila v únoru roku 1990 jako nástupce Fiatu Regata. Konstrukčně vychází automobil z Fiatu Tipo, který světlo světa spatřil už v roce 1988, a se kterým také Tempra sdílí valnou většinu mechanických a elektronických součástí, včetně širokou škály motorů. Originální projekt se nazýval \"Tipo 3\" a byl vyvíjen jako auto střední velikosti mezi menším Fiatem Tipo (projekt \"Tipo 2\") a větším Fiatem Croma (projekt \"Tipo 4\"). Vůz byl postaven na stejné platformě jako Alfa Romeo 155 a Lancia Dedra. \n\nFiat Tempra byl v irské soutěži Semperit Irish Car of the Year (ekvivalent celosvětové soutěže Car of the Year) zvolen jako auto roku 1991.\n\nDo modelu 2,0ie se od roku 1991 montovaly také automatické převodovky používající 2 režimy (normal a sport). Tempra představovala dostupnou alternativu ke konkurenčním rodinným vozům, jako byl Ford Sierra, Opel Vectra nebo Peugeot 405.\n\nV roce 1992 se začala vyrábět i Tempra 4×4. Roku 1993 došlo k zásadní modernizaci. Výroba tempry skončila v Itálii v roce 1996, ale v továrnách Fiatu v Jižní Americe se tempra vyráběla do roku 1999. Nástupcem se stal model Marea, též ve variantách sedan a kombi.\n\n"}
{"id": "201707", "url": "https://cs.wikipedia.org/wiki?curid=201707", "title": "Extrémní sport", "text": "Extrémní sport\n\nExtrémní sport je sport, jehož provozování je spojeno s vyšším rizikem a doprovázeno je domnělým zvýšením hladiny adrenalinu v krvi (ve skutečnosti jde o endorfin, dopamin a serotonin). K extrémním sportům řazeny také sporty, které nejsou příliš propagovány či podporovány na komerční úrovni a jejichž provozování se omezuje na nepříliš početné skupiny nadšenců, které však u ostatních vyšší riziko evokují i přes to, že s jejich provozováním často není spojeno. I takový sport se ovšem časem může proměnit v \"masovou záležitost\", o čemž svědčí např. snowboarding, který byl v roce 2002 zařazen do programu olympijských her. \n\n\n"}
{"id": "201708", "url": "https://cs.wikipedia.org/wiki?curid=201708", "title": "Logone", "text": "Logone\n\nLogone ( ) je řeka v Kamerunu a v Čadu. Je to levý přítok Šari (povodí Čadského jezera). Od pramene své zdrojnice Mbere je 965 km dlouhá.\n\nVzniká soutokem řek Mbere a Pende.\n\nPři silných povodních stéká část vody přes systém průtoků a řeku Majo-Kebbi do řeky Benue (povodí Nigeru).\n\nVodní doprava je možná v období dešťů (červen – srpen) pod městem Bongora.\n"}
{"id": "201711", "url": "https://cs.wikipedia.org/wiki?curid=201711", "title": "Anne Geddes", "text": "Anne Geddes\n\nAnne Geddes (* září 1956 v Austrálii) je australská fotografka, návrhářka a obchodnice žijící nyní na Novém Zélandu.\n\nAnne Geddes, fotografka narozená v roce 1956 v Austrálii, žijící v Aucklandu na Novém Zélándu, si svou tvorbou získala srdce mnoha lidí na celém světě. Její díla, tak úspěšná na poli komerčním, se setkávají i mezi odborníky s velice kladnou kritikou, čehož jsou dokladem mnohá ocenění, jež získala na světových výstavách profesionálních fotografů.\n\nJe pověstná svými stylizovanými snímky dětí. Na jejích fotografiích jsou děti většinou oblečené jako fiktivní postavy, víly, pohádková zvířátka nebo květiny. Její práce je extrémně idealizovaná: děti na jejich fotografiích téměř vždy spí nebo se dívají nepřítomně do prázdna, jako by byly v mateřském lůně.\n\nJejí práce s dětmi zrcadlí radost a lásku, kterou našla v těch, jež tvoří budoucnost naší planety. K tomu všemu sama říká: „Možnost zachytit na filmu tu nevinnost, důvěru a štěstí, tak vlastní těm nejmenším, v sobě skrývá velkou zodpovědnost. Je to práce, která mě naplňuje každý den pocitem radosti a osobního uspokojení.“\n\nAnne Geddes je jedna z nejvíce respektovaných a úspěšných profesionálních fotografů na světě. Její fotografie dětí jsou vizuální prezentací její víry v to, že musíme chránit a milovat všechny děti. Staly se ikonami oslavy narození a života což můžeme vidět na velmi úspěšných knihách, kalendářích, pohlednicích, fotoalbech a mnoha jiných produktech. Značka Anne Geddes je všeobecně respektována a oblíbená.\n\nMnoho z jejích fotografií je mezinárodně publikováno v prestižních časopisech, jako je americký „Life Magazine“, německé „Tempo“, britský „London Sunday Mirror“, a v neposlední řadě i ve světovém „Sunday Magazine“.\n\nJejí práce je vydávána v 77 zemích od Ameriky, přes Evropu, Spojené království, Austrálii, Nový Zéland, Afriku a Asii. Knihy Anne Geddes se prodávaly ve více než 15 miliónovém nákladu a byly přeloženy do 20 jazyků: arabštiny, brazilštiny, portugalštiny, čínštiny, češtiny, nizozemštiny, angličtiny, finštiny, francouzštiny, němčiny, řečtiny, maďarštiny, islandštiny, italštiny, japonštiny, litevštiny, norštiny, polštiny, portugalštiny, slovenštiny a španělštiny. Její internetové stránky, annegeddes.com, přitahuje více než 3,5 miliónů návštěvníků ročně z více než 200 zemí.\n\nJedním z jejích cílů je, aby byly fotografie dětí obecně přijaty jako druh umění, který může legitimně soutěžit s jakýmkoliv jiným druhem profesionální fotografické tvorby.\n\nAnne Geddes také navrhuje kolekce oděvů pro malé děti a těhotné ženy. Její dětská kolekce oděvů a doplňků pro děti od narození do 24 měsíců byla vydaná v listopadu 2001. . Další kolekce oděvů „Baby Bear Collection“ byla vydaná v říjnu 2003. Následoval „Ladybug collection“ v roce 2005, inspirovaný roky zážitků s nově narozenými dětmi a rozhovory s jejich matkami.\nPrvní prodejní obchod Anne Geddes se otevřel na podzim roku 2005 v Downtown Disney Distrikt v Anaheim v Kalifornii.\nAnne Geddes je vdaná za svého dlouholetého přítele a obchodního partnera Kela. Společně vychovávají čtyři děti.\n\nV roce 1997 Anne Geddes získala členství v \"Professional Photographers of America\" a čestné členství v Novozélandském institutu profesionálních fotografů (NZIPP).\n\nV roce 2004 a 2005 použila francouzská státní pošta La Poste čtyři její fotografie pro poštovní známky.\n\n\n"}
{"id": "201713", "url": "https://cs.wikipedia.org/wiki?curid=201713", "title": "Státní dluh Slovinska", "text": "Státní dluh Slovinska\n\nStátní dluh Slovinska je v porovnání s některými dalšími zeměmi Evropy relativně nízký. Představuje, podle údajů z roku 2006, 1 983,321 miliard tolarů (8,263 miliard eur). To tak činí zhruba 30 % HDP této malé alpské země.\n\nSlovinský dluh se začal zvyšovat rapidně v druhé polovině devadesátých let, kdy Evropu postihlo ekonomické oslabení. Růst HDP v mnoha zemích poklesl a zvýšily se státní deficity. Od roku 2000 dluh sice mírně roste, pohybuje se v hranici 1–2 bilionu SIT, klesá však tempo zadlužování. Zatímco v roce 2001 zvýšil schodek státního rozpočtu celkový dluh o 4,1 % v poměru k HDP, roku 2006 to bylo již jen 1,4 %. I tyto příznivé změny, v kombinaci se slušným hospodářským růstem (cca kolem 4 % za rok), který Slovinsko má již od začátku 90. let, umožnil zemi přijmout euro od 1. ledna 2007 (splnění maastrichtských kritérií). Státní rozpočty jsou sice deficitní, avšak tyto schodky klesají v posledních letech již pod 100 miliard SIT za rok. Díky této stabilitě získává Slovinsko dobré hodnocení v oblasti splácení svých dluhů, jedno z nejvyšších pro země střední a východní Evropy.\n"}
{"id": "201717", "url": "https://cs.wikipedia.org/wiki?curid=201717", "title": "Sanga", "text": "Sanga\n\nSanga, popř. Sangha, je řeka ve Střední Africe na území Středoafrické republiky a Republiky Kongo a částečně také tvoří státní hranici s Kamerunem. Je to pravý přítok Konga. Od soutoku zdrojnic je dlouhá 790 km a od pramene Kadei 1300 km. Povodí má rozlohu 200 000 km².\n\nVzniká soutokem řek Kadei a Mambere. Největší přítoky jsou Dja zprava a Likvala-oz-Ero zleva.\n\nZdroj vody je převážně dešťový. Průměrný průtok vody u města Veso je v březnu 700 m³/s a v říjnu a listopadu 4250 m³/s.\n\nVodní doprava je možná na celém toku od ústí k soutoku zdrojnic. Po řece se plaví dřevo. Je na ní rozvinuté rybářství.\n"}
{"id": "201719", "url": "https://cs.wikipedia.org/wiki?curid=201719", "title": "Nicolai Dunger", "text": "Nicolai Dunger\n\nNicolai Dunger je anglicky zpívající švédský písničkář. Nahrál taky několik nahrávek pod pseudonymem A Taste of Ra.\n\n\n"}
{"id": "201721", "url": "https://cs.wikipedia.org/wiki?curid=201721", "title": "Santa Cruz", "text": "Santa Cruz\n\nSanta Cruz ( ) může být:\n\n\n"}
{"id": "201723", "url": "https://cs.wikipedia.org/wiki?curid=201723", "title": "Santa Cruz (řeka)", "text": "Santa Cruz (řeka)\n\nSanta Cruz ( ) je řeka na jihu Patagonie v Argentině (provincie Santa Cruz). Je přibližně 400 km dlouhá.\n\nOdtéká z jezera Argentino a prořezává se Patagonskou planinou v hluboké dolině. Ústí do Argentinského moře v Atlantském oceánu severně od zálivu Bahía Grande, přičemž vytváří společný estuár s řekou Chico.\n\nPrůměrný průtok vody při odtoku z jezera Argentino činí 675 m³/s.\n\nVodní doprava je možná v estuáru do přístavu Puerto Santa Cruz. V roce 2015 začala stavba přehrady.\n"}
{"id": "201728", "url": "https://cs.wikipedia.org/wiki?curid=201728", "title": "Amadeus (film)", "text": "Amadeus (film)\n\nAmadeus je americký film režiséra Miloše Formana, který obdržel osm Oscarů, 13 nominací na Oscara a dalších 32 ocenění včetně čtyř Zlatých globů. Jeho natáčení částečně probíhalo i v tehdejším komunistickém Československu.\n\nAntonio Salieri se na sklonku života sám obviňuje ze smrti Wolfganga Amadea Mozarta, pokusí se o sebevraždu a je umístěn v léčebně pro choromyslné (pražská Invalidovna). Po čase za ním přichází mladý kněz, který vyslechne jeho životní příběh.\n\nAntonio Saileri se srovnává s Mozartem a např. konstatuje, že zatímco on si jako malý chlapec jen hrál se svými vrstevníky na slepou bábu, Mozart účinkoval ve Vídni nebo před papežem v Římě. Mladý Salieri se vroucně modlí k Bohu, aby ho obdaroval talentem a učinil z něj velkého skladatele, proti čemuž je zásadně jeho otec. „Šťastnou” náhodou otec však umírá a Salieri se dostává do Vídně, „města hudebníků”. Zde se postupně vypracuje až na místo dvorního skladatele na dvoře rakouského císaře Josefa II. (syna Marie Terezie) a stává se spolu s kapelníkem Bonnem, ředitelem divadla Orsini-Rosenbergem a hrabětem van Swietenem důležitým činitelem hudebního dění na císařském dvoře. Josef II. jej zároveň obsadil na místo svého učitele hudby. Císař není příliš dobrý klavírista, nemá ani hudební sluch, přesto je pro hudbu nadšen.\n\nK prvnímu osobnímu setkání mezi Salierim a Mozartem dochází ve vídeňském sídle salcburského arcibiskupa. Na sladkosti si potrpící Salieri je svědkem laškování mezi Mozartem a jeho snoubenkou Constanze Weber v salónku s pohoštěním pro arcibiskupovy hosty. Scéna je přerušena v okamžiku, kdy Mozart uslyší tóny své skladby, jeho zvoláním: „Má hudba. Začali beze mne.” Zkoprnělý Salieri v tom okamžiku poznává, že „to po zemi se válející dítě” je „velký” Amadeus. Odchází do sálu, kde se mezitím Mozart ujímá řízení orchestru, a je ustrnut krásou a jednoduchostí skladby (Gran Partita pro dechové nástroje).\n\nJosef II. plánuje novou operu pro dvorní divadlo a navrhuje zadat tento úkol Mozartovi. Za tímto účelem je Mozart pozván k dvoru. Salieri pro tuto příležitost zkomponuje drobný pochod, který Mozartovi osobně přehraje Josef II. Mozart je poněkud zděšen „úrovní” císařovy hry, je však velmi potěšen nabídkou na zkomponování opery a navrhuje operu na německé libreto Únos ze serailu. Někteří z císařových poradců včetně Salieriho jsou pohoršeni jak tématem, tak volbou jazyka, který nepovažují za vhodný pro zpěv. Císař však souhlasí. Na závěr audience chce císař obdarovat Mozarta partem Salieriho skladby, ten však odmítá se slovy, že má vše již v hlavě. Císař ani přítomní pánové nevěří a přimějí Mozarta k ukázce. Ten bez problémů skladbu přehrává a dané téma před ustrnulým publikem rozvíjí.\n\nV očekávání nové opery na „turecké” téma se ve Vídni stává populární např. styl oblékání v tureckém stylu. Po tureckém způsobu se obléká i Salieriho žačka, primadona dvorního divadla, pěvkyně Katarina Cavalieri. Na hodině vyzvídá podrobnosti o Mozartovi a nové opeře. Salieri soudí, že to není kus pro ni, protože se odehrává v harému.\n\nPři premiéře opery však Salieri vidí, že Cavalieri byla do hlavní ženské role obsazena. Premiéra opery má velký úspěch, i císař je nadšen, avšak neodpustí si poznámku, že v díle je „příliš mnoho not”. Nastalou rozepři ohledně kvality díla přeruší Mozartova snoubenka Constance a především její matka. Obě jsou představeny císaři, což především rozezlí Katarinu Cavalieri, která pravděpodobně měla s Mozartem poměr a kterou tato nová skutečnost uráží. Pravděpodobnou skutečnost o poměru mezi Cavalieri a Mozartem vytuší i Salieri, který je do Cavalieri zamilován. Toto se stává dalším katalyzátorem Salieriho nenávisti vůči Mozartovi.\n\nSalcburský arcibiskup je rozlícen tím, že se Mozart nevrací z Vídně na jeho dvůr a chce ho propustit ze svých služeb. Mozartův otec Leopold by však svému synovi přál zajištěnou budoucnost v Salcburku, oroduje za něj u arcibiskupa a chystá se odjet do Vídně, především však nesouhlasí s jeho sňatkem. Mozart však nedbá otcových rad a žení se s Constance.\n\nCísař zamýšlí učinit Mozarta učitelem hudby pro svou neteř, avšak Salieri proti tomuto záměru intrikuje. Má, spolu s ostatními „Italy” posoudit Mozartovu vhodnost na toto místo, čímž je Mozart pobouřen, místo však nutně potřebuje. Mladá Constance navštíví Salieriho s rukopisy několika Mozartových skladeb, který je nimi opět nadšen, ale nedokáže se přenést přes svou nenávist a snaží se Mozarta „nemravným” návrhem jeho ženě ponížit. Protože Mozartovi nelze po umělecké stránce nic vytknout, pomluví ho u císaře, alespoň co se týče jeho vztahu k ženám. Nakonec Mozart sám Salieriho navštíví a žádá ho o pomoc se zajištěním žáků. Salieri nakonec Mozartovi doporučí dceru měšťana.\n\nCísař Josef II. je Mozartovou hudbou fascinován a má nesmírnou radost ve chvíli, kdy Wolfgang složí pro Vídeň několik skladeb.\n\nSalieri do Mozartovy domácnosti coby neznámý ctitel jeho hudby „nasadí“ služebnou, která má Salierimu hlásit, na jakých dílech pracuje. Takto se pokusí zabránit uvedení opery Figarova svatba. Ač tento plán neuspěje, Salieri triumfuje svou operou Axur, re d'Ormus, kterou císař označí za nejlepší dosud napsanou operu, a Salieriho za zářivou hvězdu na hudebním nebi. Pokračováním jeho pletich proti Mozartovi je objednávka \"Rekviem\". Při této příležitosti se osobně dostaví před práh jeho bytu a zaplatí mu zálohu, oděn do černé karnevalové masky, čímž ho vyděsí. Rekviem, které si objednal, je (aniž by to Mozart tušil) psáno pro něj samotného. Zdá se, že se tento Salieriho zlověstný čin neminul účinkem, neboť čím více se Mozart blíží k jeho dokončení, tím se jeho vlastní zdravotní stav zhoršuje. Ironií osudu, poslední noty skladby diktuje jeho netušenému sokovi v předvečer noci, ve kterou vydechne naposled.\n\nVýklady filmu existují různé: jedním možným z nich může to, že kromě samotného epického děje je „mezi řádky“ latentně skryto napětí, živené Salieriho záští, kterou se ovšem snaží nedat najevo, a důvodem této antipatie, až nenávisti, je vědomé nebo podvědomé nevyrovnání se se skutečností, že Salieriho poněkud mladší a svéráznější konkurent třímá talent, díky kterému se on a jeho hudba stane nesmrtelnou, na rozdíl od ostatních skladatelů, jejichž dílo bude zastíněno a s postupem času zapomenuto. Děj filmu neodpovídá historické realitě, ve skutečnosti Salieri a Mozart byli přátelé.\n\nV mnoha případech jde i v tomto filmu o vědomé falšování historie. Pomineme-li omyly v časových souvislostech, které lze vysvětlit uměleckým záměrem, jde i o věcné chyby. Mozart se nestal učitelem princezny, protože Salieri byl prostě lepší pedagog, což dokládá i výčet jeho žáků. Salieri neměl zapotřebí vydávat Mozartovo dílo za své, ani hrdost by mu to nedovolila. Mozart a Salieri složili roku 1785 společné dílo s názvem Per la ricuperata salute di Ophelia. Konečně i vztah k otci měl u Mozarta do osudové posedlosti daleko.\n\nHudební vědci myšlenku podílu Salieriho na smrti Mozartově již dávno opustili. Všechny dobové dokumenty, dopisy i události svědčí naopak o vzájemném respektu a naprosto korektním vztahu obou vídeňských umělců.\n\nNěkteré z vedlejších postav ztvárnili také čeští herci a herečky.\n\nFilm získal mezi diváky na největších filmových databázích spíše velmi pozitivní hodnocení (aktuální k 24. únoru 2012):\n\n\n\nFilm byl v roce 2019 zařazen do Národního filmového registru Knihovny Kongresu (National Film Registry, Library of Congress).\n\n\nFilm obsahuje následující hudební kusy:\n"}
{"id": "201736", "url": "https://cs.wikipedia.org/wiki?curid=201736", "title": "Colorado (rozcestník)", "text": "Colorado (rozcestník)\n\nColorado (ze španělského \"červený\") může znamenat:\n\n\n"}
{"id": "201741", "url": "https://cs.wikipedia.org/wiki?curid=201741", "title": "Liviu Librescu", "text": "Liviu Librescu\n\nLiviu Librescu (18. srpna 1930 Ploješť, Rumunsko – 16. dubna 2007 Blacksburg, Virginie, USA) byl izraelsko-americký vědec rumunsko-židovského původu, zabývající se výzkumem převážně v oblasti aeroelasticity a aerodynamiky.\n\nPřednášel jako profesor letecké a mechanické inženýrství na Telavivské univerzitě (1979–1986) a poté inženýrské vědy a mechaniku na Virginský polytechnický institut a státní univerzita|Virginském polytechnickém institutu a státní univerzitě (1985–2007). Byl zavražděn při masakru na Virginském polytechnickém institutu a státní univerzitě, když bránil své studenty.\n\nLiviu Librescu se narodil v židovské rodině v rumunském městě Ploiești. Druhou světovou válku přežil v ghettu ve Focșani, holocaustu se mu podařilo uniknout.\n\nPo válce studoval na Polytechnické univerzitě v Bukurešti aerokosmické technologie a posléze získal i doktorát v oboru mechaniky tekutin (1969). V letech 1953–1975 pracoval na několika rumunských vědeckých ústavech, konkrétně Ústavu aplikované mechaniky, Ústavu mechaniky tekutin a Ústavu mechaniky tekutin a aerokosmických konstrukcí Akademie Věd Rumunska. Jeho kariéra uvázla v průběhu 70. let, když opakovaně odmítl spolupracovat s rumunskou komunistickou stranou a podporovat tehdejší režim. Když poté oficiálně požádal o povolení vystěhovat se i s rodinou do Izraele, byl z ústavů vyloučen. Původně jeho žádosti nebylo vyhověno, situace se změnila až poté, co za její kladné vyřízení osobně intervenoval izraelský premiér Menachem Begin.\n\nLibrescu emigroval do Izraele v roce 1978, v letech 1979–1986 byl profesorem aeronautického a mechanického inženýrství na Telavivské univerzitě a Technice v Haifě. V roce 1985 se u příležitosti tzv. \"Sabbatical year\" přesunul do USA na Virginský polytechnický institut a státní univerzitu, kde už posléze setrval jakožto vědec a učitel až do své náhlé smrti.\n\nLiviu Librescu byl zavražděn při masakru na Virginském polytechnickém institutu a státní univerzitě, když zdržel studenta Čo Sung-huie, který ten den zastřelil 32 lidí a desítky dalších zranil. Šestasedmdesátiletý profesor svým studentům nařídil utéci okny a sám držel dveře, aby útočník nemohl projít skrz. Tím poskytl většině svých žáků dostatek času k úniku, vrah jej zastřelil skrze dveře. Když pak vstoupil do třídy, z oken vyskakovali poslední studenti, z nichž stihl zastřelit jednoho.\n\nProfesor Librescu byl celosvětově uznávaný vědec. Byl autorem a spoluautorem několika vědeckých publikací a stovek článků v odborných vědeckých časopisech. Byl profesorem na Telavivské univerzitě a Virginském polytechnickém institutu, významným členem řady mezinárodních vědeckých institucí a členem redakčních rad řady odborných vědeckých časopisů.\n\nProfesorův syn Joe oznámil, že obdržel řadu kondolenčních e-mailů od studentů, které označují jeho otce za hrdinu a vyjadřují přesvědčení autorů, že by bez jeho sebeobětování nejspíše nepřežili. Celá řada médií po celém světě taktéž referovala, minimálně v rámci zpravodajství o masakru, o hrdinné smrti profesora Libresca, řada připojila též články či reportáže o něm samém.\n\nRumunský prezident Traian Băsescu udělil profesoru Librescovi dva dny po jeho smrti Velký kříž Hvězdy Rumunska za celoživotní přínos vědě a pro hrdinství, které prokázal, když obětoval svůj život za záchranu svých studentů.\n\nTýž den americký prezident George Bush vzpomenul profesora Libresca během svého projevu u příležitosti návštěvy Muzea holocaustu:\n\nČeský překlad:\n\n\n"}
{"id": "201742", "url": "https://cs.wikipedia.org/wiki?curid=201742", "title": "The Bear Quartet", "text": "The Bear Quartet\n\nThe Bear Quartet je indie rocková skupina z městečka Luleå v severním Švédsku. Kapela se dala dohromady v roce 1989 a první desku \"Penny Century\" vydala o tři roky později. Ačkoliv jejich desky sklízejí pozitivní kritiky, nikdy se nedostavil větší komerční ohlas. Zpěvák Mattias Alkberg je také básníkem. Vydal 4 sbírky švédsky psané Poezie. Kytarista Jari Haapalainen je poměrně vyhledávaný producent.\n\n\n\n"}
{"id": "201743", "url": "https://cs.wikipedia.org/wiki?curid=201743", "title": "Colorado (přítok Atlantského oceánu)", "text": "Colorado (přítok Atlantského oceánu)\n\nColorado ( ) je řeka na severu Patagonie v Argentině (provincie Mendoza, Neuquén, La Pampa, Río Negro, Buenos Aires). Je přibližně 1200 km dlouhá. Povodí má přibližně rozlohu 350 000 km².\n\nVzniká soutokem řek Rio Grande a Barrancas, které pramení na východních svazích And. Prořezává se suchou oblastí severní Patagonie v hluboké a široké dolině. Ústí do zálivu Bahía Blanca Argentinského moře v Atlantském oceánu, přičemž vytváří deltu.\n\nPrůměrný průtok vody činí 140 m³/s. Nejvyšší je na jaře.\n\nVodní doprava je možná do vzdálenosti 320 km od ústí.\n"}
{"id": "201748", "url": "https://cs.wikipedia.org/wiki?curid=201748", "title": "Tanzimat", "text": "Tanzimat\n\nJako období tanzímátu je považováno období reforem v Osmanské říši, které byly vyhlášeny sultánem Abdulmecidem roku 1839. Jejich úkolem bylo reformovat soudnictví, hospodářství, školství a úřední aparát Osmanské říše, tak, aby byla říše schopna konkurovat Západu. Mimo jiné přinášely i myšlenku osmanismu. Vše bylo završeno v roce 1876, když sultán Abdülhamit II. přijal ústavu a zavázal se respektovat základní lidská práva. Nakonec byl v roce 1877 svolán parlament. Avšak všechny tyto změny, které měly modernizovat Osmanskou říši, přicházely pozdě a v konečném důsledku pouze zpomalily její rozpad.\n\nSlovní spojení vychází z arabského jazyka. Tanzím je gerundiem od II. kmene slovesa \"nazama\", tedy \"nazzama\", které samo o sobě znamená \"uspořádat\", \"organizovat\". Tanzímát, jakožto plurál od \"tanzím\" má tedy význam \"uspořádání\". Druhou částí spojení je substantivum \"deuri\", tedy \"období\" – to pochází z arabského slova \"dawra\". \"Tanzímát deuri\" můžeme tedy volně přeložit jakožto \"období reforem\".\n\nSoučástí reforem bylo např. vydání prvních bankovek (1840), zavedení pošty po evropském vzoru, reorganizace finanční správy, nový občanský a trestní zákoník (1840), zavedení branné armády, pevně daná doba vojenské služby (1843), ustanovení hymny a vlajky Osmanské říše, provedení sčítání lidu, zřízení občanských průkazů (1844), ministerstva školství, zákaz obchodu s otroky a otroctví (1847), zřízení univerzit v evropské podobě, Akademie věd (1851), vstup nemuslimů do armády (1856), ustanovení národní banky a vytvoření občanství Osmanské říše (1869). \n\nVyhlášením dekretu vstoupily reformy ihned v platnost. Cílem také bylo zlepšit postavení křesťanského obyvatelstva v evropské části říše, které bylo pod drobnohledem řady evropských mocností. \n\nTurečtí představitelé doufali, že reformy zabrání vměšování evropských mocností do vnitřních záležitostí postupně upadajícího Turecka a že zabrání dalším obdobným konfliktům, mezi které patřila např. Krymská válka. Realizace reforem tanzimátu však byla liknavá; řada místních správců v mnohých regionech proti nim vyjadřovala odpor. Křesťané je nepovažovali za dostatečné a muslimové naopak za přílišné ústupky obyvatelstvu druhé kategorie. Reformy nepomohly Osmanské říši stabilizovat vlastní území, nezajistily ekonomický růst a nepřinesly důvěru obyvatelstva různých vyznání a náboženství vůči centrální vládě. Jen několik let po skončení reforem se od Osmanské říše odtrhlo nejprve fakticky Srbsko a později i Bulharsko. \n\n\n"}
{"id": "201753", "url": "https://cs.wikipedia.org/wiki?curid=201753", "title": "The Magic Numbers", "text": "The Magic Numbers\n\nThe Magic Numbers je čtyřčlenná britská indie popová kapela tvořená dvěma sourozeneckými dvojicemi. Jejich první, eponymní deska byla nominována na prestižní cenu Mercury Prize.\n\n\nOficiální stránky (anglicky)\n"}
{"id": "201756", "url": "https://cs.wikipedia.org/wiki?curid=201756", "title": "Mícha", "text": "Mícha\n\nMícha (lat. \"medulla spinalis\") je dlouhá, tenká nervová trubice nervové tkáně a podpůrných buněk uvnitř páteře, která navazuje na prodlouženou míchu v mozkovém kmeni, vede skrz velký týlní otvor a končí nad druhým bederním obratlem v místě zvaném conus medullaris, kde se definitivně rozpadá z tzv. filum terminale na jednotlivé míšní nervy. Mícha a mozek tvoří centrální nervovou soustavu. Z míchy vycházejí nervy a jejím prostřednictvím přenáší organismus informaci mezi mozkem a periferní nervovou soustavou a reaguje na změny venkovního prostředí. Mícha je také schopná některých autonomních funkcí (míšní reflexy) a koordinuje některé reflexy. Uprostřed míchy leží centrální kanálek míšní, který obsahuje mozkomíšní mok.\n\nDélka míchy člověka je cca 45 cm u mužů a 43 cm u žen a průměr se snižuje směrem dolů z 13 mm na 6.4 mm s tím, že na přechodu krční páteře v hrudní a v lumbální části je zesílena v místech, kde vystupují nervy pro končetiny. Mícha je v průřezu oválná, vpředu je zářez, vzadu je žlábek a laterální (z boku) jsou dva žlábky – zadní žlábek postranní a přední žlábek postranní, ze kterých vycházejí přední a zadní míšní kořeny. Vlákna předního a zadního kořenu míšního se spojují v jeden nerv míšní, přičemž přední kořen obsahuje převážně vlákna motorická (eferentní) a zadní kořen obsahuje převážně vlákna senzitivní (aferentní). Některé smyslové signály jsou vedeny až do mozku, jiné vedou z mozku do míchy (sestupné motorické dráhy) a poranění míchy vede k porušení hybnosti, např. paréza, plegie. Mícha se topograficky dělí na 31 segmentů (tj. místa, kde na každé straně vystupuje jeden nerv) z toho je 8 krčních, 12 hrudních, 5 bederních, 5 křížových a 1 kostrční. Podle místa výstupu rozlišujeme:\nShluky těl neuronů uložená na zadních kořenech (spinální ganglion) a přední kořeny tvoří míšních nervy. Zatímco motorická vlákna vycházejí z buněk uložených v míše, senzitivní vlákna vycházejí z nervových buněk ležících mimo míchu ve vřetenovitých zduřeních na zadních míšních kořenech (spinální ganglion). Nervem smíšeným je míšní nerv, který obsahuje vlákna motorická i senzitivní. Kolem centrálního míšního kanálku se rozkládá šedá hmota míšní v podobě motýlích křídel – přední a zadní rohy (v hrudním úseku je ještě boční roh). Z předních rohů vystupují přední míšní kořeny a ze zadních rohů vystupují zadní kořeny. bílá hmota obklopuje hmotu šedou a obsahuje vlákna, která tvoří vodivý systém míšní.\n\nVsunuté buňky tvoří v šedé hmotě síť interneuronů, ve kterých se mohou vzruchy šířit všemi směry.\n\nBuňky provazcové jsou v zadních sloupcích a vysílají dlouhé neurity, které stoupají ve svazečcích v provazcích míšních a dostávají se do jednotlivých částí mozku.\n\nZákladní systém míchy vytváří nervová vlákna, uskutečňující inter a intra segmentální spojení, je přepojovací stanicí spinálních reflexů a podílí se i na přenosu bolesti. Impulsy přicházející od proprioreceptorů svalů a šlach se v tomto systému přepojují na motoneurony a tím udržují svaly v základním tonu (spinální svalový tonus). Poškození snižuje (hypotonie) nebo blokuje (atonie) svalové napětí.\n\nVodivý systém míchy se skládá z ascendentních (vzestupných) drah a descendentních (sestupných) drah, zprostředkovává pro vyšší centra informace o změně vnějšího a vnitřního prostředí a o poloze a napětí pohybových ústrojí. Axony jsou rozvětvené, konce mohou přenášet impulsy na několik neuronů, jedna nervová buňka může přijímat impulsy z tisíců neuritů.\n\n"}
{"id": "201759", "url": "https://cs.wikipedia.org/wiki?curid=201759", "title": "Čo Sung-hui", "text": "Čo Sung-hui\n\nČo Sung-hui, : (18. ledna 1984 – 16. dubna 2007) byl střelec, který při masakru na Virginia Tech zavraždil 32 lidí a dalších 29 zranil. Po masakru spáchal sebevraždu. Na dotyčné škole studoval angličtinu a anglickou literaturu, pocházel z Jižní Koreje. Přesný motiv jeho činu zůstává neznámý, nicméně vrah před svým činem poslal do televize videonahrávku, v níž jako motiv svého činu uvádí stav americké společnosti - vrahovo vysvětlení je však krajně nesouvislé a žádné konkrétní příčiny neuvádí. Čo Sung-hui údajně trpěl poruchou osobnosti, delší dobu měl psychické problémy a projevoval sklony k agresivitě. Psychiatři u něj zjistili elektivní mutismus, kvůli kterému se stával terčem šikany.\n"}
{"id": "201772", "url": "https://cs.wikipedia.org/wiki?curid=201772", "title": "Vilém Rittershain", "text": "Vilém Rittershain\n\nVilém Rittershain (6. dubna 1889 Chrudim – 13. února 1963 Praha) byl český filmový architekt.\n\nNarodil se v rodině Viléma Rittera z Rittershainů, okresního inženýra v Chrudimi a jeho manželky Marie, rozené Radlové.\nJako student stavitelství na pražské technice (1907 – 1914) si zahrál několik malých filmových rolí u společnosti ASUM. Ve filmové výpravě dokázal připravit pro ostatní tvůrce prostředí, které předznamenávalo úspěch filmu zvláště u tvorby avantgardní (Gustav Machatý, filmy Voskovce a Wericha \"Pudr a benzín\", \"Peníze nebo život\", Vančurův film \"Před maturitou\"). Od 2. poloviny 30. let a za okupace pracoval jako stavební a bytový architekt, po r. 1945 jako umělecký poradce u filmu.\n\nVýznamným dílem, na němž Rittershain spolupracoval, byl němý film G. Machatého \"Kreutzerova sonáta\" (1926), v níž Machatý využil své zkušenosti ze stáže v USA. na celkovém velice sugestivním vyznění filmu měl Rittershain velký podíl nákladnými interiéry, jež zčásti postavil v ateliérech na Kavalírce v Košířích, pro větší scény využil studia ve Vídni. V té době pracoval jako architekt u filmu čtyři roky.\n\nNa počátku 30. let se vrátil ke spolupráci s bývalým majitelem společnosti ASUM a nyní již renomovaným architektem Maxem Urbanem, aby společně vytvořili projekt Filmových ateliérů na Barrandově. Rittershain měl zkušenosti s výstavbou ateliérů na Kavalírce a mohl v sobě spojit obecné znalosti stavební architektury s aplikací na potřebu filmařů. Vypracovali spolu plán výstavby dvou ateliérových hal o rozměrech 32 x 20 m tak, aby v nich bylo možno vyrábět dva filmy současně, ale obě haly bylo možno spojit v případě potřeby pro jedno studio.\n\n"}
{"id": "201777", "url": "https://cs.wikipedia.org/wiki?curid=201777", "title": "Koláčkův tis", "text": "Koláčkův tis\n\nKoláčkův tis je památný strom ve městě Zubří v ulici U Tisu. Tento tis červený (\"Taxus baccata\") je jedním z nejstarších tisů na Valašsku a druhým nejstarším v okresu Vsetín.\n\nStrom roste na rozcestí ulic Horní a U Tisu. Stál těsně u č. 181, chalupy Josefa Koláčka, větve téměř ležely na střeše domu. Stavba byla odstraněna mezi lety 2006 - 2010.\n\nKmen je od 1 m výšky na zemí rozdělený, přičemž jeden ze dvou kmenů je ve výšce cca 5 m uříznut, dutina v tomto kmeni je zakryta. Již roku 1931 byla popsána hniloba v místě rozdělení kmene. Větev, která původně zasahovala nad střechu, poškodil v minulosti požár stodoly.\nPodle pamětníků chtěl tis přesadit hrabě Kinský do svého parku. Protože měl strom ale velice rozsáhlé a pevné kořeny, nebylo to možné. Při plynofikaci obce bylo kvůli stromu nutné odklonit potrubí.\n\nStrom proslavil mimo jiné Jan Koláček-Zárubský, písmák, který o něm opakovaně psal do regionálního tisku a po němž se strom jmenuje. Koláčkovi v lokalitě stále žijí, ale již v nové vilce opodál původního stavení.\n\n\n\n"}
{"id": "201786", "url": "https://cs.wikipedia.org/wiki?curid=201786", "title": "Sto Lat", "text": "Sto Lat\n\nSto Lat je městský stát na Zeměploše v knihách Terryho Pratchetta.\n\nLeží poměrně blízko Ankh-Morporku směrem ke Středu, ve stoheliských pláních. Je vystavěn na obrovském balvanu, který do plání zanesly ustupující ledovce z nedalekých hor Beraní hlavy. Významněji se o něm pojednává v knize Mort.\n\nVládkyní je královna Keli Stolatská.\n"}
{"id": "201794", "url": "https://cs.wikipedia.org/wiki?curid=201794", "title": "Live Earth", "text": "Live Earth\n\nLive Earth je název série koncertů populární a rockové hudby, které se uskutečnily 7. července 2007 na podporu angažovanosti v boji proti klimatickým změnám. Koncerty byly součástí celosvětové kampaně „Save Our Selves“ (SOS), kterou inicioval bývalý viceprezident USA Al Gore. Inspirací byly koncerty jako Live Aid z roku 1985, Human Rights Now! World Tour (1988) nebo Live 8 (2005).\n\nKoncerty se konaly na všech 7 kontinentech světa.\n\n\n\n\n\n\n\n\nKoncertů se zúčastnilo přes 150 populárních interpretů. Např.:\n\n"}
{"id": "201795", "url": "https://cs.wikipedia.org/wiki?curid=201795", "title": "Quirm", "text": "Quirm\n\nQuirm je město na Zeměploše v knihách Terryho Pratchetta.\n\nQuirm je malé ospalé město ve vinařské oblasti poblíž Okrajového oceánu. Vyznačuje se proslulými květinovými hodinami a speciální školou - Quirmskou kolejí pro mladé dámy. Tento vzdělávací ústav navštěvovala například Smrťova vnučka Zuzana Stohelitská nebo Bystromila Klíšťová.\n"}
{"id": "201802", "url": "https://cs.wikipedia.org/wiki?curid=201802", "title": "Genova (Zeměplocha)", "text": "Genova (Zeměplocha)\n\nGenova je království a zároveň jeho hlavní město na Zeměploše v knihách Terryho Pratchetta.\n\nKrálovství Genova bylo vždy velmi bohaté díky vysokým poplatkům za dopravu, účtovanou procházejícím obchodníkům. Jeho až příliš líně poklidný život se změnil pod vládou železné ruky Lízy Zlopočasné. V době jejího panování se obyvatelé říše museli radovat a vesele smát celý den, jinak byli přísně potrestáni. Vše muselo být dokonale čisté. Prostě pohádkové město.\n\nProslulé je i svými kuchaři, kteří dokážou vyrobit kulinářský zázrak prakticky z ničeho, protože surovin pro vaření je zde vždy nedostatek.\n\nAčkoli je Genova vlastně v překladu italský Janov, tak v světě Zeměplochy jde o město kulturně karibské, obývané černošským a mulatským obyvatelstvem, vyznávajícím vúdú a pijícím rum.\n"}
{"id": "201803", "url": "https://cs.wikipedia.org/wiki?curid=201803", "title": "Boseho–Einsteinův kondenzát", "text": "Boseho–Einsteinův kondenzát\n\nBoseho-Einsteinův kondenzát je látka tvořená bosony při teplotě blížící se absolutní nule (0 kelvinů neboli −273,15 °C). Za takovýchto podmínek má velká část atomů minimální kvantovou energii. Kvantový efekt je pozorovatelný na makromolekulární úrovni.\n\nTento stav látky byl, po zavedení kvantové mechaniky, předpokládán Albertem Einsteinem. Indický fyzik Šatendranáth Bose tento nízkoenergetický materiál objevil v roce 1925 a o 70 let později jej vyrobili Eric Cornell a Carl Wieman v laboratořích Coloradské university. Plynné rubidium bylo zchlazeno na 170 nanokelvinů (nK). Cornell, Wieman a Wolfgang Ketterle z Massachusettského technologického institutu (MIT) byli v roce 2001 za tento výkon oceněni Nobelovou cenou za fyziku.\n\nPříkladem Boseho-Einsteinovy kondenzace je extrémně zchlazený oblak atomů s celočíselným spinem, kdy všechny atomy přejdou do stejného kvantového stavu a vykazují makroskopicky pozorovatelné kvantové chování.\n\n"}
{"id": "201805", "url": "https://cs.wikipedia.org/wiki?curid=201805", "title": "Petr Nikl", "text": "Petr Nikl\n\nPetr Nikl (* 8. listopadu 1960 Zlín) je český malíř, hudebník, fotograf a divadelník. Byl členem již zaniklé umělecké skupiny Tvrdohlaví. Pro jeho obrazy je typická decentní barevnost. Vystavoval masky, které se podobaly podivným zvířatům – sám v nich pak vystupoval. V roce 1995 mu byla udělena Cena Jindřicha Chalupeckého. Zpočátku se věnoval spíše malbě, grafice a kresbě.\n\nVydává autorské knihy pohádek – \"Pohádka o rybitince\", \"O rybabě a mořské duši\", \"Záhádky\", \"Jělěňovití\". Věnuje se výtvarným a divadelním performancím. Člen souboru Mehedaha, spolupracuje s různými divadelními tělesy i s jednotlivci. Se skupinou Lakomé Barky vydal desky \"Nebojím se smrtihlava\" (2004) a \"Přesletec\" (2006). Účinkoval také na albu \"Rostliny! Rostliny!\" (2000) skupiny Sledě, živé sledě. V roce 2016 vydal album \"Vosa\". Iniciátor a hlavní programátor šestitýdenní akce Hnízda her. Rád zpívá a tančí.\n\nZa knihu \"Záhádky\" získal v roce 2008 ocenění Magnesia Litera v kategoriích „kniha roku“ a „kniha pro děti a mládež“.\n\nTématu fotografického portrétu se věnuje v cyklu \"Netopýří princezny\".\n\n\n\n\n"}
{"id": "201813", "url": "https://cs.wikipedia.org/wiki?curid=201813", "title": "Jim Beam", "text": "Jim Beam\n\nJim Beam je značka a palírna bourbon whiskey pocházející z Clermontu v americkém státě Kentucky.\nRodinná firma byla založená v roce 1795 Jacobem Beamem a tradiční výroba je také jedním z významných rysů dodnes. Novou palírnu v Clermontu postavil až pravnuk Jacoba Beama. Dnes podnik řídí Frederik Booker Noe, potomek sedmé generace zakladatele palírny. Tato značka se vyznačuje mírným, spíše nasládlým aroma, velkým podílem dubu, trochu vanilky, karamelu a hnědého cukru. Chuť je lehká, nepříliš sladká, poněkud plochá, s nádechem dubu a ořechu. Dokončení je krátké, suché a čisté. Pro svoje vlastnosti se hodí i do míchaných nápojů.\n\nV roce 2001 byla značka Jim Beam oceněna mezinárodní cenou \"International Distiller of the Year\".\n\n"}
{"id": "201820", "url": "https://cs.wikipedia.org/wiki?curid=201820", "title": "Tatra 148", "text": "Tatra 148\n\nTatra 148 je československý nákladní automobil s podvozkem 6×6, případně 4×4 s nosností 12 tun, vyráběný v letech 1972 až 1982 národním podnikem Tatra. V roce 1969 byla zahájena výroba ověřovací série modernizovaného automobilu s označením T 148 jako inovační stupeň typové řady T 138, kterou nahradila a v mnohých variantách rozšířila. Konstruktéři si dali za cíl odstranit příčiny některých poruch vozů T 138, zvýšit výkon motoru, přepravní rychlost a spolehlivost. Provoz v terénu umožňuje zejména dostatečná světlá výška 290 mm, výhodou je i relativně malý poloměr otáčení.\n\nZáklad vozidel tvořil pro firmu Tatra typický podvozek koncepce Tatra, nesoucí přední nápravu odpruženou zkrutnými tyčemi s nastavitelným předpětím, dále následovala hlavní a přídavná převodovka (obě v jednom bloku), mezikus, rozvodovka první zadní nápravy s mezikusem a druhá zadní náprava. Obě zadní nápravy byly odpruženy podélně uloženými poloeliptickými listovými pery. S výjimkou tahače návěsů 4×4 - zadní náprava odpružena rovněž zkrutnými tyčemi - byly všechny typy třínápravové s trvalým pohonem obou zadních náprav a možností zařazení pohonu přední nápravy a měly uzávěrky nápravových diferenciálů. Novinkou oproti předchozím T 138 byl vypínatelný mezinápravový diferenciál.\n\nProvozní brzdy byly dvouokruhové, vzduchotlaké a působily na všechna kola. Nouzová a parkovací brzda působila na hnaná kola. Vozidlo bylo vybaveno i odlehčovací motorovou brzdou, která sloužila k přibrzďování a udržování rychlosti automobilu při jízdě z táhlých klesání.\n\nPohonnou jednotkou byl vznětový, vzduchem chlazený, do „V“ uspořádaný osmiválcový motor s ventilovým rozvodem OHV řady T 928, který byl značně modernizovaný a dostal také nové označení T2 – 928E. Změnil se zdvih z původních 130 na 140 mm, vrtání zůstalo nezměněno. Celkový zdvihový objem se zvětšil na 12 667 cm³. Maximální výkon stoupl na 148,6 kW (202 koní) při 2 000 otáčkách za minutu. Točivý moment podle verze motoru: T2-928-1E: 813 Nm, T2-928-17E: 798 Nm při 1200–1400 ot/min. Různá provedení automobilů měla různé motory, které byly konstrukčně shodné, ale například vojenské verze se lišily provedením vstřikovacích čerpadel (výkonnostní nebo omezovací regulátor). Vojenské verze měly též úpravu motoru, která umožňovala provoz na různé druhy paliv (nafta, benzín nebo letecký benzín) a v kabině měly namontované zařízení, které sloužilo k vstřiku lehce zápalné směsi do sacího potrubí a ulehčilo tak startování při velmi nízkých teplotách. Na boku motoru byl, stejně jako u T 138, namontován vypínatelný chladič motorového oleje. Základní spotřeba byla 31,2 litrů nafty na 100 km. Objem palivové nádrže se zvětšil na 200 litrů.\n\nZměny na motoru si vynutily úpravu tvaru přední kapoty 138 na v přední části hranatější T 148 s odlišnou maskou kryjící alespoň částečně přímý vstup nečistot do blíže čelu umístěného chladicího ventilátoru a vyzařování jeho charakteristického hluku opačným směrem.\n\nSpojka byla suchá, dvoukotoučová, hydraulicky ovládaná. Námahu řidiče snižoval i vzduchotlaký posilovač.\nPřevodovka je s motorem spojená kardanem, čímž se zjednodušila demontáž součástí; tento způsob spojení byl nutný i vzhledem k tomu, že motor je pružně uložen. Hlavní převodovka je namontována za kabinou nad centrální rourou a svojí zadní částí je připevněna k přídavné převodovce. Převodovka je pětistupňová, její ozubená kola mají šikmé ozubení. Soukolí jednotlivých převodových stupňů jsou ve stálém záběru. Druhý až pátý převodový stupeň jsou jištěny blokovou synchronizací ulehčující řazení. Většina vozidel byla vybavena pomocným pohonem, který byl vyveden právě z převodovky. Pohon byl zpřevodován buď „do rychla“, nebo „do pomala“. Přídavná převodovka je přírubami spojena s centrální nosnou rourou. Má dva převodové stupně, a to normální (silniční) a redukovaný (terénní). Oba stupně v přídavné převodovce se řadily elektropneumaticky pomocí předvoliče na rychlostní páce; příslušný „půlstupeň“ se předvolil na rychlostní páce a po sešlápnutí spojkového pedálu se pneumaticky zařadil, takže k dispozici bylo 10 plynule zpřevodovaných stupňů pro jízdu vpřed a dva pro jízdu vzad.\n\nKabina se od typu Tatry 138 příliš nelišila, jiné byly jen přední blatníky a celá přední kapota a mřížka vstupu vzduchu k chladiči. Stejně jako u T 138 bylo možno kabinu vytápět nezávislým naftovým topením, kterým se však mohl v zimě i nahřívat motor před startem. Speciální verze v úpravě „Arktik“ měly lépe izolovanou kabinu proti únikům tepla, vylepšené bylo i topení.\n\nVýroba vozidel T 148 byla ukončena 14. prosince 1982, kdy sjel z linky poslední vůz s tímto označením. Celkem se v Kopřivnici vyrobilo 113 647 těchto dodnes velmi dobře sloužících automobilů. Z tohoto počtu bylo 63 700 automobilů exportováno do 43 států pěti kontinentů. Nejvíc automobilů tradičně odebral bývalý Sovětský svaz.\nVyráběl se nemalý počet druhů provedení, například:\n\n\nAutomobil Tatra 148 se skříňovou nástavbou byl použit jako expediční vozidlo při řadě československých expedic. Například:\n\n\n"}
{"id": "201828", "url": "https://cs.wikipedia.org/wiki?curid=201828", "title": "Voděradské bučiny", "text": "Voděradské bučiny\n\nNárodní přírodní rezervace Voděradské bučiny se nachází v okrese Praha-východ převážně na území obce Černé Voděrady (na severozápadě do ní zasahují též území obcí Vyžlovka a Louňovice, na východě obci Jevany), přibližně 30 km jihovýchodně od Prahy. Předmětem ochrany je rozlehlý bukový porost a lesy s projevy mrazového zvětrávání. Rezervace byla vyhlášena 5. dubna 1955, její rozloha je 684 ha, nadmořská výška je od 350 do 501 m n. m.\n\nVoděradské bučiny jsou rozsáhlým lesním komplexem na pravém břehu Jevanského potoka. Les tvoří převážně buky lesní (\"Fagus sylvatica\"), doplněné dubem letním (\"Quercus robur\"), habrem obecným (\"Carpinus betulus\"), místy se vyskytuje topol osika (\"Populus tremula\"), lípa srdčitá (\"Tilia cordata\") či bříza bělokorá (\"Betula pendula\"). V lese hnízdí řada vzácných druhů ptáků, například datel černý (\"Dryocopus martinus\"), holub doupňák (\"Columba oenas\") či jestřáb lesní(\"Accipites gentilis\").\n\nČást území tvoří bezzásahové neupravované plochy. Rezervace slouží jako vědecko–výzkumný a naukový objekt Fakulty lesnické a dřevařské České zemědělské univerzity v Praze.\nNPR Voděradské bučiny se katastrálně rozkládá v obcích Černé Voděrady (na jihu), Louňovice (na severozápadu), Vyžlovka (na severu) a Jevany (na severovýchodu). Podle poslední zmíněné obce je pojmenovaný Jevanský potok protékající všemi čtyřmi rybníky v oblasti (Jevanský, Švýcar, Ján a Vyžlovský rybník). NPR patří pod okres Praha-východ s obcí s rozšířenou působností v Říčanech. Dále je vedena jako maloplošná zvláště chráněná území v působnosti Správy CHKO Blaník (mimo oblast CHKO Blaník).\n\nDo konce roku 2006 patřily Černé Voděrady a Vyžlovka do okresu Kolín.\n\nOd roku 1935 se v rezervaci uskutečňuje pedagogická činnost. Jsou zde umístěny trvalé výzkumné plochy (TVP). Od roku 1946 trvá nejstarší nepřerušená řada měření. Výsledek dlouhodobého ovlivňování přirozeného vývoje lesa dokazuje současný stav porostů. K počátkům rozsáhlejší lesnické činnosti se řadí rok 1740, kdy začali používat pro umělou obnovu osiva z místních zdrojů. Po roce 1860 používali cizí osivo, o které má fakulta veškeré záznamy, tudíž se tak dá doložit i původ místních dřevin. Tento rok došlo k rozsáhlým škodám, kvůli silné větrné kalamitě. Byla tak odvozena věková hranice stromů, které patří do genofondu místní původní populace. Například pro smrk 154, jedly 154, olši 134 a buk 104 let.\n\nNárodní přírodní rezervace byla vyhlášena 5. dubna 1955 z iniciativy děkana lesnické fakulty ČVUT v Praze, prof. Ing. Václava Korfa, DrSc. a kol., jako objektu ochrany přírody s cílem využití pro pedagogickou a vědeckou práci. V předválečném období se ochraně a pedagogice věnoval prof. Josef Sigmond, kterému je věnován památník v oblasti. Na základě jeho vědecké práce a zájmu veřejnosti vznikla v šedesátých letech Naučná stezka Voděradské bučiny. Následoval ho jej prof. Zdeněk Poleno, DrSc., který se také zasloužil o vlastní památník. Díky vyhlášení rezervace se zamezilo ve výstavbě rekreačních nemovitostí podél pravého břehu místních rybníků.\n\nV dalších letech probíhala velkoplošná těžba jedle (původní dřeviny), kvůli vysoké poptávce jako stavebnímu dříví. V minulosti nebyla povinnost poškozená území zalesnit či obnovit původními dřevinami, proto byly holiny neodborně vysázené smrkem.  Až po roce 1790 dochází k nápravě, kdy se vysévali duby, borovice, břízy a buky se obnovovali clonně. Vznikali tak monotónní bučiny. O necelých šedesát let později se zavedlo velkoplošné hospodářství, a tak se ještě více zvýšila intenzita lesního hospodářství. Na přelomu 19. a 20. století se změnil typ obnovy těžby, a to na úzké holoseče, clonné obnovy, ponechávaly se výstavky a začaly se sázet jehličnaté porosty s příměsí listnáčů.\n\nOblast je rozmanitá svou nadmořskou výškou, která se tyčí od 345 m u Jevanského potoka až po vrch Kobyla 501 m. Výškový profil také určuje druhovou skladbu rostlin. Terén je různě členitý v oblasti několika přítoků do místních rybníků, dále jsou tu pahorky a menší hřebeny. Hlavní cesty jsou zpevněné, asfaltové vhodné pro cyklistiku, vedlejší snadno přístupné a malebné pro milovníky přírody.\n\nNPR se nachází v Mnichovické pahorkatině a dále je součástí Jevanské plošiny. Najdeme zde malé hřebeny a pahorky mezi údolím Jevanského potoka, které lemuje severovýchodní hranici. Celou rezervací vede několik bezejmenných přítoků Jevanského potoka. Na jihozápadní hranici vede Zvánovický potok.\n\nPřevážně větší část chráněného území patří do severní části středočeského plutonu. Podloží je tvořeno hlavně říčanskými žulami spolu s aplitickými žulami. Říčanská žula je charakterizována porfyrickou strukturou s vyrostlicemi ortoklasu (živce) v základní hrubo až středně zrnité šedé hmotě. Aplitická žula nemá vyrostlice a je středně až jemně zrnitá. Mírně sem zasahuje také břidlice metamorfovaného voděradsko-zvánovického ostrova, pískovce a permokarbonské arkózy překryté vrstvou spraše a sprašových hlín. V okolí potoků se méně často vyskytují aluviální sedimenty.\n\nNa území lze pozorovat periglaciální jevy (působením větrné eroze, vodních srážek, vzdušného kyslíku a změnami teplot). Hornina tak zvětrávala a na povrch se dostávala odolnější jádra žulových balvanů. Důležitou roli sehrálo střídání dob ledových a meziledových. Vznikly tady geomorfologické útvary – kamenné moře, mrazové sruby, pseudokary, varpy a balvanové proudy. V těchto nadmořských výškách zcela unikátní jev.\n\nMálokde jsou půdy oglejené, podzolované anebo nevyvinuté. Převažuje zde oligotrofní až mezotrofní hnědá lesní půda s menším obsahem humusu s různou hloubkou a zrnitostí podle reliéfu a podkladu. Vzniká zde surový humus, a to díky čistému bukovému porostu. Proces humifikace se děje vlivem suššího klimatu a mikroklimatu většinou za anaerobních podmínek.\n\nPrůměrný roční úhrn srážek se pohybuje kolem 650 mm (415 mm v období vegetačního klidu) a průměrná roční teplota zhruba 8 °C. Vytváří se mezoklimatické divergence působením makroklimatických podmínek.\n\nJako typické zástupce dřevin spatříme dominantní buk lesní (\"Fagus sylvatica\"), habr obecný (\"Carpinus betulus\"), dub letní (\"Quercus robur\"), modřín evropský (\"Larix decidua\"), borovici lesní (Pinus sylvestris), olši lepkavou (\"Alnus glutinosa\"), břízu bělokorou (\"Betula pendula\"). V menší míře také topol osiku (\"Populus tremula\"), jasan ztepilý (\"Fraxinus excelsior\"), lípu srdčitou (\"Tilia cordata\") a douglasku tisolistou (\"Pseudotsuga menziesii\"). V údolí Jevanského potoka vidíme javor klen (\"Acer pseudoplatanus\"), smrk ztepilý (\"Picea abies\").  Původní výskyt jedle bělokoré (\"Abies alba\") dokazují vlhkomilnější druhy jako ostřice řídkoklasá (\"Carex remota\") a ostřice třeslicovitá (\"Carex brizoides\").\n\nMezi typické bylinné zástupce dále patří kyčelnice devítilistá (\"Dentaria enneaphyllos\"), k. cibulkonosnou (\"D. bulbifera\"), mařinka vonná (\"Galium odoratum\"), konopice pýřitá (\"Galeopsis pubescens\"), třezalka tečkovaná (\"Hypericum perforatum\"), přeslička lesní (\"Equisetum sylvaticum\"), bažanka vytrvalá (\"Mercurialis perennis\"), pitulník žlutý (\"Galeobdolon luteum s.l\".), a výjimečně i sasanka hajní (\"Anemone nemorosa\"). Můžeme se tu setkat výskytem druhů v teplejší nebo chladnější oblasti (jedná se o zvrat vegetačních stupňů).\n\nOblast je významná pro vzácné a ohrožené druhy brouků. Například pro druhy z čeledi Melandryidae a Eucnemidae, které indikují přírodně bohaté a zachovalé lesní biotopy, je důležité tento typ biotopu zachovat a chránit. Další zajímavostí je výskyt 30 druhů brouků z Červeného seznamu. Dnes bohužel nejvíce náročné a citlivé druhy nebyly potvrzeny, jelikož je zde nedostatečný podíl odumírajících a odumřelých stromů. Nízký počet odumřelého dřeva také způsobuje nízký počet dřevožijných hub.\n\nNapříklad lesák rumělkový (\"Cucuju cinnaberinus\"), některé druhy roztočů, chvostoskoků nebo hmyzenek. Dále se tu vyskytující druhy, které jsou endemické \"Jevania fageticola\", pancířníci, chvostoskoci (\"Mesaphorura jevanica\"), chrostík (\"Synagapetus moselyi), sklovatka rudá (Daudebardia rufa)\", vrkoč(\"Vertigo substriata\"), střevlík (\"Pterostichus burmeisteri\") a roháček (\"Systenocerus caraboides)\".\n\nZ lesních motýlů, je zde hojný např. martináček bukový (\"Aglia tau\"), batolec duhový (\"Apatura iris\"), vzácní srpokřídlecovití motýli (\"Drepana curvatula, Sabra harpagula\"), hřbetozubci (\"Drymania querna, Ptilodontela cucullina\") a přástevníci (\"Lithosia quadra, Parasemia plantaginis, Callimorpha dominula).\"\n\nZ ptáků zde hnízdí holub doupňák (\"Columba oenas\"), lejsek bělokrký (\"Ficedula albicollis\"), lejsek malý (\"Ficedula parva\"), budníček lesní (\"Phylloscopus sibilatrix\"), včelojed lesní (Pernis apivorus), sýkora modřinka (\"Cyanistes caeruleus\"), pěnice černohlavá (\"Sylvia atricapilla\"), pěnkava obecná (\"Fringilla coelebs\"), jestřáb lesní (\"Accipites gentilis\"), výr velký (Bubo bubo), krkavec velký (\"Corvus corax\"), datel černý (\"Dryocopus\" \"martius\"), strakapoud velký (\"Dendrocopos major\") a další. V okolí rybníků mohou žít druhy jako labuť velká (\"Cygnus olor\"), kachna divoká (\"Anas platyrhynchos\"), kopřivka obecná (\"Anas strepera\"), polák chocholačka (\"Aythya fuligula\"), potápka roháč (\"Podiceps cristatus\"), lyska černá (\"Fulica atra\"), ledňáček říční (\"Alcedo atthis\"), skorec vodní (\"Cinclus cinclus\"), konipas horský (\"Motacilla cinerea\"), volavka popelavá (\"Ardea cinerea\") a čáp černý (\"Ciconia nigra\").  \n\nZ obojživelníků se můžeme potkat se skokanem hnědým (\"Rana temporaria\") či ropuchou obecnou (\"Bufo bufo\"), rosničkou zelenou (Hyla arborea) anebo méně častým mlokem skvrnitým (\"Salamandra salamandra\") a čolkem horským (\"Triturus alpestris\").\n\nZe savců se setkáme s myšicí lesní (\"Apodemus flavicollis\"), rejskem malým (\"Sorex minutus\"), ježkem západním (\"Erinaceus europaeus\"), lasicí kolčava (\"Mustela nivalis\"), kunou skalní (\"Martes foina\"), liškou obecnou (\"Vulpes vulpes\"), veverkou obecnou (\"Sciurus vulgaris\") anebo s prasetem divokým (\"Sus scrofa\").\n\nDnes slouží lokalita jako vědecko-výzkumný objekt ČZU v Praze. Přebrala ji po Školním lesním statku ČVUT, které ji získalo po roce 1935. Lesnická a environmentální fakulta zde dnes aplikuje maloplošné hospodaření. A to zaprvé ponechání přirozenému vývoji bez zásahu, bohužel je tak věnováno jen malé části bukových porostů a zadruhé klasickému hospodářskému využívání, které probíhá na většině území.\n\nCílem ochrany pro starší porosty s druhovou skladbou a strukturou blízké přírodě je ponechání samovolnému vývoji. Druhý cíl platí pro porosty, kde byla lesní skladba nebo struktura výrazněji porušena. Management se snaží přiblížit ke stavu blízkému druhové i prostorové skladbě dochovaných přirozených porostů. Jinými slovy pokusit se zvýšit biodiverzitu a skloubit záměry ČZU.\n\nDochází zde k překryvu s chráněným územím a to, územím Evropsky významná lokalita kód 5387, plocha 317 ha, která byla poprvé vyhlášena novelou nařízení vlády v roce 2009. Lokalita je celá v rámci NPR. Předmětem ochrany v EVL Voděradské bučiny jsou oligotrofní až mezotrofní stojaté vody nížinného až subalpínského stupně kontinentální a alpinské oblasti a horských poloh a jiných oblastí, s vegetací tříd Littorelletea uniflorae (vodní šídlatky) nebo Isoëto-Nanojuncetea (vytrvalé obojživelné byliny); bučiny asociace Luzulo-Fagetum (chudé acidofilní bukové porosty); bučiny asociace Asperulo-Fagetum (porosty nesmíšených bučin a smíšených jedlo-bukových lesů, vícevrstevné bylinné patro, květnaté bučiny).\n\nÚzemí je snadno dostupné autobusem ze zastávky Praha-Háje pravidelnými příměstskými linkami č. 381, 382 a 387, anebo vlakem z Hlavního nádraží linky S9 směr Benešov, kde poté v Říčanech lze přestoupit na výše zmíněné autobusové linky. Dále je oblast snáze dostupná pro milovníky cyklistiky. Oblast je protkána řadou cyklostezek (číslo 1, 0023, 0024, 0031, 0085) a turistických tras.\n\nRezervací vede několik značených turistických tras, kromě hlavní naučné stezky, tu vede například také stezka krajem Josefa Lady, cesta Kocoura Mikeše anebo lesní stezka Pěnčický okruh.\n\nNaučná stezka Voděradské bučiny je dlouhá 8 km, má 8 zastávek (Úvodní, Vodní ptáci, Savci, Povodí ´´Lesní potok´´, Lesní ptáci, Dřeviny, Vodní a suchozemský hmyz, Pěnčické údolí a Geologie) . Je možné začít v podstatě kdekoliv, například na rozcestí u Vyžlovského rybníka nebo na konci hráze Jevanského rybníka.  \n\nU jednoho z pramenů nalezneme pamětní kámen, připomínající osobu Václava Eliáše Lenharta, který byl inspektorem na černokosteleckém panství Liechtensteinů.\n\nZ této oblasti pochází základní kámen Národního divadla v Praze. Podle zpráv z dobového tisku v měděné schránce byl za základní kámen považován mramorový kvádr s nápisem „Slivenec“. Dokumenty z pražské části Slivenec však dokazují, že doputoval na staveniště až v červenci 1868. V jiných dokumentech dokládají původ základního kamene z hory Říp. Ovšem odtud vylomený čedičový balvan nebyl vhodný na vysekávání prohlubně pro schránku. František Wurzel zachránil situaci tím, že navrhl kvalitní a cenově přijatelný žulový kámen ze svého lomu v Kaménce. Zástupci Sboru pro zřízení českého národního divadla se proto rozhodli navštívit Louňovický lom, navržený blok si prohlédli a schválili. Opracoval jej pražský kameník Gabriel Žižka. Na základní kámen se poprvé poklepalo 16. května 1868. V podzemí Národního divadla jsou kromě 20 viditelných kamenů, další tři zazděné vyjadřující spojení Čech a Moravy. Na čediči z Řípu (symbolizující Čechy) a na pískovci z Radhoště (symbolizující Moravu) sedí žulový kámen z Louňovic obsahující datovou schránku a červenozlatý nápis ´´Národ sobě – 1868´´.\n\n"}
{"id": "201830", "url": "https://cs.wikipedia.org/wiki?curid=201830", "title": "Palisáda", "text": "Palisáda\n\nPalisáda je dřevěný plot různé výšky, používaný v minulosti jako obranný prostředek.\n\nObvykle je palisáda tvořena dřevěnými kůly, které jsou zaraženy do země vedle sebe v těsné blízkosti. Palisáda může být doplněna příkopem a může být i několik metrů vysoká.\n\nPokud jsou kůly horizontálně propleteny proutím, nazývá se taková palisáda polský plot. Tento průplet sloužil k celkovému zpevnění palisády a pokud bylo použito trnitých prutů, do jisté míry bránil překonání celé konstrukce.\n\nDřevo bylo dostupný materiál a stavba byla poměrně jednoduchá a rychlá. Palisády představují velmi efektivní obranný prvek při krátkodobém konfliktu a dobře slouží k obraně před nepočetným nepřítelem. Dřevěné palisády ale nejsou odolné vůči ohni a nejsou schopné odolat obléhacím strojům.\n\nPalisády byly používány již v pravěku a jejich užití přetrvalo i ve středověku.\n\nVe středověku byly palisády používány buď pro opevňování malých pevností, nebo jako doplněk rozsáhlejších fortifikačních celků, například na vrcholu valu první linie opevnění hradů i měst.\n"}
{"id": "201831", "url": "https://cs.wikipedia.org/wiki?curid=201831", "title": "Pavel Nový", "text": "Pavel Nový\n\nPavel Nový (* 5. září 1948 Plzeň) je český herec divadla Ypsilon.\n\nHrál v řadě oblastních divadel – v Krajském divadle v Příbrami nebo v Divadle Vítězslava Nezvala v Karlových Varech. V současnosti jej můžeme vidět například v představení \"Prodaná nevěsta\", \"Svatá rodina\", \"Horké to někdo rád\", \"Vše pro firmu\".\n\nHrál například ve filmech \"Balada pro banditu\" nebo \"Postav dom, zasaď strom\". Velkou popularitu mu přinesla postava zvukaře Pepy z úspěšné české veselohry \"S tebou mě baví svět\". V televizi hrál například v seriálech \"Velké sedlo\" nebo \"Zdivočelá země\". Také hraje v seriálu \"Ulice\".\n\nVýrazné role ztvárnil ve filmech Jana Švankmajera \"Spiklenci slasti\", \"Otesánek\" a \"Šílení\".\n\nDne 6. září 2007 onemocněl západonilskou horečkou po štípnutí nakaženým komárem. Herec, sportovec a věčný optimista poté náhle ochrnul. Po pobytu v nemocnici pak byl 5 měsíců v rehabilitačním centru v Kladrubech, odkud ho propustili 10. dubna 2008. Domů už odešel po svých jen s francouzskými holemi.\n\n\n\n"}
{"id": "201832", "url": "https://cs.wikipedia.org/wiki?curid=201832", "title": "Woldemar Richard Mazura", "text": "Woldemar Richard Mazura\n\nWoldemar Richard Mazura (29. prosince 1838 Žamberk - 3. června 1900 Žamberk), byl obchodník, majitel vinárny, okresní starosta a amatérský fotograf. Jeho otcem byl Jan Ferdinand Mazura (1802 - 1873).\n\nSe svým přítelem, profesorem Eduardem Albertem, spolupracoval W.R. Mazura na sbírání podkladů pro vydání knihy o dějinách Žamberska. Od 60. let 19. století se příležitostně věnoval portrétní a místopisné fotografii. Je autorem fotografie Václava F. Kumpošta zakladatele časopisu Vesmír. V letech 1898 - 1914 vedl ateliér jeho syn Valdemar Mazura (7. září 1880 - 4. dubna 1947), který produkci ateliéru rozšířil o vydávání pohlednic.\n"}
{"id": "201842", "url": "https://cs.wikipedia.org/wiki?curid=201842", "title": "Kostel Nejsvětější Trojice (Smíchov)", "text": "Kostel Nejsvětější Trojice (Smíchov)\n\nKostel Nejsvětější Trojice na Smíchově je římskokatolický farní kostel na Plzeňské ulici v Praze 5-Smíchově v areálu Malostranského hřbitova.\n\nEmpírová stavba s věží byla zbudovaná v letech 1831–1837 na místě starší barokní kaple. Výstavbu financovalo \"Malostranské bratrstvo lásky k bližnímu\" ze sbírek pořádaných při májových slavnostech. Významně přispěl také pasovský biskup Leopold Leonhard hrabě z Thunu-Hohenštejna, jehož náhrobek je jednou z dominant hřbitova. Neobyčejnou barevností vyniká obraz Poslední soud, který zdobí hlavní oltář (dílo Františka Horčičky z roku 1837).\n\n"}
{"id": "201853", "url": "https://cs.wikipedia.org/wiki?curid=201853", "title": "Helvetské vyznání", "text": "Helvetské vyznání\n\nHelvetské vyznání víry, též Helvetská konfese (lat. \"Confessio Helvetica\"), je dokument základních dogmat reformovaných církví (kalvinistů):\n\n\n\nPo Tolerančním patentu měli čeští evangelíci povoleno přihlásit se pouze k helvetskému nebo augsburskému vyznání. Vznikla řada sborů helvetského vyznání, v roce 1918 se však spojily s augsburskými sbory do nově vzniklé Českobratrské církve evangelické, která ve své tradici spojuje i Jednotu bratrskou, českou reformaci, utrakvismus apod.\n\n\n"}
{"id": "201861", "url": "https://cs.wikipedia.org/wiki?curid=201861", "title": "Tobruk", "text": "Tobruk\n\nTobruk ( nazývaný také \"Tobrúk\", \"Tóbruch\", \"Tobruch\", \"Ţubruq\" nebo \"Tobruck\") je město v severovýchodní části Libye poblíž hranic s Egyptem a zároveň přístav ležící na pobřeží Středozemního moře. V roce 2006 zde žilo asi 110 000 obyvatel.\n\nMěsto s názvem \"Antipyrgos\" založili ve starověku Řekové jako jednu ze svých kolonií na pobřeží severní Afriky. V římském období sloužil Tobruk jako pevnost, která strážila hranice provincie Kyrenaika. Později se město stalo důležitou zastávkou karavan putujících podél pobřeží Středozemního moře. V roce 1911 jej podobně jako celou Libyi obsadili Italové.\n\nV průběhu válečných operací bylo v letech 1941 a 1942 svedeno v Tobruku a jeho okolí několik bitev mezi britskou armádou na straně jedné a německými a italskými jednotkami na straně druhé (Afrikakorps). Město bylo v této době několikrát dobyto oběma stranami. 11. dubna 1941 byl Tobruk obklíčen německo-italskými vojsky. Obklíčené území hájily britské a australské jednotky (byly německými médii nazvány jako „Pouštní krysy“ a australské jednotky název přijaly za své), které byly v říjnu 1941 vystřídány čerstvými silami. Mezi ně patřila i polská Samostatná brigáda karpatských střelců, jíž byl podřízen také 11. československý pěší prapor.\n\nPro československé jednotky to byla největší válečná akce na Blízkém Východě a v Severní Africe. Československý pěší prapor pod velením podplukovníka Karla Klapálka o síle 643 mužů zde od 21. října do 10. prosince 1941 hájil nejvíce ohrožený západní úsek pevnostního perimetru. V bojích o Tobruk padlo 14 příslušníků praporu, 26 bylo těžce a 55 lehce zraněno.\n\nVětšina betonových pevnůstek bývalého perimetru se dochovala, bohužel zrovna západní úsek, zejména severně od Derna Road, je nejvíce poškozen moderní stavební činností. V roce 1998 proběhl dosud nejrozsáhlejší průzkum bývalého československého úseku, provedený členy expedice Tobruk 98. \n\nBoje spojeneckých i československých vojáků dodnes připomíná památník a vojenský hřbitov. Na zdi tobruckého hřbitova je vytesán tento nápis: \"„Toto je posvátná půda, neboť zde leží ti, kdo zemřeli pro vlast. Za západu slunce a zrána budeme na ně vzpomínat…“\"\n\nPo válce byl Tobruk opět obnoven a dnes je významným přístavním městem. V roce 1985 zde byla vybudována významná rafinérie, která zpracovává surovinu z ropných polí v okolí Sariru. Součástí přístavu je i ropný terminál.\n\n"}
{"id": "201871", "url": "https://cs.wikipedia.org/wiki?curid=201871", "title": "John Heartfield", "text": "John Heartfield\n\nJohn Heartfield, narozen jako Helmut Herzfeld (19. června 1891 – 26. dubna 1968), byl německý umělec zabývající se fotomontáží a politickou satirou. Byl aktivním členem hnutí Dada, spolku výtvarných umělců Mánes. Hlásil se k antifašismu. Žil v exilu v Československu a ve Velké Británii.\n\nNarodil se 19. června 1891 jako Helmut Herzfeld v Berlíně Franzi a Alici Herzfeldovým, kteří byli aktivními účastníky společenského dění. Otec byl spisovatelem klonícím se k socialismu a matka politickou aktivistkou. V roce 1889 byli Helmutovi rodiče nařčeni z rouhačství a byli tedy nuceni opustit Německo. Zanechali tak své čtyři děti v péči strýce a následně i dalších institucí.\n\nMladý Helmut brzy projevil svůj talent pro malbu a začal tedy roku 1908 studovat Könglische-Bayerische Kunstgewerbeschule (Královskou Bavorskou školu umění a řemesel) v Berlíně. Zde se setkal s reklamními designéry, kteří měli velký vliv na jeho počínající kariéru - Albertem Weisgerberem a Ludwigem Hohlweinem. V roce 1912 se pak sám stal jedním z nich. V Berlíně Herzfeld pokračoval ve studiích na Kunst und Handwerkerschule (umělecko-průmyslové škole), pod vedením Ernsta Neumana.\n\nV pětadvaceti letech byl Herzfeld odveden do německé armády, ovšem jeho aktivní služba netrvala dlouho. Poté, co předstíral nervové zhroucení, byl z armády propuštěn. Toto období zuřivého nacionalismu a protibritského smýšlení ve znamení hesla „Bůh trestej Anglii!“ se u Herzfelda projevilo prvními výraznějšími protiválečnými protesty, a to v první řadě změnou jména na John Heartfield. Do této doby, přesněji do roku 1916, se datuje též založení vydavatelství Neue Jugend, na kterém se Heartfield podílel se svým bratrem Wielandem. Na přechodnou dobu byl Heartfield též fotosazečem a vedoucím UFA, německé vzdělávací filmové společnosti, ze které byl ovšem vyloučen za podporu stávky, která následovala po vraždě Karla Liebknechta a Rosy Luxemburg.\n\nRok 1918 byl pro Hertfieldovu další kariéru určující díky členství v berlínském seskupení Dada a také v německé komunistické straně. V letech 1919 až 1933 pokračoval v umělecké a novinářské práci. Společně s Georgem Grozsem založil satirický časopis Die Pleite (Bankrot), spolupodílel se na pořádání mezinárodní dadaistické výstavy nebo vydávání periodika Die Knüpel, komunistického Die Rote Fahne (Červená vlajka) a Arbeiter-Illustrierte Zeitung (Dělnický ilustrovaný časopis). Osobou, která měla zásadní vliv na další Heartfieldovo směřování byl bezesporu Bertold Brecht, kterého Heartfield potkal v roce 10. výročí první světové války, kdy přišla na svět jeho první fotomontáž.\n\nKdyž se v Německu dostal k moci Hitlerův fašistický režim, odešel Heartfield do Československa. Jeho práce se staly součástí výstav pražského spolku Mánes, které byly příčinou diplomatických sporů mezi českou a německou stranou. Rostoucí nepokoj týkající se důsledků Heartfieldovy přítomnosti v Československu spolu s okupací donutily umělce k dalšímu přesídlení – tentokrát do Anglie v roce 1938. Londýn pak poskytl prostor pro významnou výstavu „Válka jednoho muže proti Hitlerovi“ v Arcade Gallery. Ovšem ani zde Heartfield nenalezl vhodné podmínky pro práci. V roce 1940 byl zadržen jako nepřítel kvůli svému německému původu. Hned o rok později ale League of Culture poctila Heartfielda výstavou jeho fotomontáží a knižních obálek, kde dostal též příležistost přednášet o metodách fotomontáže. V roce 1945 pak následovalo vydání knihy Konrada Farnera – John Heartfield. Photomontages and Contemporary History.\n\nV roce 1948 se Heartfieldovi dostalo jistého zadostiučinění i z jeho domoviny – obdržel nabídku z Humboldtovy univerzity ve východním Německu stát se profesorem grafiky. Na základě této nabídky se Heartfield mohl vrátit do Německa, kde opět se svým bratrem založil vlastní vydavatelství Werkstatt H&H.\n\nHeartfield byl však i po návratu domů znovu pronásledován, tentokrát kvůli svým zahraničním kontaktům. Tato neustálá politická nepohodlnost spolu s vězněním, kterým prošel v Británii, se podepsala na Heartfieldově zdraví, které od těch dob zůstalo značně podlomené.\n\nPadesátá léta pak pro umělce znamenala definitivní uznání přínosu pro společensko-politické a sociální dění spolu s vydobytím postavení též na poli uměleckém, a to díky politickým změnám, které zasahovaly celou Evropu. Heartfield se stal členem Svazu výtvarných umělců Německa i členem Svazu Československých výtvarných umělců, vystavoval a přednášel po celé Evropě. Mimo jiné též přispěl k tvorbě výstavy o příčinách a vzniku nacismu ve špilberské kapli v Brně v roce 1967, kde je dodnes umělcova stálá expozice.\n\nJohn Heartfield zemřel 26. dubna 1968 ve věku 77 let.\n\nPředešlé zkušenosti z vydavatelské a umělecké činnosti, fotosazby i z dadaistického hnutí vedly Heartfilda k fotomontáži jako nástroji upozornění na aktuální politické dění a protestu proti nekalým politickým a mocenským praktikám. Razil heslo, které zaznělo v jednom z časopisů - „Použijte fotografii jako zbraň“. Vyvinul unikátní metodu „znovuvyužití“ fotografií, která měla značný politický efekt.\n\nV časech veliké nejistoty Heartfieldovy zneklidňující obrazy předpovídaly a odrážely chaos, který zakusilo Německo v době, kdy sklouzávalo k sociální a politické katastrofě. V této atmosféře se komunisté, nacisté a další přívrženci střetávali u volebních uren a na ulicích. Účinek Heartfieldovy tvorby byl tak silný, že pomohl transformovat fotomontáž až k účinné formě masové komunikace.\n\nHeartfield například navrhl pro komunistickou stranu Německa symboly na základě fotografií, umožňující organizaci soutěžit s nacistickou svastikou. Všechny jeho obrazy zaťatých pěstí, otevřených dlaní a zvednutých paží vyjadřovaly výraznou akci a odhodlanost. Fotomontáž dovolila Heartfieldovi tvořit obsahově nabité a politicky ambivalentní obrazy. K tvorbě takových prací si vybíral snadno identifikovatelné fotografie politiků nebo událostí z masově čtených novin a časopisů. Poté vybral části fotografií a znovu je uspořádal tak, že radikálně změnily svůj význam.\n\nHeartfieldovou nejsilnějsí zbraní tvorby bylo střídání měřítka a „strnulosti“ skládaných částí fotografií směrem k aktivování již tak hrozivých fotofragmentů. Výsledek tak mohl mít děsivý vizuální dopad. Heartfield tak například vytvořil koláž nazvanou „Adolf, nadčlověk polykající zlato a chrlící cín“, překrytím známé Hitlerovy fotografie obrazem rentgenované hrudi. Zde Heartfield odkazuje k obrovským příspěvkům, kterými bohatí průmyslníci přispívali nacistické straně navzdory její údajné základně v socialismu.\n\nHeartfield také rozpoutal jednu ze svých nejostřejších satir Hitlerova kultu vůdce, základu německého fašismu. Takové fotomontáže parodovaly Hitlerovy pózy, gesta a symboly k vytvoření dojmu, že stačí pouze seškrábnout tenký povrch fašistické propagandy k odkrytí její absurdní reality.\n\n\n"}
{"id": "201874", "url": "https://cs.wikipedia.org/wiki?curid=201874", "title": "Dulce", "text": "Dulce\n\nDulce na horním toku Sali ( ) je řeka v Jižní Americe na severozápadě Argentiny (provincie Salta, Tucumán, Santiago del Estero, Córdoba). Je přibližně 650 km dlouhá.\n\nPramení pod názvem \"Sali\" v Andách v masívu Sierra del Aconquija. Teče na jih přes suché roviny Gran Chaca, kde se často větví na ramena. Ústí do jezera Mar Chiquita.\n\nPrůměrný průtok vody v místě, kde opouští hory činí přibližně 80 m³/s a níže po proudu klesá v důsledku odběru vody na zavlažování. Nejvyšší je v létě a nejnižší v zimě.\n\nVyužívá se na zavlažování. Leží na ní město Santiago del Estero.\n"}
{"id": "201875", "url": "https://cs.wikipedia.org/wiki?curid=201875", "title": "Sali", "text": "Sali\n\nSali může znamenat:\n\n\n"}
{"id": "201881", "url": "https://cs.wikipedia.org/wiki?curid=201881", "title": "Wodogrzmoty Mickiewicze", "text": "Wodogrzmoty Mickiewicze\n\nWodogrzmoty Mickiewicze jsou vodopády ve Vysokých Tatrách, které se skládají ze třech větších a několika menších kaskád (od 3 do 10 m) na potoce Roztoka v (Dolině Roztoki), který odtéká z doliny Pěti Stawů Polských. Nachází se přibližně 1 km od ústí potoka do řeky Biela voda. Vodopády byly nazvány \"Wodogrzmoty\" (\"Vodohřmoty\") kvůli velkému hluku, který padající voda vytváří. Tři větší stupně jsou nazvány \"Wyżni Wodogrzmot\", \"Pośredni Wodogrzmot\" a \"Niżni Wodogrzmot\". Vznikly v místě, kde voda překonává skalní práh, kterým Dolina Roztoki přechází do Doliny Białki. Nad prahem je vidět Turnia nad Szczotami v masívu Wołoszyna. Nad vodopády na svazích Roztocké Czuby roste reliktní porost modřínů a limb.\n\nPolské tatranské společenství nazvalo vodopády v roce 1891 po Adamovi Mickiewiczovi stejně jako dolinu Rybího Potoku, ale název doliny se neujal a zůstal jen název vodopádů. Mickiewicz vlastně nemá na Tatry žádnou jinou vazbu a ani je nikdy nenavštívil, snad jen část jeho dramatu Konfederaci Barscy se zde odehrává.\n\nZ kamenného mostu postaveného v roce 1900 na cestě k Morskému Oku je vidět pouze \"Pośredni Wodogrzmot\". Ke zbývajícím je přístup zakázaný.\n\n"}
{"id": "201885", "url": "https://cs.wikipedia.org/wiki?curid=201885", "title": "Pseudo-Dionysios Areopagita", "text": "Pseudo-Dionysios Areopagita\n\nPseudo-Dionysios Areopagita (též \"Diviš Pseudoareopagita\", \"Pseudoareopagita\") byl novoplatónský filosof a teolog pozdní patristiky, který působil v první polovině 6. století, patrně jako mnich v Sýrii. \n\nO jeho osobě není jinak nic známo, své dílo totiž napsal pod tehdy běžným jménem Dionysios, ale už v 6. století ho někteří ztotožňovali s Dionýsiem z Areopágu, patrně členem nejvyššího athénského soudu (areopagu), který se na základě kázání Pavla z Tarsu stal křesťanem (viz Skutky 17,34) a podle tradice prvním biskupem v Athénách.\n\nTouto záměnou, kterou zpochybňoval už roku 532 biskup Hipatios, v 15. století renesanční učenec Lorenzo Valla a která byla bezpečně vyvrácena až v 19. století, získalo Dionysiovo dílo velikou vážnost, například už v díle papeže Řehoře Velikého (†604). První známý komentář napsal Maxim Vyznavač (\"Maximus Confessor\", †662). Jeho význam dále podpořili mniši kláštera Saint-Denis u Paříže, kteří jej ztotožnili i se svatým Divišem (Dionýsiem/ Denisem, † po 250), misionářem, prvním biskupem pařížským a mučedníkem, jehož ostatky se v klášteře uctívaly. Opatství mělo řecký rukopis Dionýsiových spisů, který v 9. století Jan Scotus Eriugena přeložil do latiny a tak obecně zpřístupnil západnímu světu.\n\nDionýsiovo dílo a myšlenky tak dostaly autoritu biblické postavy a silně ovlivnily celou středověkou teologii, filosofii a mystiku, zejména v dílech Tomáše Akvinského, který jej také komentoval, Mistra Eckharta, Mikuláše Kusánského či Jana od Kříže; velmi silně působí ve východním křesťanství.\n\nMystická nauka Pseudo-Dionysa Areopagity řeší tyto body: 1. Poměr mezi racionálním lidským poznáním a Bohem, 2. \"nadrozumový charakter\" mystického sjednocení, který vyplývá s omezenosti lidské mysli a z principu, podle něhož může k poznání dojít jedině na základě podobnosti poznávajícího s poznávaným, 3. \"idea redukce na jednotu\", související s principem z bodu druhého, 4. alegorická interpretace Mojžíšova výstupu na horu Sinaj a zejména jeho vstupu do temnoty (Ex20,21). \n\nV naprostém souladu s novoplatónskou a patristickou tradicí považuje Dionýsos \"negativní metodu\" za nejpříhodnější pro racionální přiblížení lidské mysli k prvotnímu principu. V tomto postupu se božství postupně zbavuje všech vlastností a podob,od nejnižších až k těm nejvznešenějším. Soustavné aplikování negativní metody ale nevede k poznání toho, čím je Bůh sám v sobě, nýbrž pouze toho, čím Bůh není.\n\nSjednocení s nejvyšším principem nemůže mít racionální charakter ze dvou důvodů: absolutní nevědění a totální mlčení, které vyplývají z aplikace \"negativní metody\" neumožňují lidské mysli používat své mohutnosti v oblasti poznávání Boha. \n\nPodobnost je nevyhnutelným základem poznání, to je principem, na němž stojí nejen učení o ukončení noetických aktivit při dosažení mystického sjednocení, ale také teorie, podle níž se lidský duch musí \"redukovat na jednotu.\" \n\nOčištění od smyslového jako předběžná podmínka kontemplace inteligibilních skutečností, překročení poznání inteligibilních skutečností lidskou myslí, ticho a nevědění, v nichž lidská mysl uvízne, kdy aplikuje negativní postup až do nejzazších důsledků, opuštění jakékoliv negativní aktivity a konečně dosažení nadrozumého sjednocení s jedním a dobrým – to vše nachází své symbolické vyjádření v Písmu svatém, v popisu Mojžíšova výstupu na horu Sinaj.\n\nV Dionýsiově díle jsou patrné stopy učení Klementa Alexandrijského, Órigena a kappadockých otců, zejména však rektora Platónovy athénské Akademie Prokla. Dionysios tak vytvořil velmi působivý systém s propracovanou hierarchií nebeských bytostí a andělů, s novoplatónskou teorií o původu světa postupnou emanací božské bytosti a tak prohloubil syntézu křesťanství a novoplatónismu.\n\nKromě bohaté spekulativní systematiky je významné jeho rozlišení způsobů poznání Boha či teologie na pozitivní teologii, která poznává Boha skrze analogie, metafory, biblická jména, a negativní teologii, která poznává Boha mystickou cestou, tj. tím, že jména, která Bohu přisuzujeme, opět odmítá jakožto nevhodná, čímž dospívá k vědomí nepoznatelnosti Boha.\n\n\n\n\n\n"}
{"id": "201890", "url": "https://cs.wikipedia.org/wiki?curid=201890", "title": "Río Negro", "text": "Río Negro\n\nRío Negro (ze španělského \"Černá řeka\") může znamenat:\n\n\n"}
{"id": "201893", "url": "https://cs.wikipedia.org/wiki?curid=201893", "title": "UTM", "text": "UTM\n\nUniverzální transverzální Mercatorův systém souřadnic (UTM) je způsob určování polohy na povrchu Země založený na mřížkách. Od systému šířka-délka se liší v několika zásadních směrech.\n\nNejedná se o jedno mapové zobrazení, ale o soustavu 60 poledníkových zón zobrazených pomocí transverzního Mercatorova zobrazení.\nStřed souřadnic je pro každou zónu jiný a tvoří jej průsečík středového poledníku zóny s rovníkem. Od tohoto středu se měří vzdálenosti v metrech po ose \"x\" rostoucí od středového poledníku směrem na východ zvětšené o 500 000 (tzv. \"eastings\") a po ose \"y\" rostoucí od rovníku směrem na sever (tzv. \"northings\").\n\nSouřadnice v rámci jedné zóny přibližně vyjadřují posun v metrech ve vzájemně kolmých směrech, takže vzdálenost dvou bodů ve stejné zóně lze vypočítat z jejich souřadnic pomocí Pythagorovy věty.\n\nSystém byl vyvinut Armádou Spojených států amerických v roce 1947. Pro oblast USA používal elipsoid Clarke 1866 a pro zbytek světa (včetně Havaje) mezinárodní elipsoid. V současné době používá jako základový model Země elipsoid WGS 84.\n\nSystém UTM rozděluje povrch Země mezi 80° jižní šířky a 84° severní šířky do 60 poledníkových zón po 6°. Zóny jsou číslovány od 1 do 60 od 180. poledníku směrem na východ. Takže například zóna 1 pokrývá oblast mezi zeměpisnou délkou -180° a -174° a její střed tvoří poledník se zeměpisnou délkou -177°. Středovému poledníku zóny vždy odpovídá souřadnice .\n\nRovnoběžkové zóny nejsou součástí UTM, ale MGRS. Někdy se však používají.\n\nOblast se zeměpisnou šířkou mezi -80° a +84° je rozdělená na 20 rovnoběžkových zón po 8° označených od jihu k severu písmeny C až X. Písmena I a O jsou vynechaná kvůli jejich podobnosti s číslicemi 1 a 0. Zóna X je rozšířená o 4° na sever, takže pokrývá oblast mezi +72° a +84°. Polární oblasti pokrývají zóny A, B (západní, resp. východní část Antarktidy) a Y, Z (západní, resp. východní část Arktidy).\n\nVšechny zóny jsou takto pravidelné, až na dvě oblasti které tvoří výjimky: na jihozápadním pobřeží Norska je zóna 32V prodloužena více na západ, aby zabrala celé norské pobřeží. Zóna 31V je o tuto část menší a pokrývá pouze otevřené moře.\nDruhou výjimkou jsou Špicberky, které by měly být pokryty sedmi zónami (31X až 37X), ale jsou pokryty pouze rozšířenými zónami 31X, 33X, 35X a 37X. Zóny 32X, 34X a 36X nejsou použity.\n\nKaždá UTM oblast je udána číslem poledníkové zóny a písmenem rovnoběžkové zóny. První se píše vždy číslo poledníkové zóny a za ním následuje písmeno rovnoběžkové zóny. Například Praha leží v oblasti 33U.\n\nOnline konvertor souřadnic šířka-délka a UTM souřadnic\n"}
{"id": "201899", "url": "https://cs.wikipedia.org/wiki?curid=201899", "title": "Río Negro (přítok Argentinského moře)", "text": "Río Negro (přítok Argentinského moře)\n\nRío Negro je řeka na severu Patagonie v Argentině (provincie Río Negro, Buenos Aires). Od pramene své zdrojnice Neuquen je přibližně 1300 km dlouhá. Povodí má přibližně rozlohu 146 000 km².\n\nVzniká soutokem řek Neuquen a Limay, které pramení v Andách. Prořezává se suchou oblastí přes roviny severní Patagonie. Ústí do Argentinského moře v Atlantském oceánu 30 km jižně od Viedmy.\n\nPrůměrný průtok vody činí přibližně 950 m³/s. Nejvyšší je na začátku léta.\n\nVodní doprava je možná na oddělených úsecích. V povodí řeky byly vybudovány hydroenergetické komplexy Chocón (Limay) a Cerros Colorados (Neuquen).\n"}
{"id": "201900", "url": "https://cs.wikipedia.org/wiki?curid=201900", "title": "Pavel Huyn", "text": "Pavel Huyn\n\nMaria Pavel Josef Antonín, hrabě Huyn (německy: \"Paul Graf Huyn\") (17. února 1868 Brno – 1. října 1946 Bolzano-Gries) byl 9. biskup brněnský, 30. arcibiskup pražský, titulární biskup sofijský /sardicejský/ (1919–1921), titulární latinský patriarcha alexandrijský (1921–1946) a asistent papežského trůnu.\n\nPavel Huyn se narodil do německy hovořící hraběcí rodiny patrně vlámského původu. Jeho otec Johann Carl (1812–1889) byl generálem rakouské armády, státní služba byla v rodě tradicí. Pavel ovšem nastoupil církevní dráhu, svá studia (teologie u jezuitů v Innsbrucku a na \"Germanicu\" v Římě) završil třemi doktoráty – z filosofie (1889), teologie (1895) a kanonického práva.\n\nNa kněze byl ordinován 7. června 1892 v Innsbrucku. Od roku 1898 působil v brněnské diecézi, nejprve jako zámecký kaplan u hraběcí rodiny Des Fours-Walderode v Křetíně u Letovic, poté jako kaplan v Prosiměřicích, Trstěnicích (1900–1901) a jako farář v Běhařovicích (1901–1904).\n\nPo odchodu biskupa Františka Saleského Bauera na arcibiskupský stolec do Olomouce byl 17. dubna 1904 jmenován jeho nástupcem. Dne 26. června 1904 byl v Olomouci od Františka Saleského Bauera vysvěcen na biskupa a 3 dny nato byl nastolen (intronizován). Jeho působení je z hlediska národnostního poněkud kontroverzní, existují obvinění, že při obsazování farností dával přednost německým duchovním, za svého poradce si vybral německého nacionalistu Albana Schachleitera, OSB (benediktina). K případnému negativnímu vnímání biskupovy osobnosti přispěla i jeho prudká povaha a pravděpodobně nedostatečná znalost českého jazyka.\n\nVe své funkci usiloval o zintenzivnění pastorace, do diecéze uvedl nové řády a kongregace (karmelitány do Kostelního Vydří, redemptoristy, salvatoriány do Brna-Husovic (1911) ad.), získal schválení pro diecézní kongregaci sester těšitelek (1913 a 1915), svolal první diecézní synodu (1909). Založil Spolek pro stavbu nových chrámů v brněnské diecézi (byl jeho předsedou, jedním ze dvou místopředsedů byl hrabě Spiegel, poslanec moravského zemského sněmu) a zařídil stavbu nových kostelů na brněnských průmyslových předměstích (Křenová-vysvětil ho v lednu 1914, Husovice (1910), ad.) a také nové chrámy na venkově, např. Povýšení sv. Kříže v Uhřínově (u Velkého Meziříčí) a podporoval i spolkovou činnost.\n\nJeho vztah se skupinou intelektuálů kolem staroříšského spisovatele Josefa Floriana byl poněkud konfliktní (roku 1911 zakázal šíření Florianových \"Studií\"), podobně s knězem a literátem Jakubem Demlem, který byl za trest penzionován (1909).\n\nSvým nařízením konat 29. července 1914 v celé diecézi bohoslužby za vítězství rakouských vojsk vzbudil u veřejnosti značnou nelibost. Jako biskup brněnský užíval znaku, který je vytesán i na Petrově, a to rodový erb jako střední štítek na čtvrceném štítu diecéze s kužely a císařským orlem.\n\nKdyž 25. listopadu 1915 zemřel olomoucký arcibiskup František Saleský kardinál Bauer (kardinál od 1911), vystřídal ho na přání vídeňských vládních míst spojených s armádou umírněný pražský metropolita kardinál Lev Skrbenský z Hříště a do Prahy byl povolán ráznější a vyhraněnější biskup Huyn. Svého nového úřadu se ujal 8. prosince 1916.\n\nVe funkci pražského arcibiskupa se mu nepodařilo získat podporu české veřejnosti, jeho působení vyvolávalo spíše odpor. Vznik Československa (28. 10. 1918) ho zastihl na vizitaci v Chebu, odkud se už na pokyn vídeňské nunciatury do Prahy – jako pro nové poměry politicky nepřijatelný – nevrátil a 19. 11. 1918 české země opustil natrvalo. Na svůj úřad rezignoval dne 6.září 1919.\n\nPo odchodu z Čech pobýval ve Švýcarsku, později v Římě a nakonec v benediktinském klášteře v Griesu (dnes součást Bolzana) v jižním Tyrolsku, kde také jako titulární patriarcha alexandrijský (od 1921) a asistent papežského trůnu 1. října 1946 zemřel.\n\nAž do roku 2016 bylo prozatímně jeho mrtvé tělo uloženo do krypty grieseckého kláštera, odkud bylo z iniciativy Sester Těšitelek převezeno do Rajhradu, jak si to sám přál, a dne 1. října 2016 za přítomnosti brněnského sídelního biskupa Vojtěcha Cikrleho uloženo do nově zhotoveného sarkofágu v klášterním kostele Božského srdce Páně.\n\n\n"}
{"id": "201903", "url": "https://cs.wikipedia.org/wiki?curid=201903", "title": "Jerry Uelsmann", "text": "Jerry Uelsmann\n\nJerry Uelsmann (* 11. června 1934, Detroit) je americký fotograf zabývající se fotomontáží. Neuznaný fotograf pop-artu. V současnosti žije a tvoří v Gainsville v Kalifornii.\n\nUelsmannovy fotografie jsou nezvyklou směsicí témat, motivů a nálad. Na jedné fotomontáži můžete najít prvky expresionismu, pop-artu nebo surrealismu, na druhé prvky komické, romantické, fantastické. Mnohé z prací představují klasickou fotografickou techniku a její výsledky ve fotomontáži jako způsob nahlížení a vlastního poznávání světa nebo jako formalistický či konceptuální experiment.\nExpresionismus v Uelsmannových fotomontážích ovlivnili „fotografičtí kmotři“ Ralph Hattersley, Minor White nebo Henry Holmes Smith. Žádnému z fotografů, se nepodařilo napodobit Uelsmannův eklektický styl. Jeho vliv se dá vystopovat v práci mnoha autorů (Meridel Rubinstein nebo Robert Cumming.)\nJerry Uelsmann někdy bývá označován prvním fotografem pop-artu. Jeho práce nese stejně ironický a posměšný vztah k tradiční fotografické estetice jako například Lichtensteinova práce k estetice tradiční malby.\nUelsmannovy práce jsou setkáváním extrémních a často fantastických námětů. Stejně jako Rauschenberg a mnoho dalších umělců pop-artu představuje Uelsmann prototypicky americké a osobitě jižanské náměty, kvintesence Ameriky: cetky, tretky, hlouposti a podivnosti nostalgické minulosti Zalidňuje své fotografie starými figurínami, panenkami, gotickými sochami, plní obrazy omšelými fotkami, symboly Ameriky a všemi druhy starožitností. Tyto americké náměty kombinuje s tou nejokázalejší „opotřebovanou“, romantickou ikonografií – malířskými stojany, květináči, plujícíma očima, ruinami, hroby, zahalenými ženami, mrtvými ptáky nebo západy slunce. Uelsmann tedy efektivně a oslnivě spojuje tradiční mytologii umění s americkou pop-kulturou.\nUelsmann byl jednou přirovnán k malíři Magrittovi. Podobnost je však pouze povrchová. Magrittovo vnímání je oproti Uelsmannovi příliš evropské a surreálné. Lépe by se snad dal přirovnat k Josephu Cornellovi, který zvládá kombinovat všední americkou realitu s hlubokou materií vysokého umění. Uelsmann i Cornell tak vytváří tajemné objekty, vizuální hříčky, vytahují na světlo zasuté vzpomínky a budí příjemné pobavení.\n\nJerry Uelsmann používá klasické metody tvorby fotografie a své fotomontáže vytváří skládáním negativů a další rozsáhlou prací v temné komoře. Používá až 12 zvětšovacích přístrojů. Oproti tvorbě\nO. G. Rejlandera komponuje Uelsmann množství negativů. Neusiluje o vyprávění, ale spíše alegoricky a surrealisticky tvoří obrazy nevysvětlitelného.\nS příchodem digitálních fotoaparátů a Photoshopu začali být fotografové schopni vytvářet obrazy podobné těm Uelsmanovým za méně než den, ale ve své době byly jeho fotografie díky této technice shledávány téměř magickými.\n\n"}
{"id": "201905", "url": "https://cs.wikipedia.org/wiki?curid=201905", "title": "Přívlač", "text": "Přívlač\n\nPřívlač je rybolovnou technikou určenou výhradně pro lov dravých ryb. Spočívá ve vedení umělé nástrahy tak, aby imitovala pohyb živočicha, který slouží jako potrava příslušné dravé rybě.\n\nZákladní výbavou na přívlač je rybářský prut, obvykle v délkách 1,5 - 2,7 m, naviják, vlasec (často s koncovým ocelovým lankem, kvůli možnosti překousnutí vlasce) a nejrůznější druhy umělých nástrah. Mezi ty nejobvyklejší patří třpytky, woblery, twistery a další.\nLze vláčet také mrtvou rybkou nebo její částí.\n\nK indikaci záběru není potřeba žádné vybavení, pozná se podle trhnutí a zvýšeného tahu vlasce. Poznat správně záběr při přívlači je především záležitost citu a zkušeností.\n\nPřívlačí lze cíleně lovit všechny dravé ryby žijící v České republice. Jedná se především o štiku, sumce, candáta, bolena a okouna Moderní ultralehkou přívlačí je možné lovit i nedravé druhy ryb.\n\n"}
{"id": "201910", "url": "https://cs.wikipedia.org/wiki?curid=201910", "title": "Tisovnice (Krásná Hora nad Vltavou)", "text": "Tisovnice (Krásná Hora nad Vltavou)\n\nTisovnice je místní část obce Krásná Hora nad Vltavou ve Středočeském kraji, okrese Příbram. V roce 2011 zde trvale žilo devět obyvatel.\n\nTisovnice leží nad levým břehem potoka Brzina, jihozápadně od Sedlčan, poblíž Svatého Jana a Bražné. Ke vsi patří i dvě samoty u potoka Brziny Na Stráni a U Smrčí. Ves dostala své jméno nejspíše od tisových stromů, které kdysi tvořily celé lesy. Ve starých spisech se uvádí název \"Tisomnice\".\n\nPrvní písemná zmínka o vesnici pochází z roku 1470.\n\nOdnepaměti bývala Tisovnice majetkem premonstrátského kláštera v Milevsku, stejně jako řada dalších vesnic a statků v tomto kraji. Toto rozsáhlé klášterní panství bylo od roku 1420 v moci husitů, ale po jejich porážce u Lipan roku 1434 je císař Zikmund vrátil klášteru, i když si ponechal mnohé vsi, které pak dával svým přívržencům do zástavy za jistý plat. Takovým způsobem dostal Tisovnici roku 1460 Zdeněk ze Sternbergu. Deset let nato měl Tisovnici od krále Jiřího z Poděbrad v zástavě Jenec z Janovic na Chlumci, který ji postoupil roku 1479 Bohuslavovi ze Švamberka na Zvíkově. Ke zvíkovskému statku patřila do roku 1576, kdy ji koupil Jan Czernin z Chudenic na Nedrahovicích, později se dostala ke Skoupému.\n\nKdyž pak Jakub Krčín z Jelčan (a Sedlčan) koupil roku 1596 Skoupý, připojil Tisovnici i Skoupí k Obděnicům. Po Krčínově smrti roku 1604 byl statek rozdělen mezi jeho dcery. V letech 1606 až 1615 byl majitelem Tisovnice i Skoupého Zikmund Hložek ze Žampachu. Protože se zúčastnil stavovského povstání proti králi Ferdinandovi II., byl odsouzen ke ztrátě dvou třetin všeho jmění. Tisovnice, Skoupý a ostatní vsi byly Hložkovi zabaveny a 26. března 1623 prodány Polyxeně z Lobkowicz, roz. z Pernštejna. Od té doby patřily již stále k panství chlumeckému.\n\nVe 14. století a ještě v letech 1470–1595 se též často připomíná osada \"Tisomnička\", která stávala někde poblíž Tisovnice a sdílela s ní všechny své osudy. Od 17. století není už nikde o Tisomničce zmínky.\n"}
{"id": "201917", "url": "https://cs.wikipedia.org/wiki?curid=201917", "title": "Salado (přítok Paraná)", "text": "Salado (přítok Paraná)\n\nSalado od horního toku postupně nazývaná Guachipas, Juramento a Pasaje ( ) je řeka v Jižní Americe na severu Argentiny (provincie Salta, Santiago del Estero, Santa Fé). Je to pravý přítok řeky Paraná. Je 1 300 km dlouhá. Povodí má přibližně rozlohu 160 000 km².\n\nPramení na východních svazích centrálních And, kde má horský charakter. Na středním a dolním toku v rovině Gran Chaco je koryto silně proměnlivé a větví se na ramena.\n\nPrůměrný průtok vody na horním toku činí přibližně 40 m³/s a níže po proudu klesá v důsledku infiltrace a vypařování na přibližně 15 m³/s. Nejvyšší je v období dešťů (listopad – březen), kdy se řeka rozlévá do šířky. Naopak nejnižší je v období sucha (květen – září), kdy se řeka stává mělkou a na některých úsecích dokonce vysychá. Mění se pak v systém slaných jezer a bažin.\n\nVodní doprava je možná v období dešťů.\n"}
{"id": "201918", "url": "https://cs.wikipedia.org/wiki?curid=201918", "title": "Tuomas Holopainen", "text": "Tuomas Holopainen\n\nTuomas Holopainen (* 25. prosince 1976, Kitee, Finsko) je finský hudebník a skladatel, autor většiny písní finské metalové skupiny Nightwish, ve které také hraje na klávesy. V minulosti také hrál ve skupinách Nattvindens Gråt a Darkwoods My Betrothed. Dnes se věnuje Nightwish.\n\nKdyž bylo Tuomasovi 7 let, jeho maminka ho zapsala na piano. Později vystudoval konzervatoř, kde se učil hře na klarinet a na piano a 11 let hudební teorii.\nV mládí byl blond, potom měl červené vlasy a teď má vlasy černé.\n\nPoprvé si zahrál v hudební skupině v roce 1993. Poté hrál v několika metalových kapelách, nahrál klávesy pro tři alba s black metalovou kapelou Darkwoods My Betrothed, také hrál s Dismal Silence, Nattvindens Gråt a Sethian.\n\nProtože však chtěl založit vlastní kapelu, pro kterou by mohl psát hudbu - založil v roce 1996 původně akustickou skupinu Nightwish. Když však do skupiny přišla Tarja Turunen, její silný, melodický hlas ho přivedl na myšlenku udělat z Nightwish metalovou kapelu.\n\nPrvní album Nightwish s názvem \"Angels Fall First\" vyšlo v roce 1997, světové popularity však Nightwish dosáhli až následujícího roku po vydání alba \"Oceanborn\". Po něm následovaly nahrávky \"Wishmaster\" (2000), \"Century Child\" (2002), \"Once\" (2004), \"Dark Passion Play\" (2007), \"Imaginaerum\" (2011) a Endless Forms Most Beautiful (2015). Na posledních třech albech se podílely symfonické orchestry z Finska a z Velké Británie. První singl z nového alba \"Dark Passion Play\" vyšel v květnu 2007, samotné album pak v září téhož roku. Vokály na posledních třech albech již nezpívá Tarja Turunen, která byla z Nightwish vyloučena otevřeným dopisem po posledním koncertu (který byl mimochodem vydán na DVD pod názvem \"End Of An Era\". 2005). Mezera byla posléze zacelena Švédkou Anette Olzon, která je již však pro Nightwish také minulostí. Momentálně je na postu zpěvačky Floor Jansen z Nizozemí.\n\nHolopainen má rád hudbu (především filmovou, oblíbený skladatel filmové hudby je Hans Zimmer), filmy, knihy a cestování; k jeho nejoblíbenějším filmovým postavám patří ty z animovaných filmů Walta Disneyho. Je také velkým fanouškem Pána Prstenů, inspirace Tolkienem je patrná i v hudbě Nightwish, především na albech \"Angels Fall First\" a \"Wishmaster\".\n\n"}
{"id": "201920", "url": "https://cs.wikipedia.org/wiki?curid=201920", "title": "Guachipas", "text": "Guachipas\n\nGuachipas je hlavní město departmentu Guachipas v provincii Salta na severozápadě Argentiny. Je vzdáleno 115 km od Salty, hlavního města stejnojmenné provincie Salta.\n\nPodle historických záznamů byl první stavbou v místě dnešního města Guachipas kostel, postavený v roce 1610 jezuity za účelem christianizace příslušníků národnosti Huachipa, obývajících soustavu údolí Calchaquíes.\n\nPoblíž Guachipas u silnice č. 68, která vede ze Salty do Cafayate, se nachází lokalita se skalními kresbami, vytvořenými místními obyvateli ještě před příchodem Španělů. Tyto skalní kresby byly prohlášeny argentinskou národní historickou památkou.\n\n"}
{"id": "201927", "url": "https://cs.wikipedia.org/wiki?curid=201927", "title": "Kabaret", "text": "Kabaret\n\nKabaret (francouzsky \"cabaret\" – hospoda) je malá scéna se zábavným, humoristickým, hudebním nebo tanečním programem. Obsahuje šansony, skeče. Program se skládá z jednotlivých hudebních, pěveckých, tanečních nebo scénických výstupů. Programem provází konferenciér. Kabaretní písně (původně psané pro kabaret) bývají také označovány termínem kabaretní kuplety. Lehčí kabaret s převažujícím hudebním programem pak také bývá označován slovem šantán (z francouzského café chantant – kavárna se zpěvem).První kabaret vznikl v 80. letech 19. století v Paříži (\"Chat Noir\" (Černý kocour) v r. 1881). Začátkem 20. století byl velmi rozšířený v německy mluvících zemích.\n\nPředchůdcem kabaretů byly v 17. a 18. století takzvané les Caveaux (sklípky), kde se scházeli uzavřené společnosti umělců a prezentovali svá díla. Ať už se jednalo o poezii, literaturu, zpěv či divadlo. Do těchto klubů bylo velice obtížné se dostat a tak začali vznikat Goguette (volně přeloženo nálevny). Kluby pro obyčejné umělce a lidové písničkáře. Ovšem kvalita v těchto podnicích byla značně nízká až nulová a brzy po vzniku tyto kluby opět zanikly.\n\nPrvní kabaret vznikl v 19. století ve Francii,dobře známý Le Chat Noir. Jeho zakladateli byli Rodolphe Salis a Emil Godeman, který byl členem slavné francouzské avantgardní skupiny Hydropatů. Stejně tak známým byl a stále je Moulin Rouge (\"červený mlýn\"), který je nepřehlédnutelnou součástí historie pařížské čtvrti Montmartre, a který je kolébkou kankánu. Kabarety devatenáctého století zažívaly největší rozmach především v hlavních městech: Mnichov (Elf Scharfrichter - Jedenáct katů) , Berlín (Buntes Theater - Pestré divadlo) , Paříž, Vídeň (Simpl Carla Farkase a Fritze Grünbauma), ale i New York. Z Ameriky pochází i pověstná burlesque show - varieté. Návštěvnicí v kabaretech hledali místo, kde se veřejně mohli vysmívat měšťáctví a obdivovat ne-logiku všedních dnů. Kabaret byl vším, čím nebyl svět za jeho dveřmi.\n\nKaždý kabaret měl svou vlastní tvář a prezentoval se jinak. Někteří se snažili o ryze intelektuální zábavu, ale nesklidili valný úspěch. Pokleslá zábava, to bylo to, co lidi lákalo a táhlo. A právě nespoutanost byla největším lákadlem. Žádné předpisy a pravidla. Žádné striktní scénáře, mnohdy ani opona. Nejslavnější Berlínský kabaret proslulou svou bojovnou satirou, v Paříži byly slavné kabarety literární a v New Yorku se divák mohl dočkat prvotřídní show s nádechem erotiky. V Praze byl jedním z prvních a nejslavnějších kabaretů u Červené Sedmy, jehož programem byla trocha ode všeho.\n\nPočátky kabaretu v České republice hledejme v 19. století. Prvními kabaretními strůjci, ale nebyli Češi, nýbrž potulní umělci z Lipska. Několik desítek let cestovali skupinky umělců od hostince k hostinci s Česko-německým repertoárem. Na přelomu 19. a 20. století vznikají první šansony. Mezi ty nejslavnější patřili například U Zlatého soudku, U Rozvařilů, U Bažantů či U Bucků. Mohli se chlubit stálým repertoárem, programem. Zatímco ve světě se v podobných podnicích servírovala především káva s koňakem, v Praze to bylo jednoznačně pivo.\n\nSamotný pojem kabaret se začal v Česku objevovat až po roce 1908, kdy poprvé zazněl na Jubilejní výstavě na pražském Výstavišti. Ihned si získal velkou oblibu a diváci se do nově vzniklých kabaretů jen hrnuli. Například Lucerna, jejíž záři dodnes můžeme vidět v ulici Vodičkově.\n\nNastává období konce monarchie, předválečné období, poválečné, opět předválečné... ať už se v ulicích stávkovalo, bojovalo, nebo protestovalo, kabarety zůstávaly. Stěhovaly se z místa na místo a měnily svůj repertoár, tak jak si žádala doba. Tvrdý komunistický režim se snažil zabránit veškerým volnomyšlenkářským aktivitám a podniky mohly fungovat jen pod politickým hledáčkem. Kabarety jako takové upadaly. Na jedné straně vznikaly systémem schválené podniky s přesným programem a kontrolovanými scénáři, na straně druhé avantgardní podniky, které neměly stání a byly trnem v oku systému.\n\nS devadesátými léty a přelomem století přišla doba, kdy se nejen umělci mohli konečně zhluboka nadechnout a tvořit.\n\nNázev kabaret vznikl z francouzského slova „camber“ komora. Kabaret je místem zábavy, kterou nelze jednoznačně ohraničit, nebo zaškatulkovat. Stejně tak, jako většina uměleckých forem i kabaret se musel přizpůsobovat době. Reagoval na politiku, ekonomiku a společenské vrstvení. Dělal si srandu z chudých, bohatých, z buržoazie i ze smetánky. Jeho cílem zůstávalo pobavit, rozplakat diváky smíchy, mnohdy i pobouřit a hlavně vyvolat v nich reakce. Ať už skeči, pantomimou, tancem, zpěvem nebo agitací na politickou situaci. V kabaretech se inspirovali umělci a nacházeli zde prostor, kde se nemuseli bát vyjádřit svůj názor. Ne že by je to ochránilo před dobře mířenou ranou nebo bitkou, ale kabaret byl místo, kde se s tím tak nějak počítalo.\n\n"}
{"id": "201929", "url": "https://cs.wikipedia.org/wiki?curid=201929", "title": "Janáčkovo divadlo", "text": "Janáčkovo divadlo\n\nJanáčkovo divadlo je divadelní budova v Rooseveltově ulici v Brně, přiléhající k parku Koliště a Moravskému náměstí. Bylo vystavěno v první polovině 60. let podle návrhu architekta Jana Víška. Provozně je součásti Národního divadla Brno. Programově jsou do něj umístěna zejména operní a baletní představení, vzhledem k dlouhodobé absenci vlastního velkého sálu zde také koncertuje Filharmonie Brno a koná se mimo jiné festival Moravský podzim.\n\nBudova Janáčkova divadla, jež stojí v Brně v Rooseveltově ulici a je obklopena parkem Koliště, byla vystavěna mezi lety 1961 a 1965. První návrhy vznikly již v letech 1907 a 1910 a situovaly divadlo na místo provizorně koupené budovy (která již kapacitně nepostačovala) na rohu Žerotínova náměstí a ulice Veveří nebo na kraj parku Lužánky.\n\nMezi lety 1910 a 1958 se odehrálo sedm architektonických soutěží s návrhy na budovu divadla, mezi navrhovateli byly osobnosti jako Bohuslav Fuchs, Josef Gočár, Vlastislav Hofman, Josef Chochola, Pavel Janák, Jan Kotěra, Emil Králík, Otakar Novotný, Oldřich Starý a Jan Víšek.\n\nV první soutěži vyhrál Josef Mařík, druhý byl Alois Dryák a třetí Theodor Macharáček. Rozpory mezi diskutujícími stranami vyvrcholily další soutěží v roce 1913, která byla vyhlášena pouze pro soutěžící z roku 1910. Byla obeslána pouze dvaceti návrhy, první cena nebyla udělena. Kvůli první světové válce se nezačalo stavět, další kolo se odehrálo až v roce 1936, první cena udělena opět nebyla. Během této soutěže zveřejnil svůj mimosoutěžní návrh i Bohuslav Fuchs, jednalo se o futuristicky zhlížející dílo. V roce 1940 Družstvo vyzvalo pět vybraných projektů, v užší soutěži zvítězil Jan Víšek. Později, v roce 1958, zvítězil opravdu návrh Jana Víška.\n\nBudova obsahuje jeviště s točnou, na něž navazují zadní a dvě boční jeviště. V budově se nachází hlediště pro 1 383 diváků, které je koncipované jako stupňovitý amfiteátr s věncem lóží. V prvním suterénu pod vestibulem jsou umístěny restaurace, kavárna a klub umělců.\n\nNosná konstrukce se skládá ze železobetonového monolitického skeletu s výplňovým zdivem, hlediště a jeviště jsou zastropeny ocelovými vazníky. Na povrchy exteriérů a interiérů jsou použity materiály jako kámen, dřevo, ocel, sklo a hliník. Obložení a dlažby jsou ze žuly, černého syenitu a vápence. Dřevěná obložení jsou z jilmu a ořechu.\n\nV roce 2007 oznámil brněnský zastupitel Jan Holík, že Janáčkovo divadlo čeká rekonstrukce. V témže roce rekonstrukce započala. Vztahovala se na rekultivaci okolí divadla, včetně vybudování podzemního parkoviště, opravu nevyhovujícího hlediště a další změny, které navrhoval architekt Jaroslav Černý.Brněnský rozpočet pro rekonstrukce vyčlenil 111 milionu korun. \n\n"}
{"id": "201931", "url": "https://cs.wikipedia.org/wiki?curid=201931", "title": "Sisyfovská práce", "text": "Sisyfovská práce\n\nSisyfovská práce je ustálené slovní spojení a rčení, užívá se jako přirovnání. Znamená zbytečné bezvýsledné úsilí, těžkou, ale marnou práci. Symbol nesmyslné, otupující a bezvýchodné činnosti, ze které nemůže být žádný užitek. Zbytečně vynakládané úsilí k dosažení něčeho nedosažitelného. \n\nO korintském králi Sisyfovi se tvrdí, že patřil k nejchytřejším či nejprohnanějším, a také, že chtěl být nesmrtelný. Když si pro něho přišla Smrt (bůh smrti Thanatos), vyslaná bohem Diem jako trest za prozrazení tajemství bohů, uvěznil ji. Lidé přestali umírat a také přestali bohům přinášet oběti. Zeus, nejvyšší z bohů, proto poslal svého syna, boha války Aréa zjednat nápravu. Arés Thanata vysvobodil a ten přinesl Sisyfovu duši do podsvětí. Ovšem Sisyfos předvídavě požádal manželku, aby v případě jeho smrti nepohřbívala jeho tělo a nepřinesla pohřební oběť v podobě darů bohům. Bůh podsvětí Hádés a jeho manželka Persefona marně čekali na dary. Sisyfos se vypravil k Persefoně, omlouval se za svou „málo truchlící nedbalou ženu“, které je třeba vyčinit, a slíbil, že vše napraví, pustí-li ho na tři dny z Hádu na zem. Dosáhl tak svého cíle být opět mezi živými a zůstal na zemi s milovanou manželkou. Zeus však pověřil posla bohů Herma (dle jiných pramenů Hádés poslal Thanata), aby Sisyfa přivedl zpět do podsvětí, což se mu podařilo. Soudci mrtvých Sisyfa tvrdě potrestali. Dostal úkol vytlačit na kopec obrovský kámen a na druhé straně ho skutálet dolů. Těsně pod vrcholem mu však balvan sklouzl zpět, a tak potem zalitý vyčerpaný Sisyfos musel seběhnout a balvan tlačit znovu a znovu. Navěky pyká za to, že vyzradil tajemství bohů, že byl lstivý a vychytralý, že chtěl udělat něco, co se nepodařilo nikdy a nikomu – přelstít Smrt. Je to marná snaha – tak jako každá sisyfovská práce.\n\nK psaní velkého a malého písmene: Sisyfova práce, ale sisyfovská práce - přídavné jméno.\n\n„\"Mýtus o Sisyfovi\" je bezesporu jedním z nejpůsobivějších pojednání o lidském údělu. Camus ve slavném díle odhaluje absurdní postavení člověka ve světě: předvádí nám vrcholně absurdního hrdinu – Sisyfa, kterého kvůli přílišné svobodomyslnosti a neposlušnosti bohové odsoudili k nejstrašnějšímu trestu, jímž je zbytečná a beznadějná práce. Sisyfos má za úkol dovalit na vrchol hory velký balvan, který ihned padá vlastní vahou zpět na její úpatí. Je nucen pokračovat v takovéto práci do nekonečna. Pro Camuse se stal Sisyfos vhodným symbolem jeho pojetí lidského údělu. Představa, že s touto těžkou prací nebude nikdy hotov, může ubíjet, přesto v ní Camusův Sisyfos nalézá určitý – možná pochybný – smysl. Klopotná a nesmyslná práce lidského rodu sama se Camusovi ještě nejeví tragická. Tragickou se stává až tehdy, když člověk poznává úklady existence a zaujímá k této situaci určité stanovisko. Jeho hrdina »prohlédá« poznáním nesmyslnosti života a své bezmocnosti, a tím se osvobozuje od iluzí. Proto Camuse zajímá Sisyfos zvláště ve chvíli, kdy se vrací volný zpět k úpatí hory, aby se znovu chopil svého balvanu, tedy ve chvíli oddechu a přemítání o svém neradostném údělu: »… tato chvíle je chvílí vědomí.« Pokud si člověk uvědomí absurditu života a smíří se s tím, že život nemá žádný předem daný smysl (a pokud ano, je mimo lidské síly jej odhalit), štěstí spočívá v samotné práci a existenci, nikoli v dosažení úspěchu. Podle Camuse můžeme z tohoto úhlu pohledu považovat Sisyfa za šťastného, protože zbytečnost jeho práce nebude zdrojem zoufalství.“ \n\n\n"}
{"id": "201934", "url": "https://cs.wikipedia.org/wiki?curid=201934", "title": "Akce Z", "text": "Akce Z\n\nAkce Z nebo též akce „Z“ byla v dobách komunistického režimu v Československu neplacená pracovní činnost obyvatel. Jednalo se o výpomoc v oblastech, kde státní či obecní správa tyto úkoly nezvládla (ať již z finančních důvodů nebo v důsledku špatného plánování).\n\nOficiálně se jednalo o dobrovolnou, bezplatnou práci. Podle vládního nařízení, kterým se prováděl zákon o vodním hospodářství znamenalo „Z“ \"zvelebování\". K typickým činnostem v rámci akcí Z v padesátých a šedesátých letech 20. století patřil např. úklid sídlišť. Později však akce Z začaly mimo původně zamýšlené občanské svépomoci zahrnovat i obsáhlejší akce. Jednalo se například o výstavbu a modernizaci bytů, stavbu kanalizace. Bylo tak postaveno mnoho prodejen smíšeného zboží v menších obcích i některé kulturní domy ve městech. V Praze byla v akci Z budována i tramvajová trať na Petřiny.\n\nČasem se činnost v rámci akcí Z rozrostla a byla pevně naplánována. Existovaly i patřičné řídící orgány, směrnice, metodické pokyny SPK, rozpisy plánu, investice do akcí a podobně. Jednalo se vlastně o pevně definovanou část centrálních plánů. Zdánlivě se jednalo o dobrovolnou akci, ve skutečnosti však byl na každého občana vykonáván jistý nátlak. Účast na akcích byla dokumentována a s občany, kteří se odmítli zúčastnit, byly vedeny pohovory.\n\nAkce Z se také jmenuje píseň českého zpěváka Záviše, kde popisuje stavbu školy (stavba je v písni totálně rozkradena zúčastněnými brigádníky a autor, který se nezúčastnil, dostává výstrahu).\n\n"}
{"id": "201940", "url": "https://cs.wikipedia.org/wiki?curid=201940", "title": "Arsakés I.", "text": "Arsakés I.\n\nArsakés I. (parthsky \"Aršak\" či \"Aršaka\", řecky \"Αρσάκης\"; – asi 217 př. n. l.) byl zakladatelem parthské říše a arsakovské královské dynastie. O jeho rodičích, dětství, mládí a osobnostním vývoji nejsou k dispozici žádné spolehlivé informace.\n\nArsakés byl předák Parnů (Aparnů), skythského nomádského etnika, sídlícího v oblasti jihovýchodně od Kaspického moře a zabývajícího se chovem dobytka a loupežením. Kolem roku 245 př. n. l. zahájili tito Parnové útok na seleukovské državy v Íránu, otřesené předchozími revoltami satrapů, a do roku 238 př. n. l. padla do jejich rukou jedna z nejvýznamnějších satrapií – Parthie.\n\nParnové, podle dobyté země později nazývaní Parthové, přešli postupně k usedlému způsobu života, začali přebírat zvyky i jazyk původních obyvatel a dokázali odrazit protiútoky Seleuka II., který se snažil opět dobýt ztracená území svého rodu. Rovněž nebezpečí ze strany právě vzniklé řecko-bakterské říše v čele s králem Diodotem I. bylo zažehnáno a vzájemné vztahy byly upraveny několika smlouvami. Otázka, kdy se sám Arsakés dal prohlásit za krále, není uspokojivě vyřešena, ale vzhledem k tomu, že parthský letopočet začíná rokem 247 př. n. l., mohlo by zmíněné datum odrážet Arsakovu královskou proklamaci.\n\nNení jisté, kdy Arsakés zemřel, v současnosti se většinou uvádí rok 217 př. n. l.; jeho nástupcem se stal syn Arsakés II. Existence Arsakova bratra Tiridata, který by podle představ některých badatelů mohl být spoluvladařem starého krále, je sporná.\n\n\n\n"}
{"id": "201945", "url": "https://cs.wikipedia.org/wiki?curid=201945", "title": "Desaguadero (přítok Colorada)", "text": "Desaguadero (přítok Colorada)\n\nDesaguadero ( ) hlavní název řeky v Jižní Americe na západě Argentiny (provincie Mendoza, San Juan, San Luis, Santa Fé, La Pampa). Je 1515 km dlouhá, povodí má rozlohu přibližně 260 000 km².\n\nPramení na východních svazích centrálních And. Poté, co opustí hory na předhůří, vysychá téměř v celé délce. Řeka má mnoho jmen, od horního toku je postupně nazývaná Bermejo, Chadileo, Salado a Curacó. Je přítokem řeky Colorado.\n\nNejdůležitější města a lokality, kterými řeka protéká (seřazeny od severu k jihu):\n"}
{"id": "201959", "url": "https://cs.wikipedia.org/wiki?curid=201959", "title": "Maurové", "text": "Maurové\n\nMaurové je označení muslimů, původem ze severní Afriky, převážně arabského a berberského původu, ale také konvertitů španělského původu, kteří mimo jiné od 8. do 15. století ovládali jižní Španělsko a Portugalsko, území Sahary – Mauretánii, Mali, Maroko, Alžírsko, část Nigeru, Čadu, Libyi, ale i Gibraltar, Baleáry a Sicílii. Toto období je známé jako Al-Andalus.\n\nNázev etnika je odvozen z řeckého pojmenování obyvatel Mauritánie – \"Mauros\".\n\nMaurský život velmi ovlivňovalo jejich náboženství – islám. Maurové se živili hlavně jako pastevci a obchodníci.\n\nMaurové měli také vlastní architektonický styl – maurský sloh. Ten byl příbuzný tomu islámskému, zároveň ale přejímal některé prvky z evropské architektury. Jsou pro něj charakteristické podkovovité členěné, až pruhované oblouky. Známým příkladem je komplex Alhambra.\n\n"}
