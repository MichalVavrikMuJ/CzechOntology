{"id": "187467", "url": "https://cs.wikipedia.org/wiki?curid=187467", "title": "Opavský studentský orchestr", "text": "Opavský studentský orchestr\n\nOpavský studentský orchestr je významný komorní smyčcový orchestr při Základní umělecké škole Václava Kálika v Opavě. Orchestr patřil v aktivních letech (1992 - 2010) mezi nejlepší české neprofesionální orchestry, když vyhrál několik celostátních a mezinárodních ocenění. Jeho uměleckou vedoucí a dirigentkou je Naďa Hanousková, která v současnosti vede i další soubory při opavské ZUŠ.\n\nV září roku 1992 převzala vedení školního smyčcového orchestru dirigentka Naďa Hanousková. V dalším školním roce získali mladí hudebníci první místo v ústředním kole celostátní soutěže žáků ZUŠ v Havířově a zvítězili ve své kategorii v soutěži Concerto Bohemia. Koncert laureátů této národní soutěže, ve které porota hodnotí anonymní rozhlasové nahrávky, vysílá tradičně z Prahy přímým přenosem rozhlas a televize. Po těchto úspěších přijal ansámbl název Dětský komorní orchestr.\n\nNásledovala řada koncertů a pozvání k účasti na Národní festival neprofesionálních komorních těles ve Frýdku-Místku (1996), mezinárodní Festival studentských orchestrů v Praze (1996), Evropský hudební festival mládeže v belgickém Neerpeltu (1997 - první cena) a mezinárodní festival Pro Archi v Nyíregyházi v Maďarsku (1999 - druhá cena). \n\nOrchestr získal ocenění v soutěži žákovských orchestrů (1997 v Olomouci) a opakované prvenství v Concertu Bohemia. Dětský komorní orchestr vydal v roce 1997 CD s nahrávkami skladeb ostravského skladatele Pavla Hanouska. Jeho baletní pohádku Šípková Růženka premiéroval společně s žáky tanečního obor o rok dříve ve Slezském divadle v Opavě. V repertoáru orchestru nalezneme tvorbu dalších soudobých skladatelů i orchestrální úpravy známých melodií.\n\nV Opavě od roku 1996 pořádá Dětský komorní orchestr spolu s dalšími institucemi malý festival Setkání studentských orchestrů, jehož hosty jsou žákovské a studentské orchestry nejen z České republiky, ale i ze zahraničí. Na třetím Setkání studentských orchestrů v roce 1997 se veřejnosti poprvé představil Opavský studentský orchestr. V roce 2007 hostil OSO Smyčcový orchestr ZUŠ Banská Bystrica. \n\nHosty již XIII. Setkání byly v roce 2008 Komorní orchestr Jana Noska Hodonín a Komorní orchestr Iši Krejčího Olomouc. Na programu vystoupil i Dětský komorní orchestr ZUŠ V. Kálika Opava, Houslový soubor a Opavský studentský orchestr. Vyvrcholením XV. sezóny Opavského studentského orchestru bylo v roce 2010 Setkání studentských orchestrů v Opavě, které proběhlo za účasti Novoměstského symfonického orchestru ZUŠ Nové Město nad Metují v červnu 2010.\n\nOrchestr absolvoval koncertní cesty do mnoha evropských zemí (Polsko, Lotyšsko, Finsko, Slovensko, Itálie, Švýcarsko) a jeho nahrávky byly zařazeny do mnoha rozhlasových pořadů a na několik kompaktních disků. V roce 2009 navštívil orchestr podruhé Mezinárodní hudební festival v belgickém Neerpeltu, odkud si odvezl 1. cenu cum laude a navíc získal cenu sympatie poroty.\n\nOrchestr přerušil svou činnost během XV. Setkání studentských orchestrů 20. 6. 2010 v Opavě. Na jeho existenci dále aktivně navazuje Dětský komorní orchestr a další hudební tělesa při Základní umělecké škole Václava Kálika v Opavě pod vedením Nadi Hanouskové.\n\n"}
{"id": "187472", "url": "https://cs.wikipedia.org/wiki?curid=187472", "title": "Laura Mulvey", "text": "Laura Mulvey\n\nLaura Mulvey (* 15. srpna 1941, Oxford, Spojené království) je britská režisérka, scenáristka, producentka, filmová a kulturní teoretička.\n\nNarodila se v Oxfordu, středoškolské vzdělání získala na \"St.Paul's Girls School, Hammersmith\" v Londýně, poté úspěšně absolvovala obor historie na \"St.Hilda's College\" v Oxfordu. Od roku 1975 působila v mnoha institucích především jako profesorka filmových studií v Londýně (na \"Royal College of Art (1976), Bulmershe College (1978-82) či London College of Printing (1983-90))\", mezi léty 2000 a 2003 pracovala jako režisérka v \"AHRB Centre for British Film and Television Studies\". Během svého života také hostovala na mnoha světově uznávaných vysokých školách a institucích-jednalo se například o \"Institut filmových a mediálních studií na Univerzitě J. W. Goetha\" ve Frankfurtu nad Mohanem, \"Katedru ženských studií na Státní univerzitě Ohio\", či \"Katedru filmových studií na Univerzitě New York\". Je také čestnou členkou \"Společnosti pro filmová a mediální studia\" (Society for Cinema and Media Studies), či členkou \"Britské akademie\" (British Academy). Od roku 1999 působí jako profesorka filmových a mediálních studií na \"Birbeck College\" v Londýně.\n\nZačátkem 70. let začínala jako filmová kritička například v časopisech Spare Rib či Seven Days. Mnoho z těchto jejích časných prací se věnovalo diváckému ztotožnění s filmovým obrazem a jeho vztahu k mužskému pohledu. Tato tematika je náplní i její nejvýraznější eseje Vizuální slast a narativní film \"(Visual Pleasure and Narrative Cinema)\" publikované roku 1975 v časopise Screen. Práce je všeobecně považována za první stať feministické filmové teorie a pomohla ji ustanovit samostatnou a legitimní oblastí studia. Autorka zde kritizuje projekci patriarchálního uspořádání světa do tradičního filmu, v němž muž je ten, kdo se dívá (subjekt) a žena je ta, která je vystavována (objekt). Ve své koncepci přitom vychází z psychoanalýzy a zdůrazňuje Freudův pojem slast s dívání se (skopofolie), jíž se muž účastní aktivně a žena pasivně. Díváním ale není míněn jen obyčejný pohled, ale přímo zírání, zmocňování se pohledem (anglicky gaze). Žena se navíc stává erotickým objektem ve dvou rovinách-pro diváka a i pro hlavního hrdinu, s nímž se mnohdy divák identifikuje pro touhu zmocnit se ženy na plátně, kterou však může mít jen hrdina. Dle Mulvey se pak především díky filmové technice (kontrast světla na plátně a šera v sále, pohyb kamery souběžně se zrakem diváka a tím jeho identifikace s daným záběrem (např. záběr sjíždějící po dlouhých ženských nohách) reprodukuje patriarchální ideologii. Z toho důvodu navrhuje Mulvey především změnu práce s kamerou, která už by nenapomáhala vytvářet falešnou iluzi světa (změna by měla spočívat především v střídání filmových záběrů a záběrů na filmový štáb, aby se přetrhl hladký průběh děje a tím pádem i reprodukce ideologie). Z jejich publikací lze dále jmenovat díla Douglas Sirk (1972)-kolekci esejí zpracovanou ve spolupráci s Jonem Hallidayem, dále pak sbírky esejů Visual and Other Pleasures (1989), Citizen Kane (1992), Fetishism and Curiosity (1996) či Death Twenty-four Times a Second (2006). Dále je Mulvey autorkou více než čtyřiceti článků a samostatných esejí, mezí něž patří i Několik myšlenek o fetišismu v kontextu současné kultury \"(Some Thoughts on Theories Fetishism in the Context of Contemporary Culture (1993))\"- autorka v kontextu feministické filmové teorie srovnává Freudovu a Marxovu teorii ve vztahu k fetišismu a mechanismu popření. Marx v rámci komoditního fetišismu hovoří o popření dělnické práce, kdežto Freuda u sexuálního fetišismu o popření mateřského těla. Popření těla a popření práce představují v komoditní kultuře zdroj a původ hodnoty-obě teorie fetišismu tedy vedou ke spojení erotického zobrazení ženy s erotickým zobrazením komodity. Ve filmu se tím pádem erotické zobrazení ženy mění v komoditu a žena je zároveň konzumentkou komodit, aby se sama stala touto komoditou.\n\nV letech 1974-1982 spolupracovala se svým manželem Peterem Wollenem na šesti filmových projektech týkajících se především feministické teorie, sémiotiky a psychoanalýzy:\n\nZatím jejím posledním filmovým dílem je film Disgraced Monuments, natočený po autorčině filmové pauze až roku 1991. Jedná se o její sólový dokumentární projekt, ve kterém se věnovala osudu státního umění v zemích bývalého Sovětského svazu.\n\nJejí díla jsou zlomová nejen feministickou problematikou, ale především tím, jakým způsobem spojují tematiku filmové teorie, feminismu a psychoanalytické teorie S. Freuda a J. Lacana.\n\n\n"}
{"id": "187473", "url": "https://cs.wikipedia.org/wiki?curid=187473", "title": "Vyšehradský tunel", "text": "Vyšehradský tunel\n\nVyšehradský tunel je silniční tunel v Praze vedený skrz Vyšehradskou skálu. Měří 35 metrů, vybudován byl v letech 1903–1905 a k jeho otevření došlo 11. prosince 1904.\n\nTunel má jeden obousměrný tubus a kromě osvětlení není vybaven žádným technologickým zařízením. Tunelem od roku 1910 prochází tramvajová trať z Výtoně do Podolí, silniční vozidla jsou svedena na tramvajový pás. V letech 1949–1967 tunelem vedla také trolejbusová trať z Pankráce na Václavské náměstí. Po západní straně tunelu vede úzký chodník (o šířce 1,30 metru) oddělený od vozovky zábradlím. Po chodníku je v tomto tunelu vedena i cyklotrasa A2 s frekvencí ve špičce až 400 cyklistů za hodinu, dopravní značka však cyklistům přikazuje sesednout z kola.\n\nPřestože je tunel krátký, jedná se o důležitou dopravní stavbu, která umožňuje dopravu po pravém vltavském nábřeží mezi Novým Městem a Podolím.\n\nV případě uzavření tunelu (např. v roce 1975, od března do července 1982 a v listopadu 2008) náhradní hromadnou dopravu zajišťovaly lodě, jinak bylo nutno uzavírku objíždět přes Pankrác nebo přes Smíchov. Při některých rekonstrukcích byl zachován i pěší průchod tunelem.\n\nNepostačující šířka tunelu má být řešena výstavbou ocelové zavěšené lávky pro chodce a cyklisty kolem skály. Náklady na lávku jsou odhadnuty na 30 milionů Kč, výstavba má být alespoň zčásti financována ze strukturálních fondů Evropské unie, konkrétně z programu Konkurenceschopnost. Komise Rady hlavního města Prahy pro cyklistickou dopravu požadovala v roce 2008 po Technické správě komunikací hlavního města Prahy, aby zahájila projektovou přípravu. V červnu 2008 již byla projektová dokumentace zpracovaná a evropská dotace přislíbená.\n\n\n"}
{"id": "187488", "url": "https://cs.wikipedia.org/wiki?curid=187488", "title": "Škoda 14TrM", "text": "Škoda 14TrM\n\nŠkoda 14TrM je modernizovaná verze československého trolejbusu Škoda 14Tr. Vyráběna byla v letech 1995–2004 firmou Škoda Ostrov.\n\nStejně jako vůz 14Tr je i 14TrM dvounápravový trolejbus se samonosnou karoserií. Ta je složena z jednotlivých ocelových prvků, které jsou navzájem svařeny. Karoserie je oplechována, tepelně izolována a odhlučněna. V pravé bočnici jsou umístěny troje dvoukřídlé dveře.\n\nZvnějšku se modernizace dotkla pouze předního a zadního čela vozu. Tuto menší úpravu navrhl Ing. arch. Patrik Kotas; do čel byly pouze namontovány tabule informačního systému. Interiér byl modernizován kompletně. Byly například použity sedačky nového typu, které jsou polstrované, nebo byla dosazena protiskluzová podlaha. V elektrické části byla použita výzbroj, která odpovídala výzbroji posledních sérií vozů 14Tr. I zde se ale objevily některé inovované prvky (modernizovaný trakční motor, lehké laminátové sběrače).\n\nOd roku 2004 byly v Bratislavě a Plzni modernizovány starší trolejbusy Škoda 14Tr dosazením nové vozové skříně a náprav. Přestože jde fakticky o nová vozidla, jsou vozy vedeny jako rekonstruované. V obou městech jsou typově označeny jako 14TrM.\n\nNěkteří provozovatelé (Ostrava, Plzeň) označují rekonstruované starší vozy 14Tr jako 14TrM. Ostatní provozovatelé podobné modernizované trolejbusy značí jako Škoda 14TrR.\n\nV letech 1995 až 2004 bylo vyrobeno celkem 291 vozů Škoda 14TrM (součet vozů v tabulce uvedené níže dosahuje čísla 284). Výroba náhradních skříní probíhala v letech 2004 až 2009.\n\n\n"}
{"id": "187490", "url": "https://cs.wikipedia.org/wiki?curid=187490", "title": "Bernardýn", "text": "Bernardýn\n\nBernardýn (anglicky: \"St. Bernard\") je plemeno psa, které vyšlechtili mniši z kláštera a hospice ve Velkém průsmyku sv. Bernarda. Záznamy mluví o chovu plemene podobného bernardýnům těmito mnichy již v polovině 17. století, byť standard plemene pochází až z roku 1880 a od původní podoby se může lišit.\n\nBernardýn je velké plemeno, které se rozhodně nehodí do města, průměrně se dožívá 11 let. Původně byl vyšlechtěn jako pracovní pes, který sloužil jako tahač a nosič. Slávu získal jako záchranářský pes v horách, v této roli ale přestal byl používán poté, co nástup vrtulníků učinil jeho užití neefektivním.\n\nPlemeno vzniklo již ve starověku pro účely tahu. Nejspíše na území Švýcarska usadil při průchodu římské armády. Původně byl nejspíš krátkosrstý a agresivní, to vymizelo a poté bylo znovu obnoveno pomocí křížení s novofundlandským psem a německou dogou. První standard plemene je z roku 1880.\n\nBernardýn by měl být vzhledově impozantní a harmonický, dobře osvalený pes. Má mohutnou hlavu s přátelským pohledem, středně velké oči, které jsou přiměřeně hluboko vsazené, a okraje horních i spodních víček mají malý záhyb. Horní pysky jsou silně vyvinuty převislé, dolní okraj tvoří dlouhý oblouk, koutky jsou viditelné. Ušní boltce jsou jemné, trojúhelníkového tvaru se zaoblenou špičkou, zadní okraj boltců lehce odstává a přední přiléhá k lícím. Má velmi hustou srst s bohatou podsadou, jsou dvě variety krátká a dlouhá srst. Ocas je velmi silný, dlouhý a těžký, měl by dosahovat nejméně k hleznům, v klidu visí rovně dolů nebo je lehce stočen nahoru v dolní třetině, při vzrušení je nesen výše. Tlapy jsou široké, uzavřené se silnými vyklenutými prsty, jsou pevné.\n\nPes má velmi přátelskou povahu, je vyrovnaný, rozvážný, chytrý a učenlivý. Miluje svou rodinu a uznává svého pána. K dětem je jemný a citlivý. Rozhodně se nehodí k životu ve městě, na vesnici je dobrým hlídačem. Rozhodně není tím lenochem, kterého si každý představuje. Pes, který je v dobré kondici se s Vámi bude hodit a jinak dovádět. Je plný energie a síly, kterou využívá jen v krajním případě. Dobře snáší nízké teploty, vzhledem k jeho alpskému původu. Může žít trvale venku, hůře snáší vysoké teploty a proto je nutné, aby měl vždy možnost úkrytu ve stínu např. pod stromem. V období růstu je náročný na kvalitní potravu.\n\nBernardýn získal slávu jako záchranářský pes v horách, ke kteréžto roli jej předurčovala síla, nosnost, vytrvalost a velká odolnost – pomáhal záchranářům dopravit na místo vybavení, vyhrabávat oběti a dopravovat zraněné a těla do civilizace. V této roli ale přestal byl používán poté, co nástup vrtulníků učinil jeho užití neefektivním.\n\nVrtulníky nahradily jeho sílu při dopravě a lepší nářadí a možnost povolat rychle více záchranářů učinila nepotřebnou i jeho pomoc při samotném vyhrabávání. U záchranářských psů v horách se již proto zpravidla považuje za nenahraditelný už jen jejich čich při hledání zasypaných a tuto roli zastanou i podstatně menší plemena, která nezabírají ve vrtulníku tolik cenného místa, takže je možné jich vzít víc.\n\n\n"}
{"id": "187493", "url": "https://cs.wikipedia.org/wiki?curid=187493", "title": "Divadlo Josefa Kajetána Tyla", "text": "Divadlo Josefa Kajetána Tyla\n\nDivadlo J. K. Tyla je hlavní divadlo v Plzeňském kraji a důležité kulturní centrum města Plzně. Má tři scény, Velké divadlo, Nové divadlo a Malou scénu (v budově Nového divadla). Novorenesanční divadlo patří mezi významné nemovité kulturní památky města. Kapacita sálu je 444 míst.\n\nBudova Velkého divadla byla postavena v roce 1902 a patří mezi významné nemovité kulturní památky města. Jejím projektantem byl architekt Antonín Balšánek (mj. autor Obecního domu v Praze), autorem opony je jeden z nejvýznamnějších českých malířů z přelomu 19. a 20. století Augustin Němejc.\n\nDivadelní představení v Plzni se objevila již koncem 18. století. České divadlo se hrálo od roku 1818 ve velké síni radnice, v hostinci U zlatého orla, U arcivévody Ferdinanda a U bílé růže. Protože tyto místnosti nestačily, chtěl purkmistr Kopecký upravit pro divadelní účely obecní dům. Začalo se s adaptací, ale brzy radní došli k závěru, že tyto prostory pro divadlo nestačí (1829 bylo divadlo zbouráno). Poté tedy vznikla myšlenka postavení nového divadla.\n\nZvláštní divadelní budovu má Plzeň od roku 1832. Byla postavena podle návrhů Lorenza Sachettiho na rohu nynější Riegrovy ulice a sadů Pětatřicátníků. Poprvé se zde hrálo 12. listopadu 1832, první české představení až 18. ledna 1835. Budova byla předána bezplatně k provozování právovárečnému měšťanstvu, od roku 1857 se stalo divadlo opět majetkem obce. V roce 1863 došlo k menším úpravám. Hned po vystavění nového divadla byly pronajaty ve vedlejším domě dvě místnosti na šatny, 1867 koupila obec celý dům pro divadelní potřeby.\n\nV roce 1890, kdy měla Plzeň 50 221 obyvatel, už divadlo jejím potřebám nestačilo. 1894–1895 byla pojata do plánu stavba nového divadla. Budovu projektoval architekt Antonín Balšánek. Jeho konzervativní projekt získal v soutěži až čtvrtou cenu, ale vítězné projekty se zdály zástupcům města příliš „vídeňské“.\nPovolení ke stavbě bylo vydáno v lednu 1899, Velké divadlo bylo otevřeno v září 1902.\n\nHrálo se na různých místech: v rytířské síni tzv. Německého domu na náměstí, ve velké síni radnice nebo v některém hostinci (U zlatého orla, U arcivévody Ferdinanda, U bílé růže).\n\nDivadlo J. K. Tyla uvedlo v posledních sezonách mnoho celorepublikově významných uměleckých počinů. Operu \"Salome\" Richarda Strausse, světovou premiéru baletu \"Maryša\" na hudbu Petra Wajsara, činohru \"Odcházení\" Václava Havla a mnoho dalších. Plzeňský balet patří k nejlepším v České republice, např. 10 let zde působila jako sólistka Ivona Jeličová (držitelka Ceny Thálie 2009) a půl století je zde sólistou Jiří Žalud (držitel Ceny Thálie 2003). Významné pro operu bylo období v letech 1996 až 2004, kdy byl šéfem opery a šéfdirigentem operního orchestru Petr Kofroň. Ten zde uvedl např. \"Symfonii č. 1\" a \"č. 5\" Gustava Mahlera. Divadlo J. K. Tyla pravidelně hostuje v zahraničí (Německo, Švýcarsko) a po České republice (Národní divadlo v Praze, Karlovy Vary, Hradec Králové aj.)\n\n\n\n\n\n\n\n\n\n"}
{"id": "187494", "url": "https://cs.wikipedia.org/wiki?curid=187494", "title": "Renata Tebaldi", "text": "Renata Tebaldi\n\nRenata Ersilia Clotilde Tebaldi (Pesaro, 1. února 1922, San Marino – 19. prosince 2004) byla významná italská sopranistka.\n\nMaestro Arturo Toscanini ji pojmenoval jako „andělský hlas“. Kromě krásy a čistoty jejího hlasu byla obdivována také pro eleganci scénického provedení rolí. Ve věku tří let byla zasažena dětskou obrnou, ze které se plně zotavila. Studovala na konzervatoři v Parmě pod vedením profesorů Brancucciho a Campogallianiho a později v lyceu Gioacchina Rossiniho v Pesaru u slavné sopranistky Carmen Melisové. Roku 1944 debutovala v Rovigu v roli Eleny v opeře Mefistofele od Arriga Boita.\n\nV roce 1946 se zúčastnila koncertu při znovuotevření divadla La Scala v Miláně pod taktovkou dirigenta A. Toscaniniho, kde zpívala Modlitbu z Rossiniho \"Mojžíše v Egyptě (Mosè in Egitto)\" a sopránový part v \"Te Deum\" Giuseppe Verdiho. Z tohoto představení se dochovala nahrávka.\n\nV roce 1953 svým hlasem zastupovala Sophii Lorenovou v pěveckých scénách filmu \"Aida\" z roku 1953, režie Clemente Fracassi. Na americkém kontinentě debutovala v sanfranciské opeře, a krátce nato, 31. ledna 1955, také poprvé zazpívala publiku Metropolitní opery v New Yorku. Zde Renata Tebaldi ztvárnila roli Desdemony ve Verdiho Othellovi, kde byla partnerkou Mario Del Monacovi. Její vystoupení v Metropolitan Opera se opakovala po dlouhá léta s železnou pravidelností. Z mnoha jejích účinkování zmiňme například Mimì v Pucciniho \"Bohémě\", Cio-Cio-San v \"Madame Butterfly\", \"Toscu\", \"Manon Lescaut\" a Violettu ve Verdiho \"Traviatě\". I když byla obdařena lyrickým sopránem, byla schopna skvěle se zhostit rolí, které vyžadují dramatické nadání a hlas. Tak je tomu v jejích dalších rolích z oper Giuseppe Verdiho, a to Leonory v \"Síle osudu\" (La Forza del destino) (podle zvukového záznamu firmy Decca z roku 1955 zde byla oslnivá) a Elisabetty v opeře \"Don Carlos\" (na stejné gramofonové desce lze slyšet její o něco méně významnou nahrávku, pokud se týče věrnosti zvuku, než je ta z oficiální diskografie: opět Decca pod vedením dirigenta Georga Soltiho, s protagonistou Carlem Bergonzim).\nMezi velké množství vystoupení po celém světě patří i jedna sezóna (1975-76) v Sovětském svazu. Mezi dirigenty, se kterými spolupracovala, figurují jména jako Arturo Toscanini, Georg Solti či Herbert von Karajan. Ze scény odešla v roce 1976, po benefičním koncertu v divadle \"La Scala\" v Miláně na podporu obětí zemětřesení v italském Friuli.\n\nTraduje se, že existovala rivalita mezi Renatou Tebaldi a Marií Callas. Zdá se ale, že spíše než mezi oběma divami existovala rivalita mezi nejvášnivějšími \"fanoušky\" obou pěvkyň. Ať už je tomu jakkoli, faktem je, že 16. září 1968 přišla Maria Callas do zákulisí osobně blahopřát Renatě Tebaldi po jejím vystoupení v opeře \"Adriana Lecouvreur\" od Francesca Cilea, čímž rozehnala veškeré pomluvy.\n\nRenata Tebaldi zemřela dne 19. prosince 2004 v San Marinu, kde již několik let žila, a je pohřbena v rodinné kapličce na hřbitově v Mattaleto di Langhirano v italské provincii Parma.\n\n"}
{"id": "187496", "url": "https://cs.wikipedia.org/wiki?curid=187496", "title": "Hoplít", "text": "Hoplít\n\nHoplít (Hoplon, řecky ὅπλον znamená zbraň nebo název kulatého štítu) byl starořecký pěší bojovník, bojující ve formaci zvané falanga.\nHoplíté se rekrutovali ze svobodných občanů jednotlivých poleis, kteří podléhali branné povinnosti. Hoplít býval vyzbrojen zhruba dvoumetrovým kopím s průměrem 5 centimetrů určeným k bodání, kterému se říkalo dory a mečem xífos, který byl oboustranně naostřený. Zpravidla měli bronzovou zbroj, která se lišila podle finančních možností jednotlivých vojáků. Součástí zbroje byla korintská přilba (její váha je až 5 kilogramů), chrániče holenic a malý kulatý dřevěný štít s argivským úchytem pokrytý bronzem, jemuž se říká hoplon. Vážil něco kolem devíti kilogramů. Tento štít se postupně zvětšil, což ovlivnilo taktiku. Hoplíté mělí také destičkové brnení vytvořené z několika vrstev různých kůží, které dokázalo zastavit i šíp. Podle Homéra byla bitva vedena pružně vpřed a vzad. Vojsko se po útěku opět shromáždilo a přešlo do protiútoku. Po zvětšení štítu se boj stal více statický. Pokud byla jedna strana na útěku, muselo vyvíjet aktivitu druhé křídlo vojska, protože mnoho bojovníků při útěku svůj velký těžký štít odhodilo. Jít znovu do bitvy bez štítu bylo nemyslitelné. Obě křídla společně tak byla houževnatější, ale i rychlejší a operativnější.\nHoplíté tvořili tradičně silný střed řeckých vojsk. V bitvách měli úlohu obránců lučištníků a jezdců. Hoplíté hráli významnou roli na přelomu 5. a 4. století př. n. l. v Peloponéské válce. Hoplíté bojovali v uzavřených formacích, tzv. falanx, falangách.\nDoba užívání tohoto typu vojáků nebyla s určitostí zjištěna. Antické prameny hovoří pouze o „dlouhém období“, které ale nikdy nebylo upřesněno.\n\nŘecká zbroj\n"}
{"id": "187498", "url": "https://cs.wikipedia.org/wiki?curid=187498", "title": "Julia Kristeva", "text": "Julia Kristeva\n\nJulia Kristeva (* 24. června 1941 Sliven, Bulharsko) je spisovatelka, lingvistka, psychoanalytička, profesorka francouzské Univerzity Paříž VII.\n\nNarodila se 24. června 1941, vyrostla v komunistickém Bulharsku. Ve věku 25 let odešla na doktorské studium do Francie, kde se vzápětí připojila ke skupině intelektuálů Tel Quel vydávající stejnojmenný časopis. Zkušenosti s komunistickým režimem v Bulharsku jí umožnily lépe rozumět marxismu a dílu ruských formalistů. Svůj lingvistický přístup shrnula v knihách \"Semeiotike\", kde sama svůj charakteristický výklad literárních textů nazývá sémanalýzou, \"La Texte du Roman\" a \"La Revolution du Langage Poetique\", která byla její dizertační prací. V průběhu sedmdesátých let se začala věnovat psychoanalýze a v rámci psychoanalytické interpretace napsala několik knih, jako např. \"Au commencement était l'amour: psychanalyse et foi, Soleil noir: dépression et mélancolie\" nebo \"Les pouvoirs de l'horreur\", kde čerpala z vlastní psychoanalytické praxe. V současné době vyučuje lingvistiku na Univerzitě Paříž VII, přednáší také na univerzitě v Kolumbii, New Yorku a Torontu a je členkou Pařížské psychoanalytické společnosti. V roce 2006 získala cenu Hannah Arendtové za své politické myšlenky.\n\nKdyž ji její spolužák Roland Barthes nazval „cizinkou“, neodkazoval (pouze) k jejímu geografickému původu, ale také ke stylu psaní, který se vyznačuje komplikovaným projevem plným nejasných pojmů, množství cizích slov či běžných slov v nových, netradičních významech.\n\nKritizuje moderní lingvistiku a zabývá se tím, co jazyk vlastně znamená. Odvrací se od sassurovského konceptu jazyka založeného na mluvícím subjektu jako objektu lingvistiky. Mluvící subjekt je pro ni nejen prostorem pro strukturu a opakující se přeměnu, ale především její ztrátou a výdajem. Jazyk podle ní není monolitickou homogenní strukturou, ale heterogenním komplexním procesem označování.\nNahrazuje Lacanovo dělení mezi imaginárním a symbolickým řádem dělením mezi sémiotickým a symbolickým a interakci mezi nimi nazývá “proces označování”.\n\nSpolu s Luce Irigarayovou či Hélène Cixous bývá považována za klíčové postavy francouzského feminismu. Ve svých dílech pojednávajících o ženskosti odkazuje na psychoanalytickou tradici, přičemž se snaží o přehodnocení předoidipovského vztahu dítěte k matce. Zde dochází k závěru, že nejen individuální subjekt, ale také celá kultura stojí na potlačení původní identifikace s mateřským ženstvím. K otázce ženství (femininity) přistupuje z pozice antiesencialismu a zdůrazňuje, že ženství jako takové není možné definovat. Spolu s tím také odmítá existenci „ženského psaní“ („écriture féminine“ či „parler femmes“), protože konkrétní charakteristiky ať již subjektu nebo psaní jsou závislé na daném kontextu, na jejich pozici v symbolickém řádě. To, co stanovuje ženě její místo, je její vztah k dominantnímu symbolickému systému. Zdůrazňuje, že ženy si musí najít své místo v kulturním prostoru prostřednictvím jiných modulací jazyka a jiných předmětů myšlení než těch mužských. Takové hledání však nemůže probíhat na rovině uniformního kolektivního hnutí, ale výhradně na rovině individuální; každá žena si musí najít svůj vlastní specifický jazyk. Schvaluje užití zájmena „my“ (ženy) v případě feministické politické akce, zároveň však poukazuje na represivní povahu označení „žena“, které předepisuje určité vzory myšlení, chování a jednání. Ženy může legitimně spojovat jejich politický nebo sociální program, ale ne jejich „ženská podstata“. (Fulka 2002). Specifické postavení v symbolickém řádu zaujímá mateřské tělo, které hraje významnou roli při vytváření subjektivity. Kristeva odmítá Freudovu a Lacanovu tezi o důležitosti otce a hrozbě kastrace a naopak volá po novém přehodnocení mateřství. V eseji nazvané \"Stabat mater\" kritizuje mj. Beauvoirovou za její striktní odsunutí mateřství do pozadí a upozorňuje na nejasnou pozici mateřského těla. Žena-matka je jistým způsobem „rozštěpená“, nachází se mezi přírodou a kulturou, vnitřním a vnějším, sémiotickým a symbolickým; toto rozštěpení pak podle ní přináší tvůrčí psychický prožitek, který se nemůže ničemu jinému vyrovnat.\n\n\n\n\n\n"}
{"id": "187501", "url": "https://cs.wikipedia.org/wiki?curid=187501", "title": "Milan Děžinský", "text": "Milan Děžinský\n\nMilan Děžinský (* 17. července 1974, Kyjov) je český básník, překladatel. Absolvoval Univerzitu J. E. Purkyně, obor učitelství, aprobace ČJ – AJ. \n\nDo literatury vstoupil v polovině devadesátých let v Ústí nad Labem, kde založil a spoluredigoval studentský časopis \"Okruh\". Vydal sbírky \"Černá hodinka\", \"Kašel mé milenky\", \"Slovník noci\", \"Přízraky\" a \"Tajný život\". Jeho druhá sbírka se setkala s velmi dobrým ohlasem u kritiků. Básnické sbírky \"Slovník noci\", \"Přízraky\" a \"Tajný život\" byly nominovány na cenu Magnesia Litera za poezii. Milan Děžinský překládá z angličtiny (Dickinsonová, Norton, Dawe, W. C. Williams, Oldsová aj.) Jeho básně, recenze a překlady byly publikovány mj. v časopise \"Host\", \"Weles\", \"Aluze\", \"Tvar\", \"Pandora\" a v různých sbornících. Jeho básně jsou pravidelně uváděny v ročence Nejlepší české básně (Host 2009, 2011, 2012, 2013, 2014, 2017). V roce 2014 byl nominován na Drážďanskou cenu lyriky a v roce 2016 se stal prvním laureátem mezinárodní Ceny Václava Buriana za poezii. V roce 2018 získal Moleskin Literu za poezii za sbírku \"Obcházení ostrova\".\n\nŽije v Roudnici nad Labem. V roce 2018 poukázal v jedné své básni na podivné pojmenování roudnického ostrova Claudie Stublera, který byl vzápětí přejmenován.\n\nAktivně se angažuje ve veřejném životě a v politice na komunální úrovni. V roce 2018 ve volbách do zastupitelstev obcí byl v Roudnici nad Labem zvolen zastupitelem za Akci R.\n\n\n\n\n"}
{"id": "187507", "url": "https://cs.wikipedia.org/wiki?curid=187507", "title": "Hyeniopsida", "text": "Hyeniopsida\n\nHyeniopsida je vymřelá třída vyšších (cévnatých) rostlin z oddělení přesličky (\"Equisetophyta\"). Vyskytovaly se v devonu, pak vymřely. Považují se za velmi primitivní přesličky. Byly to rostliny velikosti keříků s lodyhou nečlánkovanou nebo článkovanou. Listy byly vidličnatě větvené, v přeslenech nebo střídavé. Strobily sporofylů byly často velmi rozvolněné, nikoliv jako kompaktní vcholové strobily dnešních přesliček. Je znám řád Hyeniales, čeleď Hyeniaceae s rodem \"Hyenia\" a čeleď \"Calamophytaceae\" s rodem \"Calamophyton\". Někteří autoři však uznávají trochu jiný systém.\n\n\n"}
{"id": "187508", "url": "https://cs.wikipedia.org/wiki?curid=187508", "title": "Slonovina", "text": "Slonovina\n\nSlonovina (Ebur) je zubovina sloních klů. Kly jsou u kořene duté a ve špici plné. Slonovina je jako materiál velmi tvrdá, hutná a pružná, barvu má bílou, později mírně žloutne. Poskytuje ji zejména slon indický a slon africký. Vyřezávají se z ní ozdobné předměty, šperky, figurky, knoflíky, intarzie. Používala se již ve starší době kamenné (paleolit). Slonovinou se někdy nazývá i nepravá slonovina, tzv. rostlinná slonovina, která se získává ze semen palmy slonovníku.\nZákaz obchodu se slonovinou je předmětem debat.\n\n"}
{"id": "187509", "url": "https://cs.wikipedia.org/wiki?curid=187509", "title": "Vyšší odborná škola a Střední průmyslová škola Strakonice", "text": "Vyšší odborná škola a Střední průmyslová škola Strakonice\n\nVyšší odborná škola a Střední průmyslová škola Strakonice je škola, která se nachází v severní části města Strakonice v ulici Želivského 291. Komplex je tvořen vlastní budovou, školní jídelnou, domovem mládeže (ulice Plánkova 1132), školními dílnami a venkovním hřištěm. Celý areál je vzájemně propojen spojovacími chodbami. Ve školní budově se nachází i malá sauna a bohatě vybavená posilovna, které využívají studenti při hodinách tělesné výchovy, ale i ve volném čase.\n\nV nové budově se začalo vyučovat až ve školním roce 1993/1994. Nejprve byla škola zaměřena pouze na strojírenství a její studijní obory a i studijní obory byly směřovány podle požadavků největšího strojírenského podniku ČZ-Strakonice. V dnešní době škola podřídila studijní obory požadavkům trhu práce a nabízí takové studijní obory, aby absolventi našli uplatnění v řadě průmyslových podniků.\n\nVOŠ\nSPŠ\n\nOd školního roku 2004/2005 Nové společné pracoviště se Strojní fakultou v Plzni.\nŠkola má status „Academia“ od firmy Autodesk. Škola, která je držitelem statutu Autodesk Academia, má oprávnění vydávat certifikát studentům, kteří prokáží znalost produktu Autodesk.\n\n\nVedení školy:\n\n"}
{"id": "187511", "url": "https://cs.wikipedia.org/wiki?curid=187511", "title": "Trolejbusová doprava v Minsku", "text": "Trolejbusová doprava v Minsku\n\nV Minsku, hlavním městě Běloruska, se nachází síť trolejbusové dopravy. Jedná se o rozsáhlou síť, v jisté míře páteřní (doplňuje tramvaje a metro, hlavně v místech, kam ony nezasahují). Jsou zde v provozu desítky linek, na které se nasazují stovky vozidel mnoha typů.\n\nTrolejbusová síť zde zahájila provoz 19. září 1952, první trať spojila zdejší Pasažérské nádraží a \"Kruhové náměstí\", celková délka tohoto prvního úseku činila přes 6 km, nasazeno bylo 5 trolejbusů. Do roku 1956 již existovalo 16 km tratí a sloužilo celkem 39 trolejbusů. V 60. letech pak již zdejší vozový park u tohoto druhu elektrické trakce čítal přes sto vozidel.\n\nNa počátku 21. století má vozový park přes tisíc trolejbusů, což ho činí druhý největší na světě hned po Moskvě. V provozu jsou vozy domácí výroby, převážně ze závodu Belkommunmaš, typy od AKSM-101 k až AKSM-333. Zastoupeny jsou ale také i velmi rozšířené ruské ZiU-9. Pořizována jsou nová vozidla (kolem 40-50 ročně), starší se modernizují. Pro budoucí léta existují velkolepé plány pořizování nových vozidel. Trolejbusy jsou deponovány v pěti vozovnách označených prostě čísly.\n\n"}
{"id": "187515", "url": "https://cs.wikipedia.org/wiki?curid=187515", "title": "Pseudoborniopsida", "text": "Pseudoborniopsida\n\nPseudoborniopsida je vymřelá třída vyšších (cévnatých) rostlin z oddělení přesličky (\"Equisetophyta\"). Někteří autoři, jako třeba Hendrych (1977), je řadili do třídy \"Hyeniopsida\". na Zemi se vyskytovaly v devonu, pak vymřely. Zařazení mezi přesličky není úplně jisté. Byly to stromy až 20 m vysoké. Stonek se několikanásobně (3 násobně) větvil, větve vždy po 1-2 z uzliny. Listy byly vždy po 4 v přeslenu na konci větví, byly hluboce 2x-3x větvené k bázi. Strobily sporangioforů byly značně rozvolněné. Je znám řád \"Pseudoborniales\", čeleď \"Pseudoborniaceae\", rod \"Pseudobornia\".\n\n\n"}
{"id": "187517", "url": "https://cs.wikipedia.org/wiki?curid=187517", "title": "Intarzie", "text": "Intarzie\n\nIntarzie je výtvarné dílo vytvořené skládáním a lepením dýh různých barev a struktur. Tyto prvky se vyřezávají do žádaných tvarů (geometrických obrazců, rostlinných či jiných konkrétních motivů) a skládají se do různých vzorů, obrazců, ornamentů, iluzivních architektur či figurálních scén. To se nazývá intarzií prostou (nebo také jednoduchou). Jestliže se dýhy skládají s jinými materiály, nazývá se intarzií kombinovanou neboli marketerií.\n\nDýhy se nejdříve pomocí nože, pilky na dřevo (tzv. furnier (furnýr) pilka) či lupénkovou pilkou nebo dnes i pilkou elektrickou (dekupírkou) vyříznou do požadovaného tvaru a poté se sesadí a slepí.\n\nIntarzie byla používána již ve starém Řecku, Římě a ve Egyptě. Evropská intarzie byla oblíbená ve vrcholném středověku, zejména ve Středomoří, v kombinované formě se slonovinou například na truhličkách italské rodiny Embriachi. Renesanční intarzie byla oblíbená na výplních skříněk a dvířkách, v Itálii byla zavedena koncem 15. století. V českých zemích se dochovaly intarzované kazetové stropy (například zámek Březnice, významné jsou také intarzie ze zámku v Třeboni nebo na zámku Lešná. V jiných objektech je intarzie kombinována s malbou. \n\nNejvíce intarzií se začalo užívat v období baroka a rokoka. Celoevropského významu tehdy nabyla chebská reliéfní intarzie, kterou v Chebu zavedl ve 30. letech 17. století řezbář Adam Eck a převzaly ji další tamní dílny. Tyto intarzie se podle grafických předloh skládají z motivů řezeb provedených v nízkém reliéfu, z různobarevných dřev, někdy mořených do zelena, hněda či mahagonu. Početná skupina intarzistů a marketérů pracovala ve francouzských dvorských dílnách \"Les Gobelins\" v Paříži. Rokokové a klasicistní intarzie se objevují často na psacích sekretářích, skříních a hracích stolcích. \n\nOd 70.let 19. století se umělecká intarzie v Rakousko-Uhersku vyučovala na uměleckoprůmyslových školách obchodní a živnostenské komory, v českých zemích například v Praze, Brně, Hradci Králové nebo v Opavě. Předlohy kreslil například architekt Antonín Wiehl.\n\nIntarzií se zdobilo obložení stěn a kazetových stropů, podlahy, nábytek světský (skříňky, skříně, kabinety, čela křesel, desky stolů) i chrámové zařízení (oltáře, sanktuaria, kazatelny, zpovědnice, klekátka, pulpity, chórové lavice), rámy obrazů, zbraně a pomůcky (hlava kuše, pažba lovecké pušky, prachovnice), předměty denní potřeby (kazety, dózy, mísy). Původně intarzie vyráběli truhláři, později se osamostatnilo řemeslo intarzistů a uměleckých řezbářů. \n\nDříve se používaly řezané dýhy (byly to řezané destičky silné 3 až 8 mm, zvané švartny) dnes se používají dýhy krájené a loupané (0,6 až 2 mm). Nejdříve se používalo méně dřevin, hlavně kontrastních. Někteří výrobci začínali tím, že napodobovali kamenné mozaiky a postupně přecházeli přes geometrické obrazce až ke květinovým, krajinným, architektonickým či figurálním kompozicím či zátiším. Od renesance se znázorňovaly i perspektivní pohledy do sálů, chodeb, kostelů, zámků a pod.\nDřeva se kombinovala v dokonale sladěných barevných akordech. V marketérii se dřevo kombinovalo také s kostí, se slonovinou, želvovinou, perletí, mosazí či cínem. \n\n\n"}
{"id": "187518", "url": "https://cs.wikipedia.org/wiki?curid=187518", "title": "Sphenophyllopsida", "text": "Sphenophyllopsida\n\nSphenophyllopsida je vymřelá třída vyšších (cévnatých) rostlin z oddělení přesličky (\"Equisetophyta\"). Na Zemi se vyskytovaly od devonu po trias, pak vymřely. Zařazení mezi přesličky není úplně jisté. Byly to šplhavé rostliny až liány kolem 1 m vysoké, stonek byl dlouze článkovaný. Listy byly vidličnatě větvené, často v šestičetných přeslenech. Sporofyly byly v koncových strobilech, které byly děleny na fertilní a sterilní segmenty. Většinou byly isosporické, ale některé snad i heterosporické. Je znám řád \"Sphenophyllales\", čeleď \"Sphenophyllaceae\", rod \"Sphenophyllum\".\n\n\n"}
{"id": "187520", "url": "https://cs.wikipedia.org/wiki?curid=187520", "title": "STS-107", "text": "STS-107\n\nSTS-107 byla mise raketoplánu Columbia, která odstartovala 16. ledna 2003. Mise trvala 15 dní 22 hodin a 21 minut. Jednalo se o vědecký let s laboratoří Spacehab-RDM na palubě. Let skončil 1. února havárií a ztrátou stroje i s celou posádkou během přistávacího manévru.\n\n\nTato mise byla po mnoha startech první, která neletěla k Mezinárodní vesmírné stanici. Cílem bylo provést řadu mezinárodních vědeckých experimentů v mikrogravitaci. Důraz byl kladen na lékařské experimenty, ale realizované byly také pokusy z oblasti technologického a materiálního výzkumu. V nákladním prostoru raketoplánu se nacházela laboratoř Spacehab (model DRM – \" – dvojitý výzkumný modul) sloužící k experimentům v mikrogravitaci a externí přístrojová plošina FREESTAR.\n\nSTS-107 byla jediná vědecká mise, která „přežila“ škrty v rozpočtu NASA. Původní plány totiž hovořily o jedné vědecké misi každý rok od roku 2001. Postupným snižováním rozpočtu však z celé plánované řady misí zůstala jen mise Columbia STS-107. A i ta však byla postupně odkládaná, protože přednost mělo zásobování a výměna posádek ISS. Do hry vstoupily i technické problémy. Columbia už od roku 1999 procházela rozsáhlou úpravou (\"), která zahrnovala důkladnou údržbu, kontrolu a modernizaci raketoplánu. Tato kontrola se však prodloužila a tak se první termín startu (11. leden 2001) stal nereálným. V následujících dvou letech došlo ke 13 dalším odkladům. Když byl raketoplán konečně v letuschopném stavu, bylo přijato rozhodnutí, že nejdříve se uskuteční mise STS-109 – servisní mise k Hubbleovu vesmírnému dalekohledu. Start mise STS-107 byl plánován na červenec 2002, ale z důvodu dalších technických problémů byl opět odložen.\n\nLety raketoplánů nejsou označovány podle pořadí, v jakém startují, ale podle pořadí, v jakém byly naplánovány. Pořadí jejich startů se může měnit z finančních, technických a jiných důvodů. Z tohoto důvodu měla mise označení STS-107, přestože následovala po misi STS-113 a ve skutečnosti byla 113. letem raketoplánu a 28. startem orbitru Columbia.\n\nCesta Columbie začala 12. března 2002, kdy byl raketoplán přesunut do přípravného hangáru OPF (\"). Tam byla do nákladového prostoru nejprve vložena přístrojová paleta EDO (25. dubna 2002). 6. června jí následovaly Spacehab a FREESTAR a 31. října byly dveře do nákladového prostoru raketoplánu uzavřeny. 18. listopadu 2002 byla Columbia přesunuta do montážní haly VAB, kde byla o dva dny později připojena k hlavní palivové nádrži ET a pomocným motorům SRB. 9. prosince 2002 se začala přemísťovat na odpalovací rampu 39-A. Odpočítávání bylo zahájeno 13. ledna 2003. Přípravu na start a samotný start provázela zvláštní bezpečnostní opatření, hlavně kvůli přítomnosti izraelského astronauta na palubě. 7 hodin 20 minut před startem začal pozemní personál plnit nádrž ET pohonnými hmotami. Posádka začala do orbitru nastupovat v 8:30 UT. První nastoupil velitel Rick Husband, poslední (v čase 13:45) Kalpana Chawlaová. Vstupní průlez byl uzavřen ve 14:17.\n\nStart proběhl úspěšně ve čtvrtek 16. ledna 2003 v 15:39:00 UT. Šlo celkově o 113. start v rámci programu Space Shuttle a celkově třetí kosmický start v roce 2003. V čase 15:40:21 UT dálkové kamery zjistily odtržení části tepelné izolace nádrže ET a jeho zásah do levého křídla orbitru. Rychlost kolize byla vypočítána na 190 m/s, hmotnost úlomku na 1,2 kg. Podle tehdejšího úsudku techniků to nemohlo způsobit vážnější poškození křídla ani jeho tepelné ochrany. Právě tento náraz úlomku izolační pěny do křídla se však stal raketoplánu osudným.\n\nStart pokračoval dále bez problémů. 2 minuty a 7 sekund po startu se od nádrže ET oddělily pomocné motory SRB a přistály v Atlantském oceánu. V 15:47:30 UT byly vypnuty hlavní motory SSME ('), a v 16:23 UT byl raketoplán Columbia naveden na operační oběžnou dráhu dvouminutovým zážehem motorů OMS (').\n\nPo dosažení oběžné dráhy mise dostala mezinárodní označení (COSPAR) 2003-003A. Columbia se dostala na oběžnou dráhu 273-290 km a jeden oběh kolem Země trval 90,14 minut. Sklon dráhy Columbie k rovníku byl 39°. Dvě hodiny po startu byly otevřeny dveře do nákladového prostoru a za další hodinu bylo zahájeno oživování Spacehabu a aktivace soupravy EDO. Už první den letu se uskutečnilo první pozorování – měření sluneční konstanty.\n\nOrbitální parametry:\n\nLet STS-107 probíhal takřka bez problémů. Základní náplň experimentů byla dokončena s dvoudenním předstihem. Misi narušily jen dva malé technické problémy. Prvním byla porucha separátorů kondenzované vzdušné vlhkosti klimatizačního systému, která nastala 18. ledna. Druhým problémem byl zkrat na jednom ze dvojice separátorů kondenzované vody, ke kterému došlo následujícího dne. Z tohoto důvodu muselo být omezeno chlazení vzduchu, aby bylo možno udržovat na přijatelné úrovni chlazení elektroniky. Tím však začala stoupat teplota na palubě Spacehabu. Oba problémy se však posádce podařilo úspěšně odstranit. Po zvýšení klimatizačního výkonu na obytné palubě Columbie se podařilo teplotu na palubě Spacehabu udržet v rozpětí 24 až 25 °C.\n\nCelkově bylo úspěšně provedeno více než 80 experimentů. Posádka pracovala nepřetržitě ve dvou dvanáctihodinových směnách (tzv. červená a modrá směna). Modrou směnu tvořili Brown, McCool a Anderson, červenou Chawlaová, Husband, Clarková a Ramon. 27. ledna v 17:36 UT se podařilo červené směně navázat spojení s posádkou Mezinárodní vesmírné stanice. V průběhu letu se uskutečnily celkem čtyři tiskové konference. Ta hlavní za účasti všech členů posádky proběhla 29. ledna. Největší pozornost na palubě poutal první izraelský astronaut Ilan Ramon, kvůli kterému se uskutečnila samostatná tisková konference 20. ledna. Ramonův bratr po havárii řekl: „Říkal, že je tak šťastný, že se ani nechce vrátit zpět na Zem… a nevrátil se.“\n\nZajímavostí je kresba čtrnáctiletého chlapce Petra Ginze, kterou si sebou do vesmíru vzal Ilan Ramon. Kresba znázorňuje pohled z Měsíce na Zem. Petr Ginz ji nakreslil za branami koncentračního tábora Terezín. Později zahynul v plynové komoře v Osvětimi. Kromě toho měl Ramon sebou např. tóru, židovský náboženský text, který prošel německým koncentračním táborem a „košer“ potraviny speciálně balené pro použití ve vesmíru.\n\nJako už bylo uvedeno, STS-107 byla vědecká mise. V nákladovém prostoru raketoplánu se nacházela laboratoř Spacehab, určená pro experimenty v mikrogravitaci. Označení dvojitý výzkumný modul (DRM) znamená, že tento exemplář vznikl spojením dvou menších modulů do jednoho většího. Spacehab a orbiter spojoval šestimetrový tunel, na který byla napojena také komora EAL (') pro výstup do otevřeného prostoru. V přechodové komoře byly dva skafandry a poutací lana přesto, že nebyl plánovaný a ani neproběhl žádný výstup do kosmu. Vesmírná laboratoř Spacehab měla tvar ležatého zkoseného válce o délce šest metrů a vnitřním objemem 60 m. Na palubě Spacehabu bylo umístěno 3375 kilogramů nákladu (přístroje, vzorky, manuály…) a dalších 360 kg se nacházelo na obytné palubě orbitru. V zadní části nákladového prostoru raketoplánu byla umístěna plošina EDO ('), která zásobovala energetické články PRSD (\" – systém uložení a distribuce energie), čímž umožnila prodloužení letu ve vesmíru na šestnáct dní s třídenní rezervou. Mezi Spacehabem a plošinou EDO se nacházela další plošina zvaná FREESTAR, která nesla několik vědeckých přístrojů, konkrétně:\n\nPřístroje a experimenty na plošině FREESTAR fungovaly buď automaticky, pasivně nebo je astronauti ovládali na dálku.\n\nV kýlové části se nacházel mikroakcelerometr OARE ('), který měřil kvazikonstantní zrychlení. Kromě OARE měřil mikrogravitaci a chvění prostředí akcelerometr SAMS-FF (').\n\nPůvodně se uvažovalo o tom, že v nákladovém prostoru vynese Columbia místo FREESTAR družici \"Triana\" s urychlovacím stupněm, která bude potom navedena na vyšší oběžnou dráhu a bude fotografovat zemský povrch. Projekt však byl pozastaven a následně zrušen z důvodu neshod mezi Kongresem a Bílým domem.\n\nNa palubě Columbie byly též skleníky, akvária a terária, aby se mohl studovat vliv mikrogravitace na živé organismy. Několik těchto živočichů dokonce přežilo havárii. Šlo o háďátko obecné (\"\"). Astronauti sledovali například chování mravenců (rod \"Pogonomyrmex\"), pavouků (\"Eriophora\") a včel (\"Xylocopa\") v beztížném stavu, studovali jikry a embrya ryb \"Oryzias latipes\", přizpůsobení se krevního oběhového systému krys mikrogravitaci, vliv podmínek kosmického letu na růst plísní, jejich metabolismus a citlivost na fungicidní prostředky a vliv mikrogravitace na fyziologii mikroorganizmů. Prováděly se imunologické a embryologické studie na rybce \"Xiphophorus helleri\", fyziologické studie na vodní rostlině \"Ceratophyllum demersum\", pozoroval se vývoj rostlinných buněk citlivých na gravitaci u mechu \"Ceratodon purpureum\" a jiné.\n\nExperimenty připravovali výzkumníci především ze USA a Izraele, ale také z dalších států: z Kanady, z evropských států sdružených v Evropské kosmické agentuře (ESA), z Japonska, Austrálie, Číny a dalších. Mezi experimenty byl také zařazen projekt vytvořený studenty. Po tragédii jeden z nich uvedl pro New York Times: „Bylo by to znevážení astronautů, když bychom výzkum zastavili. Musíme pokračovat.“\n\nDůraz se kladl na lékařské experimenty, přičemž astronauti sloužili nejen jako výzkumníci, ale i jako pokusné objekty. Uskutečnily se například tyto lékařské experimenty (následující vyjmenované byly připraveny vesmírnou agenturou ESA):\n\nNěkteré lékařské experimenty agentury NASA:\n\nLékařské experimenty Kanadské kosmické agentury (CSA)\n\nDalší experimenty byly zaměřeny například na výzkum vlivu osvětlení na hloubku spánku astronautů, studium kostního a svalového systému v mikrogravitaci, změny imunitního systému vyvolané kosmickým letem, vyhodnocení zvládání stresu po dobu letu apod. Pro tyto účely byla posádka vybavena přípravky pro odběr slin, krve a moči, automatickým analyzátorem krve PCBA (') a ergometrem a pokročilým systémem pro monitorování dechu ARMS (').\n\nRealizovány byly také pokusy z oblasti technologického a materiálového výzkumu. Šlo například o studium procesu hoření, zkoušky hasicího zařízení s vodní mlhou a studium mechaniky zrnitých materiálů. Z oblasti fyziky se realizovaly pokusy krystalografie a molekulární fyziky, například tvorba vláknitých krystalů ve směsi chloridu kobaltnatého a chloridu vápenatého v roztoku křemičitanu sodného v beztížném stavu. Studovaly se různé fyzikální procesy, například vlastnosti rozhraní dvou kapalin, studium kulatých plamenů, tvorba sazí v beztížném stavu a další. Experimenty a pozorování byly též z oblasti kosmické výroby, například příprava krystalů bílkovin, výroba léčiv a podobně.\n\nNa plošině FREESTAR byly přístroje sledující a zkoumající zemskou atmosféru (spektrometr, radiometrická kamera a další) a též vliv kosmického prostředí na různé materiály (guma, železo, magnety, křída). Tyto materiály byly umístěny na modulu SEM-14 (\") a experimenty s nimi spojené pocházely z 11 amerických škol. Radiometr SOLCON-3 umístěný na plošině FREESTAR zase měřil hodnotu sluneční konstanty. Na letové palubě raketoplánu se uskutečňoval experiment testování navigačního systému využívajícího družice GPS a při přistávacím manévru mělo též dojít k testování vlivu bočního větru na dynamiku přistávacího manévru.\nVně raketoplánu se sledoval účinek zážehu motorů raketoplánu na ionosféru a také pozorování zážehu motorů z družice USAF.\n\nJeště v průběhu letu technici analyzovali možné důsledky nárazu části tepelné izolace z nádrže ET na levé křídlo raketoplánu. 28. ledna došli k závěru, že ani rozsáhlé poškození dlaždic tepelné ochrany, které mohl tento náraz způsobit, by nemělo mít za následek destrukci raketoplánu. Ani záběry ze stanice AMOS (\") neukázaly žádné poškození, avšak snímky nezabíraly spodní stranu orbitru. 30. a 31. ledna piloti Columbie a Chawlaová zahájili nácvik přistávacího manévru na simulátoru PILOT. Nácvik proběhl bez jakýchkoliv problémů. 31. ledna zahájila posádka prověrky Columbie před přistáním a také úklid předmětů na obytné palubě a v laboratoři.\n\nPokus o přistání proběhl 1. února 2003. Ve 14:03 SEČ zahájila nic netušící posádka přistávací manévr. Ve 14:10:39 byla zapojena první jednotka hydrauliky. Raketoplán byl otočen motory dopředu a ve 14:15:30 byl proveden stopadesátiosmisekundový zážeh motorů OME (' – motor pro manévrování na oběžné dráze). Potom piloti otočili Columbii zpět do původního směru, tedy „nosem“ dopředu. Z bloků FRCS (' – přední reaktivní řídící systém – skupina motorů RCS umístěných v přední části raketoplánu) byly vypuštěny zbytky pohonných látek. Raketoplán vstoupil do vrchních vrstev atmosféry, kde jej začalo postupně obklopovat žhavé plazma. Toto plazma s teplotou přesahující 1000 °C vzniká třením řídkých vrstev vzduchu o povrch raketoplánu. Raketoplán (přesněji orbitr) je proti tomu chráněn vrstvou izolačních destiček. Za oficiální čas vstupu do atmosféry se považuje čas 14:44 SEČ. Zatím vše probíhalo podle plánu. S dosednutím stroje na přistávací dráhu Kennedyho vesmírného střediska se počítalo v 15:16 SEČ.\n\nVe 14:49 Columbie zahájila pravotočivou otáčku – manévr na snížení rychlosti. Ve 14:49 několik čidel zaregistrovalo slabý nárůst teploty. V čase 14:52 zaregistrovala mírný nárůst teploty i čidla v hydraulickém systému brzd levého podvozku. V následujících chvílích došlo ke ztrátě údajů z čidel. Teplota rostla v celém křídle a v celé podvozkové šachtě. Tyto údaje řídící středisko zaregistrovalo, ale nevěnovalo jim zvláštní pozornost. Potom došlo ke ztrátě údajů o tlaku i v pneumatikách levého podvozku. Tato skutečnost už mohla znamenat vážnou závadu, stále však mohlo jít pouze o poruchu komunikace. Spojení však bylo s raketoplánem zcela přerušeno a za několik sekund se stroj podle radarových hlášení rozpadl. Těsně před rozpadem došlo k odtržení levého křídla. V okamžiku rozpadu se Columbia nacházela ve výšce 63 kilometrů a pohybovala se rychlostí 5,5 km/s. V trase raketoplánu nadále letěly už jen žhavé trosky, které se rozptýlily a dopadly na území tří amerických států, nejvíc však na Texas. Okamžitě se rozběhly záchranné akce. Nikdo ze sedmičlenné posádky však nepřežil.\n\nPo zničení Challengeru při misi STS-51L v roce 1986 se jednalo o druhou ztrátu v programu amerických raketoplánů. Havárie si vyžádala více než dvouletý odklad letů. Vyšetřovací komise CAIB (\"Columbia Accident Investigation Board\") zjistila, že pravděpodobnou příčinou bylo poškození tepelného štítu na levém křídle v důsledku kolize s odpadávajícími úlomky pěnové izolace externí nádrže během startu. Kolizi zaznamenaly kamery, a někteří experti vyjádřili obavy z možného fatálního poškození, počítačové simulace několik dní před plánovaným přistáním však obavy rozptýlily. Program byl však určen pro výpočty následků srážky s kosmickými tělesy a v tomto případě neposkytoval přesné informace. Náraz izolace do křídla způsobil poškození v rozsahu, který nikdo z odborníků nepředpokládal. Při pozdější rekonstrukci podobný kus pěnové hmoty, vystřelený proti modelu křídla, dokázal prorazit skrz jeho povrch.\n\n\n"}
{"id": "187524", "url": "https://cs.wikipedia.org/wiki?curid=187524", "title": "Kaple svatého Kříže (Opava)", "text": "Kaple svatého Kříže (Opava)\n\nKaple svatého Kříže neboli Švédská kaple v Opavě byla založena knížetem Přemkem I. Opavským v roce 1394 jako zádušní svatyně. Kaple je jedinečným dokladem gotické cihlové architektury, je postavena na jen výjimečně užívaném půdorysu oktogonu. Inspirací snad byl kostel sv. Karla v Praze, založený Karlem IV.\n\nSpodní část kaple je vybudována z lomového kamene a je od horní části z režných cihel oddělena kamennou římsou. To je další zvláštnost. Je možné, že spodní část byla omítnuta bílou vápennou omítkou a s horní neomítnutou částí z červených cihel (vazáky byly glazované). Barevnost stavby by tak symbolizovala barvy erbu opavských Přemyslovců. Oktogon doplňují nárožní pilíře kterým uvnitř stavby tvoří protějšek dvojité výběžky žeber hvězdicové klenby, o níž se neví zda byla realizována. Dnes je prostor kryt dřevěným stropem. Kaple má dva profilované portály, několik nepravidelně rozložených oken se špaletami a další zazděné prostory. Těmi se pravděpodobně vstupovalo do dnes již neexistující sakristie a věže. Z té se pak asi vstupovalo na dřevěnou tribunu, z níž vévoda s nejbližšími sledovali bohoslužbu.\nNa pěti stěnách je částečně zachován cyklus fresek. Malby představují po stránce slohové i ikonografické významný článek ve vývoji moravské monumentální malby. Zobrazují patnáct znamení před Posledním soudem. V době třicetileté války sloužila kaple k protestantským bohoslužbám švédského vojska. Odtud lidový, dodnes používaný název \"Švédská kaple\".\n\nMezi roky 1785 a 1789 se kaple stala knížecím majetkem. Byla využívána jako skladiště či sýpka. Pro úpravu na sýpku byl interiér rozdělen na další dvě patra. Tímto zásahem byly velmi poškozeny nástěnné malby. Zbytky maleb zcela zničil požár, který kapli zasáhl 16. února 1859.\n\nV roce 1866 zasáhla okolí Opavy epidemie cholery a jelikož nebylo vhodnějšího prostoru, začalo se pohřbívat kolem kaple. Již dříve se v okolí kaple pochovávali sebevrazi. Funkce hřbitova již okolí kaple zůstalo. V létech 1868 – 1869 byl z okolí kaple zřízen nový hřbitov a kaple začala plnit funkci hřbitovního svatostánku.\n\nNa kapli se postupně začal projevovat zub času, a tak bylo přistoupeno ke generální opravě, kterou inicioval farář J. Pazderka a kaplan A. Gruda s finanční pomocí Anny Beinhauerové z Kateřinek. Složité jednání o opravě kaple, jejím uchování a finančním přispění zemského sněmu začali roku 1887. V roce 1907 byla kaple zakoupena a ihned bylo započato s opravou. Poněvadž hrozilo borcení zdiva, byla nejprve stržena stará střecha i obě patra sýpky. S ohledem na statickou stránku není obnoven strop a původní klenba. Zbytek opravy byl však prováděn původními technologiemi a za použití shodného stavebního materiálu. Právě tehdy byly pod starší omítkou nalezeny pozůstatky někdejší nástěnné malby. Jejich posouzením byl pověřen v roce 1911 slavný vídeňský malíř Hans Viertelberger, který renovoval celkem 13 obrazů. Rovněž byly odkryty vodorovné i svislé pásy s těžko čitelným gotickým písmem. Jeden z těchto pásů skrýval datum 1514. Pro zachování klimatu byla prolomena dříve zazděná průduchová okénka. Střecha kaple získala novou břidlicovou krytinu.\n\nV roce 1916 byla pořízena fotodokumentace interiéru.\n\nV roce 1995 byly prováděny restaurátorské práce akademickou malířkou Romanou Balcarovou. Dne 15. listopadu 1995 byla kaple zařazena na seznam národních kulturních památek a slavnostně předána veřejnosti.\n\n"}
{"id": "187526", "url": "https://cs.wikipedia.org/wiki?curid=187526", "title": "Equisetopsida", "text": "Equisetopsida\n\nEquisetopsida je třída vyšších (cévnatých) rostlin. V současnosti existuje asi 35 druhů. Třída \"Equisetopsida\" obsahuje v současnosti jediný řád přesličkotvaré \"Equisetales\". Další řády jsou vymřelé, byly na Zemi rozšířeny v prvohorách, např. \"Calamitales\". V současnosti existuje jediná čeleď, přesličkovité (\"Equisetaceae\"). Čeleď přesličkovité obsahuje recentně 1-2 rody, záleží na pojetí. Např. Květena ČR uznává 2 rody: přeslička (\"Equisetum\" s. str.) a cídivka (\"Hippochaete\"), jiní jako Kubát 2002 uznává 1 široký rod přeslička (\"Equisetum\" s.l.) se 2 podrody: \"Equisetum\" a \"Hippochaete\".\n\nDnešní zástupci jsou byliny, v tropech nanejvýš liány. Prvohorní však byly i keře a stromy, které dorůstaly výšek až 30 m a tloušťky kmene až 1 m v průměru. Lodyhy byly a jsou většinou výrazně článkované. Článkovaný je i oddenek, z nodů vyrůstají adventivní kořeny. Sporofyly byly vždy odlišné od trofofylů. Trofofyly (klasické listy) byly zpravidla malé, jednoduché a s tendencí k přeslenitému uspořádání, původem jsou z jednotlivých telomů (sfenopsidní mikrofyly). U dnešních zástupců jsou redukované, srůstají v pochvu s volnými konci (zuby). Sporofyly tvoří strobilus. Jsou zpravidla izosporní, ale u vymřelých se vyskytovaly i heterosporní typy. Některé vymřelé vytvářely primitivní semena.\n\nO životním cyklu a popisu se podrobněji dočtete v článcích přeslička a přesličky.\n\n\n"}
{"id": "187529", "url": "https://cs.wikipedia.org/wiki?curid=187529", "title": "Calamitales", "text": "Calamitales\n\nCalamitales je řád vymřelých vyšších (cévnatých) rostlin z třídy \"Equisetopsida\" a oddělení přesličky (\"Equisetophyta\"). Někteří autoři řád Calamitales neuznávají a řadí zástupce do řádu \"Equisetales\". Existovaly v prvohorách, od devonu po perm, poté vymřely.\n\nVětšinou se jednalo o stromy s druhotným tloustnutím, které dosahovaly i výšek kolem 30 m a šíře kmene až 1 m v průměru. Uprostřed kmene byla zpravidla velká centrální dutina. Primitivnější typy měly ještě vidličnatě členěné listy, odvozenější jednoduché, uspořádané do přeslenu. Sporofyly byly výrazně odlišné od trofofylů. Na koncích některých bočních větví byly koncové strobily sporofylů, deštníkovité sporangiofory se střídaly s kopinatými listeny. Sporangia byla isosporní i heterosporní, u některých zástupců se dokonce vyvinula primitivní semena, např. \"Calamocarpon insignis\", i když někteří autoři to nepovažují za zcela prokázané. Některé druhy měly na spórách elatery jako dnešní přesličky. Ze dřeva těchto stromovitých přesliček vzniklo při vhodných podmínkách černé uhlí, i když se na jeho vzniku podílely i jiné rostliny.\nO životním cyklu více v článku přesličky.\n\nJe známa primitivnější čeleď \"Archaeocalamitaceae\". Ale mnohem více se ví o čeledi \"Calamitaceae\".\n\n\n\n"}
{"id": "187530", "url": "https://cs.wikipedia.org/wiki?curid=187530", "title": "Hotel Zvon (České Budějovice)", "text": "Hotel Zvon (České Budějovice)\n\nHotel Zvon je jedním z hotelů v Českých Budějovicích. Nachází se na náměstí Přemysla Otakara II., ve skupině budov, jejichž původ sahá až do roku 1533. V letech 2006-2007 prošly sérií rekonstrukcí, rekonstrukce z roku 2006 byla oceněna první cenou v kategorii hotelů v 9. ročníku prestižní soutěže \"Best of realty\". \n\nPo rekonstrukci hotel disponuje celkem 65 pokoji (většinou dvoulůžkovými) a 148 lůžky. V celém objektu se nacházejí různé služby, hotel funguje po celý rok.\n\nO hotelu Zvon se zmiňuje postava šikovatele Vogeltanze ve hře Záskok Divadla Járy Cimrmana („V prvním patře nad lokálem měl svatební hostinu poručík Pihrt a nemoh si to vynachválit.“).\n\n\n"}
{"id": "187531", "url": "https://cs.wikipedia.org/wiki?curid=187531", "title": "Plejády", "text": "Plejády\n\nPlejády (nazývané také Kuřátka, Sedm sester, v Messierově katalogu označené M 45), jsou mladá otevřená hvězdokupa v souhvězdí Býka. Tato hvězdokupa, která je od Země vzdálená jen asi 440 světelných let,\nobsahuje několik hvězd viditelných pouhým okem. V městských oblastech je takto možné zahlédnout pět až sedm hvězd, ale pod průzračnou oblohou bez světelného znečištění dvanáct i více hvězd. Hvězdokupa je obklopena slabou reflexní mlhovinou, která je nejlépe vidět na fotografiích s dlouhou expozicí pořízených velkými dalekohledy.\n\nNejvýraznější členové Plejád jsou velmi jasní modří obři a bílé hvězdy hlavní posloupnosti. Hvězdokupa však obsahuje stovky dalších hvězd, z nichž většina je příliš slabých na to, aby byly viditelné pouhým okem. Plejády jsou velmi mladá hvězdokupa. Její stáří se odhaduje na 112±5 milionů let, ale odhadem za 250 milionů let se pravděpodobně rozplyne a její hvězdy se budou napříč galaxií pohybovat nezávisle.\n\nDíky jejich velké jasnosti a zdánlivé blízkosti jejích hvězd jsou Plejády známé od starověku. Zmínil se o nich Homér a také Klaudios Ptolemaios a další klasičtí autoři.\nJakmile bylo zjištěno, že hvězdy jsou nebeská tělesa podobná Slunci, objevily se domněnky, že by hvězdy mohly být nějakým způsobem navzájem provázány. Později se výzkumem vlastního pohybu hvězd a určením jejich vzdálenosti podařilo ověřit, že Plejády jsou skutečně gravitačně svázány a že mají společný původ.\nJaponský název Plejád je \"Subaru\": stejnojmenná japonská automobilka má zjednodušený tvar této hvězdokupy zobrazen ve svém znaku a díky ní je tento název znám i na západě.\n\nHvězdokupa Plejády se nachází severně od nebeského rovníku, tedy na severní části oblohy. Její deklinace je 24°, což je dostatečně nízká hodnota, aby mohla být pozorována ze všech obydlených oblastí Země až k jižnímu polárnímu kruhu. Severně od severního polárního kruhu je hvězdokupa cirkumpolární a jeden stupeň severně od obratníku Raka je možné ji pozorovat přímo v zenitu. Na severní polokouli hvězdokupa vévodí večerní obloze od poloviny podzimu do začátku jara, zatímco na jižní polokouli je výrazným představitelem letní oblohy.\n\nPlejády se na obloze dají velice snadno najít i v městských oblastech středně postižených světelným znečištěním. Vypadají jako těsná skupinka navzájem velmi blízkých modře zbarvených hvězd, jejichž rozmístění svým tvarem připomíná malý vozík, možná dokonce více než Malý vůz v souhvězdí Malého medvěda.\nPod průzračnou oblohou daleko od městských oblastí je možné zahlédnout v Plejádách pouhým okem až 12 hvězd, ale s přibývajícím znečištěním oblohy je tak možné rozeznat osm či až pouhých pět hvězd.\n\nPomocí triedru se dají Plejády pozorovat ještě lépe, protože je dokáže úplně rozložit na několik desítek jednotlivých hvězd. Některé z hvězd, které pouhým okem vypadaly jako jediná hvězda, ukáže triedr sdružené do dvojic nebo malých skupinek. Na západní a jihovýchodní straně hvězdokupy je možné pozorovat dva řetízky méně jasných hvězd.\n\nDalekohledem se při nízkém zvětšení ještě dá vnímat pravá podstata hvězdokupy, ale při větším zvětšení se již nevejde celá do zorného pole. Větší dalekohledy pak navíc umožňují zahlédnout části slabé modré difúzní mlhoviny, která odráží světlo hlavních členů hvězdokupy. Nejjasnější mlhovina u hvězdy Merope byla objevena čočkovým dalekohledem o průměru čtyř palců.\n\nPlejády jsou vzdálené pouhé 4° od ekliptiky,\na proto bývají často přecházeny a zakrývány některými tělesy sluneční soustavy. Často se stává, že přes tuto hvězdokupu přechází Měsíc a téměř celou ji zakrývá. Tuto podívanou sledují nejčastěji amatérští astronomové, také ti, kteří, kteří jsou vybaveni pouze malými pozorovacími přístroji, jako je obyčejný triedr nebo malý dalekohled. Větší dalekohledy, jak bylo napsáno výše, často kvůli velkému zvětšení nepojmou tuto rozsáhlou hvězdokupu do svého zorného pole celou. Ve skutečnosti je možné tuto událost pozorovat i pouhýma očima, ale pomocí dalekohledu je možné plně rozeznat a přesně pozorovat, jak Měsíc zakrývá jednotlivé členy této hvězdokupy. Zákryt Plejád Měsícem také umožňuje porovnání úhlových velikostí těchto objektů: Měsíc by se vešel do čtyřúhelníku tvořeného jasnými hvězdami Alcyone, Electra, Merope a Taygeta, které tvoří obrys hlavní části pomyslného vozíku.\n\nMéně často nastává zdánlivé přiblížení planet k této hvězdokupě a planety blízké Zemi (Merkur, Venuše a Mars) občas přechází i přímo uprostřed ní. Díky těmto pravidelným setkáním je možné na obloze pozorovat jedinečné obrazce, případně výrazně odlišné odstíny barev, když kolem modře zářících Plejád prochází výrazně rudý Mars.\n\nKvůli svému výraznému postavení na noční obloze hrály Plejády významnou roli v mnoha kulturách, a to v jejich mytologii či při určování ročních období. Indiáni používali Plejády jako zkoušku zraku a měřítkem byl počet hvězd, které v nich kdo rozlišil. Také ve starověké Evropě, zejména v Řecku, byly Plejády používány jako zkouška zraku.\n\nV řecké mytologii bylo Sedm sester tradičně nazýváno těmito jmény: Asteropé, Meropé, Élektra, Maia, Taygeté, Kelainó a Alkyoné. Stejnými jmény se označují i jednotlivé nejjasnější hvězdy v této hvězdokupě. Podle této mytologie to byly Nymfy (Oready – horské bohyně), dcery Atlanta a Pleione, po kterých jsou také dvě hvězdy ve hvězdokupě pojmenovány. Plejády byly vnučkami Iapeta a Klymené a jejich sestrami byly Hyády, Kalypsó a Dióna. První známá písemná zmínka o této hvězdokupě je v díle Homéra, jmenovitě v Iliadě (kolem roku 750 př. n. l.) a v Odysseji (kolem roku 720 př. n. l.). Zmínil se o ní také Hésiodos kolem roku 700 př. n. l. a v Bibli je o ní zmínka dokonce na třech místech. Dávní řečtí astronomové Eudoxos z Knidu (403 až 350 př. n. l.) a Aratos (kolem r. 270 př. n. l.) uváděli Plejády jako samostatné souhvězdí.\nDlouhou dobu se předpokládalo, že jsou Plejády spíše tvořeny navzájem blízkými hvězdami, než aby byly pouze náhodně seřazenými hvězdami v různých vzdálenostech od Země. John Michell v roce 1767 spočítal, že pravděpodobnost náhodného seřazení takto jasných hvězd na obloze do jedné takto početné skupinky je jedna ku 500 000. Díky tomu správně usoudil, že jak Plejády, tak i další podobné hvězdokupy, jsou skupinkami fyzicky svázaných hvězd.\nJakmile byl prozkoumán vlastní pohyb jednotlivých členů této hvězdokupy, bylo zjištěno, že se všechny její hvězdy na obloze pohybují stejným směrem a stejnou rychlostí, a tak byla dodatečně potvrzena přítomnost skutečného vztahu mezi nimi.\n\nCharles Messier změřil polohu této hvězdokupy 4. března 1769 a přidal ji pod číslem 45 do svého katalogu, který vydal v roce 1771. Taktéž 4. března 1769 změřil polohu ještě dalších tří velmi jasných a známých objektů: Mlhoviny v Orionu (M42), sousední M43 a hvězdokupy Jesličky (M44). Zůstává záhadou, proč tyto již tehdy dobře známé objekty přidal do svého katalogu slabých vesmírných objektů, které by se daly splést s kometami. Možným vysvětlením by mohlo být, že chtěl před vydáním svého katalogu navýšit počet jeho objektů, aby překonal 42 objektů v jiném katalogu, který v roce 1755 vydal Nicolas-Louis de Lacaille.\n\nJiž od nejstarších dob byly ve výše zmíněných kulturách Plejády spojovány s číslem 7. Ovšem k zahlédnutí více než šesti hvězd je nutná velmi čistá a průzračná obloha a dobrý zrak. Tomu také odpovídá velký počet minulých svědectví, která odkazují na různý počet členů této hvězdokupy. Nejstarší text o kosmologii, \"La Composizione del Mondo\", který v roce 1282 napsal Restoro d'Arezzo lidovou latinou, se o Plejádách opakovaně zmiňuje jako o skupince šesti hvězd.\n\nZatímco Publius Ovidius Naso ujišťuje, že (Kde o sedmi se mluví, je jich ovšem pouze šest), Klaudios Ptolemaios a as-Súfí zanechali polohy pouze čtyř hvězd a Alkyoné, nejjasnější hvězdu Plejád, kupodivu úplně vynechali. Giovanni Battista Hodierna v úvodu svého díla \"De Admirandis Coeli Characteribus\" vysvětluje, že na nesrovnalost v určení počtu viditelných hvězd už v minulosti upozornili mnozí další vědci. Navíc také připomíná, že lidé s ostrým zrakem mohou rozlišit sedm hvězd, ale lidé se slabším zrakem pouze pět. Ovšem kromě sedmi jasných hvězd je s pomocí dalekohledu možné pozorovat přinejmenším dalších 30 hvězd.\n\nKromě vědeckých textů stojí za zmínku i „ztracená Plejáda“, která se objevuje v bájích starého Řecka. Podle tradičního pojetí, jak jej popisuje Aratos, šlo o Elektru, která si ze zármutku nad zničením Tróje zahalila tvář. Podle jiné tradice byla touto zahalenou Plejádou Merope, která byla zahanbena kvůli tomu, že se jako jediná z Plejád provdala za smrtelníka, korintského krále. Ještě další tradice ji spojuje s Kelainó, která zemřela po zásahu bleskem. Podobný mýtus se objevil také mezi dalšími národy po celém světě, jako například v Japonsku, na Borneu, ve střední Africe a v Austrálii. To by mohlo být důkazem případné proměnnosti jasu jednotlivých členů Plejád a zdůvodnila by se tím i chybějící zmínka o Alkyoné u Klaudia Ptolemaia a as-Súfího.\n\nJádro této hvězdokupy má poloměr přibližně 8 světelných let a její gravitační dosah má poloměr asi 43 světelných let. Obsahuje přes tisíc statisticky ověřených členů a její hmotnost se odhaduje na 800 hmotností Slunce. Jejími nejjasnějšími členy jsou mladé a horké modré hvězdy, ze kterých až 14 může být případně pozorováno pouhým okem v závislosti na podmínkách pozorování. Rozmístění těchto nejjasnějších hvězd připomíná tvar souhvězdí Velké medvědice\nnebo souhvězdí Malého medvěda.\n\nSoučástí hvězdokupy je mnoho hnědých trpaslíků, což jsou tělesa s hmotností menší než 8 % hmotnosti Slunce, která nejsou dostatečně hmotná, aby v jejich jádru začala probíhat jaderná fúze, díky které hvězdy jasně září. Hnědí trpaslíci mohou tvořit až 25 % z počtu hvězd této hvězdokupy, ale k její celkové hmotnosti přispívají méně než dvěma procenty.\nAstronomové vyvinuli velké úsilí, aby nalezli a prozkoumali hnědé trpaslíky v Plejádách a dalších mladých hvězdokupách, protože v takovém prostředí jsou ještě poměrně jasní a pozorovatelní, zatímco v mnohem starších hvězdokupách jsou již hnědí trpaslíci zesláblí a jejich průzkum je mnohem obtížnější.\n\nPlejády také obsahují několik bílých trpaslíků, ačkoli by se z důvodu malého stáří hvězdokupy, přibližně 100 milionů let, dalo očekávat, že hvězdy hlavní posloupnosti neměly dostatek času, aby se z nich stali bílí trpaslíci, jejichž vývoj obvykle trvá několik miliard let. Jedním z těchto bílých trpaslíků je hvězda označovaná LB 1497, která má hmotnost kolem 0,7 hmotnosti Slunce. Aby však hvězda opustila hlavní posloupnost po pouhých 100 milionech let, musela by mít počáteční hmotnost kolem 6 hmotností Slunce. Tak hmotná hvězda ovšem před koncem svého vývoje vybuchne jako supernova a její zbytky by byly pozorovatelné na rádiových vlnách nebo jako pulsar. Místo toho je ovšem pozorován bílý trpaslík a nabízí se tak otázka, zda původní hvězda nemohla ztratit 88 % hmotnosti jiným způsobem. Možným vysvětlením je, že se o ztrátu hmoty přičinil její průvodce ve dvojhvězdné soustavě, ale takový průvodce nebyl pozorován a musel by mít hmotnost menší než 0,1 hmotnosti Slunce.\nNa základě výzkumu provedeného v roce 2007 pomocí Spitzerova vesmírného dalekohledu a observatoře Gemini na Havaji bylo zjištěno, že se kolem hvězdy HD 23514 v Plejádách nachází disk tvořený prachovými částicemi, jehož hmotnost je několik set tisíckrát větší, než je hmotnost prachových částic obíhajících kolem Slunce. Podobné množství prachových částic je běžné u hvězd mladších než 10 milionů let, ale stáří hvězdy HD 23514 je kolem 100 milionů roků a protoplanetární disk by měl být dávno vstřebán nebo odvanut hvězdou, případně se měly prachové částice spojit do mnohem větších těles. Nejpravděpodobnějším vysvětlením jejich původu je prudká srážka dříve vzniklých terestrických planet nebo protoplanet.\nV roce 2012 byl zveřejněn objev hnědého trpaslíka, který má hmotnost 0,06 hmotnosti Slunce a kolem této hvězdy obíhá ve vzdálenosti přibližně 360 astronomických jednotek.\n\nNěkteří členové hvězdokupy jsou silnými rentgenovými zdroji. Na snímku vlevo zobrazeném v nepravých barvách je zachytil rentgenový dalekohled ROSAT. Tyto rentgenové hvězdy jsou však ve viditelném světle převážně slabé. Naopak hlavní členové hvězdokupy v rentgenové oblasti září pouze slabě a jejich poloha je proto na snímku vyznačena pomocí zelených čtverců.\nNásledující tabulka ukazuje podrobnosti o hlavních členech této otevřené hvězdokupy:\nNejjasnějším členem této hvězdokupy je Alcyone, která je téměř o jednu magnitudu jasnější než ostatní členové. Je to vícenásobná hvězda, průměr její hlavní složky je 8,2krát větší než průměr Slunce a její svítivost přes 1000krát větší než Slunce. Hvězda se kolem své osy otáčí vysokou rychlostí a v důsledku toho její rovník obklopuje prstenec tvořený plynem.\nAtlas je trojhvězda, jejíž hlavní dvě složky s magnitudami 4,1 a 5,6 tvoří spektroskopickou dvojhvězdu s celkovou magnitudou 3,62 a oběžnou dobou 290 dní.\nKolem této dvojhvězdy obíhá třetí složka, která má magnitudu 6,8 a od hlavní složky je vzdálená 0,4 úhlových vteřin.\n\nElectra má také vysokou rychlost otáčení, tato rychlost je u rovníku 181 km/s. Následkem toho je na pólech zploštělá a její gravitace a teplota nejsou na povrchu rovnoměrně rozloženy. Maia je zvláštní svým chemickým složením – podle spektrálních čar se dá poznat, že obsahuje hodně ionizované rtuti. Hvězda má šestinásobek rozměru Slunce a proti němu je také 850krát jasnější. Blízko této hvězdy je okolní reflexní mlhovina velmi výrazná.\n\nDalší hvězdy jsou již slabší čtvrté magnitudy. Merope je také obklopená výraznou mlhovinou a bezprostředně u ní je jedna výjimečně jasná část mlhoviny s označením IC 349.\nRozměr této hvězdy je proti Slunci čtyřnásobný, hmotnost 4,5 násobná a jas 630krát větší. Taygeta je trojhvězdná soustava podobná soustavě hvězdy Atlas: hlavní dvojhvězda je spektroskopická s magnitudami 4,6 a 6,1 s oběžnou dobou 1 313 dní. Třetí složkou soustavy je hvězda osmé magnitudy, která je od hlavní dvojhvězdy vzdálená 69 úhlových vteřin.\n\nVelmi velkou rychlostí 329 km/s se otáčí i hvězda Pleione, která se kolem své osy točí velmi blízko hranice roztržení, což je rychlost, při které by na rovníku hvězdy působila odstředivá síla na hmotu silněji než gravitace. Vlivem velké odstředivé síly z Pleione v oblasti rovníku uniká horký plyn, což způsobuje, že hvězda nepravidelně mění svou magnitudu od 4,8 do 5,5. Její poloměr je 3,2 násobný proti Slunci, hmotnost 3,4 násobná a zářivý výkon asi 190krát větší. Dalšími známými rychle se otáčejícími hvězdami jsou např. Achernar, Altair a Regulus.\nCelaeno se také otáčí velkou rychlostí 185 km/s, její hmotnost je téměř 10krát větší než hmotnost Slunce a rozměr 4,4krát větší. Název Asterope sdílí dvě hvězdy označené 21 a 22 Tauri s magnitudami 5,76 a 6,43.\n\nZa příhodných pozorovacích podmínek se na fotografiích s dlouhou expozicí ukazují náznaky mlhoviny, která hvězdokupu obklopuje. Takový druh mlhoviny je nazýván reflexní mlhovina a zdá se být jasná díky tomu, že prachové částice v ní obsažené odráží světlo jasných horkých členů hvězdokupy.\n\nV případě Plejád jde o složitou soustavu reflexních mlhovin. Nejjasnější z nich jsou zaznamenané i v katalozích NGC a IC, jako například NGC 1435, která zahaluje hvězdu Merope, dále IC 1990, která leží severně od hvězdokupy, a nejzápadnější hvězdy Plejád obklopuje NGC 1432. Jasné části mlhoviny kolem nejjasnějších členů hvězdokupy mají také vlastní označení: mlhovina kolem Alcyone je známa jako vdB 23, kolem Electry je mlhovina vdB 20 a Maiu obepíná mlhovina vdB 21. Ostatní jasné části mají souhrnné katalogové označení Ced 19 a jednotlivě se značí Ced 19a až Ced 19q.\n\nZa zmínku ještě stojí mlhovina IC 349, která leží jihovýchodně od Merope v její bezprostřední blízkosti. Objevil ji Edward Emerson Barnard v roce 1890. Tato mlhovina má zdánlivý rozměr 30 úhlových vteřin a hvězdnou velikost 13.\nTato výjimečně jasná část mlhoviny má sice malou úhlovou velikost, ale její jádro má 15krát větší plošnou jasnost než ostatní jasné části celé soustavy mlhovin kolem Plejád. Na běžných snímcích ovšem není viditelná kvůli rušivému světlu hvězdy Merope. IC 349 má trojúhelníkový obrys a její nejjasnější vrchol míří k Merope, která je také zodpovědná za její velkou jasnost. Merope též tuto mlhovinu tvaruje tlakem záření, což se projevuje roztříděním jejích prachových částic podle velikosti: malé částice jsou totiž tlakem záření snadněji zpomalovány, kdežto větší částice tvoří výběžek, který míří ve směru původního pohybu mlhoviny.\n\nVědci původně předpokládali, že soustava reflexních mlhovin, která obklopuje Plejády, může být pozůstatkem látky, z níž hvězdokupa vznikla. Ovšem za více než 100 milionů let, což je předpokládané stáří této hvězdokupy, by měl být téměř všechen původně přítomný prach odehnán tlakem záření jejích hvězd. Spíše se tedy zdá, že hvězdokupa pouze prochází skrze velmi prašnou oblast mezihvězdné hmoty. Důkazem rozdílného původu hvězdokupy a mlhoviny je jejich rozdílná radiální rychlost.\n\nV roce 2003 vědci představili výsledek svého výzkumu, podle kterého prach v této mlhovině není rozprostřen rovnoměrně, ale soustředí se ve dvou vrstvách. Jedna vrstva je od hvězdokupy vzdálena 2,3 světelných let (0,7 parseku) směrem k Zemi a druhá vrstva je v polovině této vzdálenosti od hvězdokupy nebo ještě blíže k ní. Část druhé vrstvy se dokonce může nacházet uprostřed hvězd nebo i za nimi.\n\nPlejády sídlí spolu se Sluncem v rameni Orionu Mléčné dráhy.\nVzdálenost Plejád je důležitým vztažným bodem na kosmologickém žebříku vzdáleností a zároveň je docela snadné ji měřit, protože hvězdokupa leží poměrně blízko k Zemi. Jakmile je znám Hertzsprungův–Russellův diagram hvězdokupy, znalost její přesné vzdálenosti umožňuje srovnáním jejich diagramů odhadnout vzdálenosti dalších hvězdokup. Vzdálenosti galaxií a kup galaxií získané pomocí jiných způsobů měření tak mohou být zřetězeny se vzdálenostmi jednotlivých hvězdokup, a tak je možné stanovit celý kosmologický žebřík vzdáleností.\n\nVýsledky měření před vypuštěním družice Hipparcos obecně udávaly vzdálenost Plejád kolem 135 pc od Země (440 světelných let). Tato družice ovšem pomocí měření paralaxy hvězd naměřila hodnotu pouhých 118 pc. Následné ověřování ukázalo, že vzdálenost Plejád naměřená touto družicí byla zatížena chybou, ale její původ nebyl zjištěn\na týkala se pouze Plejád, nikoli celého katalogu Hipparcos.\nV roce 2008 bylo zkontrolováno i zpracování dat z družice Hipparcos a nová vzdálenost hvězdokupy od Země byla stanovena na 122 pc, tedy necelých 400 světelných let, což je stále zřetelně menší hodnota, než jejich obecně uznávaná vzdálenost 135 pc, která byla naměřena jinými způsoby.\nSpor o platnost vzdálenosti Plejád, kterou naměřila družice Hipparcos, přetrvával i v následujících letech. Ví se, že hodnota 135 pc, kterou naměřil obecně velmi důvěryhodný Hubbleův vesmírný dalekohled, byla získána měřením pouhých tří nevýrazných členů hvězdokupy. Naopak Hipparcos naměřil vzdálenost 54 členů hvězdokupy a z nich určil jejich střední vzdálenost. V srpnu 2014 astronomové z National Radio Astronomy Observatory změřili vzdálenost Plejád pomocí celosvětové sítě radioteleskopů Very Long Baseline Array a dospěli k hodnotě 136,2±1,2 pc (443 světelných let). Tato hodnota tehdy byla považována za nejpřesněji určenou vzdálenost této hvězdokupy.\nV roce 2017 byla tato hodnota potvrzena i výpočtem, který se opíral o první data naměřená vesmírnou sondou Gaia. Tento výpočet zjišťoval společný pohyb prostorem u 1210 členů hvězdokupy a určená vzdálenost 134,4  pc podporuje hodnotu získanou pomocí Very Long Baseline Array.\nDruhá data ze sondy Gaia tuto vzdálenost výrazně upřesnila na 136,67±0,04 pc použitím paralaxy 1 594 členů hvězdokupy.\n\nStáří hvězdokupy se dá odhadnout porovnáním jejího H–R diagramu s diagramem odvozeným od teoretických modelů vývoje hvězd.\nDříve se tímto způsobem stáří Plejád odhadovalo na přibližně 60 až 80 milionů let, ale pomocí vylepšených modelů vývoje hvězd, například zahrnutím jevu nazývaného „\"konvektivní přestřelování\"“ (), v nichž hmota pocházející z konvektivní zóny proniká do výše položených vrstev hvězdy, se dospělo k mnohem vyšším hodnotám stáří hvězd,\nv případě Plejád je to 112±5 milionů let.\n\nPři určování stáří podobně mladých hvězdokup, jako jsou Plejády, se hledají hvězdná tělesa s malou hmotností. Ve hvězdách hlavní posloupnosti je lithium rychle spotřebováváno v reakcích jaderné fúze, které probíhají v jejich jádru, ovšem hnědí trpaslíci mohou uchovávat část jeho počátečního množství. Pro spuštění jaderné fúze lithia stačí proti jiným prvkům výrazně nižší teplota, kolem 2,5 milionu Kelvinů, takže i hmotnější hnědí trpaslíci jej nakonec dokážou spálit.\nUrčením horní hranice hmotnosti těch hnědých trpaslíků ve hvězdokupě, kteří ještě obsahují lithium, je možné získat představu o stáří samotné hvězdokupy. Použitím tohoto postupu na Plejády bylo jejich stáří odhadnuto na 115 milionů let\na při pozdějším prověření upřesněno na 112±5 milionů let.\n\nTak jako většina otevřených hvězdokup, nezůstanou ani Plejády navždy gravitačně svázané. Někteří členové hvězdokupy z ní budou vymrštěni po blízkém míjení hvězd, kdy se po těsném přiblížení dvou hvězd může dráha jedné z nich změnit takovým způsobem, že hvězdokupu opustí. Další členové budou z hvězdokupy vytaženi gravitačním působením slapových sil. Simulace naznačují, že za přibližně 250 milionů let se hvězdokupa rozptýlí\na gravitační působení obřích molekulárních mračen a spirální ramena Galaxie tento průběh urychlí.\nSnadná viditelnost Plejád na noční obloze se projevila tím, že hrají důležitou roli v mnoha kulturách, ať už minulých nebo současných. Heliakální východ Plejád byl ve starověku znamením začátku období rybolovu a zemědělských prací a jejich ranní západ znamenal konec tohoto období.\nTaké heliakální východ dalších nebeských objektů hrál důležitou roli při sestavování kalendářů starých civilizací.\n\nV řecké mytologii, jak bylo zmíněno výše, představovaly Plejády Sedm sester, zatímco například pro Vikingy byly kuřátky bohyně Freyi. I v mnoha dalších starých evropských jazycích jsou Plejády nazývány jako „Slepice“ či „Kuřátka“.\n\nBěhem doby bronzové evropské národy, jako například Keltové (a pravděpodobně také předchozí národy), spojovaly Plejády s utrpením a zármutkem nad smrtí, protože v této historické době při západu Slunce vycházely na východě právě v období začátku listopadu, což jsou dny uprostřed mezi podzimní rovnodenností a zimním slunovratem, které se i v novověku slaví jako Svátek zesnulých a Halloween. Kvůli precesi zemské osy se toto astronomické postavení přestalo shodovat s těmito dny, nicméně toto spojení přetrvává.\nZ doby bronzové pochází bronzový disk z Nebry, který je považován za nejstarší vyobrazení oblohy. Tento bronzový kotouč o průměru asi 30 cm byl nalezen v roce 1999 u města Nebra v Německu a je na něm vyobrazeno Slunce, Měsíc, hvězdy a skupinka sedmi hvězd, která pravděpodobně představuje Plejády.\n\nGiovanni Pascoli ve své básni \"Il gelsomino notturno\" ze sbírky Canti di Castelvecchio (1903) nazývá Plejády \"Chioccetta\" a přirovnává hvězdokupu ke kvočně na modrém dvorku, kterou doprovází „cvrlikání“ hvězd.\n\nGabriele d'Annunzio zamýšlel pojmenovat sedm knih své básnické sbírky \"Laudi\" po sedmi hlavních hvězdách Plejád, ale vydal pouze pět knih s názvy Maia, Elettra, Alcyone, Merope a Asterope.\n\nHeliakální východ Plejád (kolem června) označoval začátek maorského nového roku na Novém Zélandu. Samotnou hvězdokupu Plejády Maorové nazývali \"Mataariki\" a stejné jméno má i havajský svátek nového roku.\n\nMezi různými rody a kmeny se uchovávalo mnoho příběhů, které se týkají původu Plejád. Mezi australskými domorodci bylo rozšířeno přesvědčení, že tato hvězdokupa představuje paní, kterou pronásleduje měsíční muž, nazývaný \"Kidili\" nebo \"Wadi Bira\",\na když Měsíc Plejády zakryje, říkají některé australské kmeny, že „Měsíc políbil Sedm sester.“ Některé kmeny těchto sedm sester nazývaly \"Makara\".\n\nV indické mytologii jsou Plejády (\"Krittika\") šesti matkami boha války nazvaného \"Karttikeya\", který měl šest tváří – po jedné od každé ze svých matek.\nNapůl kočovný národ Ban Raji, který žil mezi západním Nepálem a severní Indií, nazýval Plejády „\"Hatai halyou daa salla\"“ (sedm švagrových a jeden švagr). Když v noci Plejády vycházely nad vrcholky hor, viděl v nich tento lid své dávné příbuzné.\nV čínské astronomii byly Plejády jedním z 28 souhvězdí (, Xiu) v oblasti oblohy nazývané (Bílý tygr na západě) a samotné Plejády znamenaly vlasy (, Mao).\n\nV Japonsku jsou Plejády nazývány \"Subaru\" (, stejný znak jako v čínštině) a tento název si zvolila i automobilka Subaru, jejíž logo představuje pět hvězdiček rozmístěných kolem jedné hlavní hvězdy.\nDíky této automobilce je název \"Subaru\" znám i na západě, ale mnoho lidí nezná původní význam tohoto slova. Japonský název pro Plejády převzal i havajský teleskop Subaru na Observatoři Mauna Kea.\n\nPodle domorodců kmene Seri v severozápadním Mexiku tyto hvězdy představovaly sedm rodících žen. Hvězdokupu nazývali \"Cmaamc\", což je starý tvar množného čísla od \"Cmaam\", „žena“.\n\nSeveroamerické indiánské kmeny Lakotů a Kajovů uchovávaly legendu, která spojovala původ Plejád se skalním útvarem Devils Tower. Podle jejich přesvědčení to bylo sedm mladých dívek, které si vyšly za zábavou a cestou je potkala skupinka velkých medvědů, kteří je začali pronásledovat. Během útěku se dívky uchýlily na vrcholek skály a prosily ducha skály, aby je zachránil. Ten jejich prosbu vyslyšel a skála začala růst do výšky, od země až k obloze, takže je medvědi nemohli dostihnout. Jakmile dosáhly oblohy, proměnily se na hvězdy, které tvoří Plejády. Medvědi se pokusili za nimi vyšplhat a přitom ve skále vytvořili hluboké rýhy, které jsou vidět na bocích skály Devils Tower.\n\nMayská civilizace v Guatemale, například v oblastech Monte Alto, Ujuxte a Takalik Abaj, stavěla své první observatoře tak, že mířily směrem k Plejádám a hvězdě Aldhibain (η Draconis). Mayové nazývali Plejády „Sedm sester“ a věřili, že tato oblast oblohy je místem jejich pravého původu.\n\nTaké staří Aztékové v Mexiku a střední Americe měli svůj kalendář spojený s Plejádami, které nazývali \"Tianquiztli\". Aztécký rok začínal ve chvíli, kdy kněží dokázali rozeznat tyto hvězdy na východě těsně před západem Slunce při jasné záři červánků.\n\nNárody v Andách spojovaly Plejády s hojností, protože se na jižní polokouli objevovaly na začátku sklizně. Kečuánsky se nazývají \"collca\", což znamená „zásobník“ nebo „sklad.“\n\nPlejádám byl přisuzován podstatný význam i na poli astrologie v jejích mnoha podobách prováděných po celém světě. V západní astrologii představovaly ochranu proti neštěstí\na byly považovány za jednu astrologickou jednotku mezi stálými hvězdami středověku. Předměty, se kterými byly spojovány, jsou křemen a fenykl. V esoterické astrologii kolem Plejád obíhalo sedm slunečních soustav.\nV indické astrologii byly známy jako asterismus (\"Nakshatra\") s názvem (v sanskrtu „nože“).\nByly také nazývány jako „ohnivé hvězdy“ a jejich božstvem byl védský bůh svatého ohně nazývaný \"Agni\". Byly považovány za nejvýraznější asterismus a byly spojovány s hněvem a svéhlavostí.\n\n\n\n\n"}
{"id": "187532", "url": "https://cs.wikipedia.org/wiki?curid=187532", "title": "Světový pohár v rychlobruslení", "text": "Světový pohár v rychlobruslení\n\nSvětový pohár v rychlobruslení je série mezinárodních rychlobruslařských závodů organizovaných Mezinárodní bruslařskou unií (ISU) každoročně od sezóny 1985/1986. Každou zimu (obvykle od listopadu do března) se na vybraných oválech pořádají závody na jednotlivých tratích a podle umístění jsou závodníkům přidělovány body. Jejich součet na konci sezóny pak rozhoduje o vítězích Světového poháru na jednotlivých tratích.\n\nPočet závodů na jednotlivých tratích není stálý, zpravidla se pohybuje v rozmezí od pěti do deseti. Muži i ženy startují od sezóny 2015/2016 v pěti individuálních (500 m, 1000 m, 1500 m, dlouhé tratě (muži: 5000 m / 10 000 m, ženy: 3000 m / 5000 m), závod s hromadným startem) a dvou týmových disciplínách (týmový sprint, stíhací závod družstev). Mezi lety 2003–2009 byly pořádány také závody na 100 m. V sezónách 2011/2012 až 2017/2018 byl udělován Grand World Cup pro celkového vítěze a celkovou vítězku Světového poháru napříč všemi individuálními závody.\n\nPro závodníky mladší 19 let pořádá ISU od sezóny 2008/2009 Světový pohár juniorů. Od sezóny 2016/2017 je pořádán rovněž Světový pohár pro závodníky do 23 let (\"neo-seniory\").\n\nZde jsou uvedeni rychlobruslaři, kteří zvítězili v celkové klasifikaci jednotlivých sezóny Světového poháru napříč všemi individuálními disciplínami. Grand World Cup byl udílen v sezónách 2011/2012 až 2017/2018.\n\nV tabulkách jsou uvedeni rychlobruslaři, kteří v individuálních závodech Světového poháru dosáhli nejméně 20 vítězství. Stav po sezóně 2018/2019.\n\n"}
{"id": "187533", "url": "https://cs.wikipedia.org/wiki?curid=187533", "title": "Hotel Zvon", "text": "Hotel Zvon\n\nHotel Zvon se nachází v těchto městech:\n\n"}
{"id": "187536", "url": "https://cs.wikipedia.org/wiki?curid=187536", "title": "Loreta Asanavičiūtė", "text": "Loreta Asanavičiūtė\n\nLoreta Asanavičiūtė (22. dubna 1967 Vilnius - 13. ledna 1991 Vilnius) byla jedinou ženskou obětí masakru u Vilniuské televizní věže. Zemřela po převozu do nemocnice na následky poranění způsobeného pádem pod sovětský tank. Zaměstnána byla jako švadlena v továrně.\n\nJiž 15. ledna 1991 obdržela spolu s dalšími oběťmi masakru in memoriam litevské státní vyznamenání Vyčio Kryžiaus ordino Didysis kryžius.\n"}
{"id": "187537", "url": "https://cs.wikipedia.org/wiki?curid=187537", "title": "Rangers – Plavci", "text": "Rangers – Plavci\n\nRangers – Plavci je česká country hudební skupina, která byla založena v roce 1964. \nSkupinu založili společně Milan Dufek, Antonín Hájek, Jiří Haler, Pavel Fáček a Jiří Veisser v roce 1964, tehdy pod názvem Hillbilly Western. V roce 1965 do skupiny přišli další členové Jan Vančura a Mirek Říhošek, kapela absolvovala první větší koncert ve Vinohradské sokolovně a přijala nový název Rangers. \n\nV roce 1966 začali pravidelně vystupovat v SAKSu v budově Českého vysokého učení technického v Praze na Karlově náměstí a do skupiny přibyli Radek Tomášek a zpěvačka Jaroslava Hadrabová-Kavková, čímž byl prakticky ustálen stav. V roce 1967 se účastnili první Porty, kterou vyhráli a totéž zopakovali i v následujícím roce. S těmito vítězstvími přišla první nabídka na natočení LP od vydavatelství Panton.\n\nV roce 1969 skupina získala ocenění pro nejúspěšnější skupinu roku na 1. Festivalu Country + Western v Praze, přestože ji opustila Jarka Hadrabová.\n\nRoku 1970 Rangers prodali svůj první milion gramofonových desek a v Divadle E. F. Buriana proběhlo první živé album s moderátory Petrem Nárožným a Miroslavem Černým. \n\nKrátce poté upozornila smluvní agentura Pragokoncert, že název skupiny připomíná pojmenování americké vojenské jednotky U.S. Army Rangers, což je v době přetrvávající války ve Vietnamu nežádoucí a že skupině s tímto názvem nebude agentura organizovat koncerty. V roce 1971 tak skupina přijala nový název Plavci (zvolený podle jedné jejich starší písně) a pro následující řadu let se stala jedním ze symbolů normalizační popmusic.\n\nV roce 1973 skupinu opustil Radek Tomášek. V roce 1974 začala skupina účinkovat i v zámoří, podnikli turné do Argentiny (vystoupili v Buenos Aires) a na Kubu. V tomto trendu pokračovali celá 70. léta, která jsou také vrcholem kariéry této skupiny. V roce 1980 skupinu obohatili noví členové Jiří Kaleš a Jiří Jirásek. V roce 1987 pro rodinné povinnosti skupinu opustil zpěvák Jan Vančura a na jeho místo nastoupil zpívající bubeník Luboš Řehák. V následujícím roce se znovu vydali do jižní Ameriky a přitom 14x vystoupili v São Paulu.\n\nV roce 1989 skupinu postihla citelná rána, když po těžké nemoci zemřel kapelník a vůdčí osobnost skupiny Antonín Hájek. \n\nPo sametové revoluci se skupina ihned vrátila k původnímu názvu Rangers a v repertoáru k hitům z přelomu 60. a 70. let, do skupiny také přišel nový baskytarista a zpěvák Jan Podjukl. V roce 1994 se poprvé vydali na koncertní zájezd do Spojených států amerických a Kanady, zároveň získali platinovou desku za dva miliony prodaných nosičů. O tři roky později koncertovali v Austrálii a rok na to získali další platinovou desku. Pro neshody s agenturou odešel v roce 1998 ze skupiny Jiří Veisser, na jehož místo nastoupil Max Presser. \n\nV následujícím roce se do skupiny vrátil Jan Vančura, zprvu jako host, později se stal plnohodnotným členem. V roce 2005 se skupina potřetí vydala do jižní Ameriky, tentokrát do Kolumbie. Při tomto zájezdu tragicky zahynul Milan Dufek, když se při potápění srazil s motorovým člunem.\n\nPo odchodu Jiřího Veissera v roce 1998, smrti Milana Dufka v roce 2005 a odchodu Jana Vančury v roce 2013 si jednotliví členové původní skupiny založili různé nástupnické kapely, které pokračují v repertoáru původních Rangers/Plavců:\n\n\n\n\n\n"}
{"id": "187541", "url": "https://cs.wikipedia.org/wiki?curid=187541", "title": "Hoboes", "text": "Hoboes\n\nHoboes byla česká moderní trampská hudební skupina vzniklá v letech 1963 až 1965. Hrála původní písně bratří Ryvolů. Skupina vznikla jako osadní kapela trampské osady \"Zlatý klíč\", až později se ustálila sestava a vznikl název \"Hoboes\". Koncem šedesátých a začátkem sedmdesátých let se několikrát umístili na čelných příčkách soutěže na festivalu Porta. V roce 1976 Hoboes obdrželi \"Zlatou Portu\" za dlouholetou činnost a přínosy autorské i interpretační. Skupina pravidelněji hrála do let 1975 až 1980, od té doby jen výjimečně, fakticky zanikla úmrtím Wabiho Ryvoly v roce 1995.\n\nPísničky bratří Ryvolů hudebně vycházejí nejčastěji z propojení swingových harmonií a trampsko-countryových melodií. Typické rytmy \"hobousáren\" jejich autoři nazvali \"tempo di vlak\" nebo \"tempo di beguine\". Texty vycházejí nejen z trampské romantiky, přesahují ji širším okruhem témat, jsou často obohacené svébytnou poetikou nebo pojmy a představami z fiktivní \"Země tří sluncí\". Jsou většinou psány \"kladenskou češtinou\" – živým, nespisovným obecným jazykem, což v době jejich vzniku nebylo úplně obvyklé.\n\nZakládající členové:\n\nNejznámější sestava v 70. letech 20. století:\n\nTexty některých písniček jsou na této desce zkrácené a upravené proti originálním pódiovým verzím. Bylo to zčásti kvůli požadavkům vydavatele na zkrácení délky, zčásti kvůli tehdejší cenzuře.\n\n\n\n"}
{"id": "187551", "url": "https://cs.wikipedia.org/wiki?curid=187551", "title": "Jerry Rawlings", "text": "Jerry Rawlings\n\nJerry John Rawlings (* 22. června 1947 Akkra), kapitán válečného letectva (ve výslužbě), vykonával opakovaně funkci hlavy státu Ghanské republiky. Prezidentem byl od 7. ledna 1993. Se svou manželkou Nanou Konadu Agyeman-Rawlingsovou má 4 děti.\n\nRawlings se narodil do etnicky smíšeného manželství Ghaňanky z Voltské oblasti a Skota. Kvůli kázeňským prohřeškům dokončil střední školu bez maturitního vysvědčení. V roce 1967 se stal žákem vojenské školy a následně byl vybrán na Ghanskou vojenskou akademii.\n\nV březnu 1968 byl převelen do Takoradi, kde pokračoval ve svých studiích, aby se v lednu 1969 stal důstojníkem Ghanského letectva. Do hodnosti nadporučíka byl povýšen v dubnu 1978.\n\nJerry Rawlings si postupně uvědomoval vnitřní rozklad Ghanských vojenských sil doprovázený rozsáhlou korupcí uvnitř Nejvyššího vojenského výboru. Navíc se ve větší míře začal zabývat otázkou nerovností v ghanské společnosti.\n\nDne 28. května 1979 byl Rawlings společně se šesti dalšími osobami zatčen a postaven před válečný soud s obviněním z vedení vzpoury mladších důstojníků z 15. května t.r. Jeho výpověď, v níž se odvolával na všeobecně zakořeněnou společenskou nerovnost, jež ho přiměla jednat v tomto duchu, měla velký ohlas u ghanské veřejnosti i v řadách vojska.\n\nDne 4. června 1979, kdy měl opět stanout před soudem, se Rawlingsovi podařilo uprchnout z vazby. Ve spolupráci s dalšími vojáky i civilisty uskutečnil krvavý státní převrat, který svrhl Nejvyšší vojenský výbor a nahradil jej Revolučním výborem vojenských sil. Rawlings nařídil popravu několika minulých vojenských diktátorů: Ignatius Kutu Acheamphong, Akwasi Afrifa a Fred Akuffo. Popraveno bylo i 5 dalších generálů: Joy Amedume, Boakye, Roger Felli, Kotei a Utuka.\n"}
{"id": "187570", "url": "https://cs.wikipedia.org/wiki?curid=187570", "title": "Christos Tsiolkas", "text": "Christos Tsiolkas\n\nChristos Tsiolkas (* 1965, Melbourne) je australský spisovatel. Narodil se v rodině řeckých přistěhovalců v Austrálii. Vyrostl v Melbourne a vzdělání získal na Blackburn High School a na University of Melbourne. Patří mezi generaci spisovatelů označovanou termínem grunge nebo špinavý realismus.\n\nJeho debutem byla novela \"Ari\" (Loaded, 1995), podle ní natočila v roce 1995 režisérka Ana Kokinos film \"Head On\".\n\n\n\n\n"}
{"id": "187572", "url": "https://cs.wikipedia.org/wiki?curid=187572", "title": "Herní engine", "text": "Herní engine\n\nHerní engine je sada znovupoužitelných softwarových komponent, která soustřeďuje obecné funkce používané v počítačových hrách, díky čemuž dovoluje zrychlit a zlevnit vývoj nových her. Rozsah funkcí se u různých enginů liší a lze tak nalézt jak jednoduché knihovny omezující se na vykreslování, tak rozsáhlé enginy i s vlastní sadou vývojových nástrojů. Některé herní firmy si vyvíjejí vlastní engine, jiné si licencují cizí engine.\n\nZákladní subsystémy herního enginu:\n\n"}
{"id": "187581", "url": "https://cs.wikipedia.org/wiki?curid=187581", "title": "Saverio Mercadante", "text": "Saverio Mercadante\n\nSaverio Mercadante (Giuseppe Saverio Raffaele Mercadante) (16. září 1795, Altamura - 12. prosince 1870, Neapol), byl italský, převážně operní, hudební skladatel.\n\nNarodil se v Altamuře v Apulii, městečku poblíž Bari. V letech 1816 až 1820 studoval v Neapoli u Niccolò Zingarelliho. Začínal jako skladatel symfonické a instrumentální hudby, ale Gioacchino Rossini vycítil jeho operní talent a přivedl jej ke kompozici oper. Pozornost italského publika si získal zejména svoji sedmou operou \"Elisa e Claudio\" (1820) napsanou v Rossiniho stylu.\n\nV letech 1829 a 1830 žil ve Vídni, Madridu, Cádizu a Lisabonu. Nezískal však trvalé angažmá a proto vrátil se Itálie. Stal se kapelníkem katedrály v Novaře, a zastával toto postavení až do roku 1839. Na pozvání Rossiniho strávil krátký čas i v Paříži, kde uvedl několik svých oper. Tam poznal díla Giacomo Meyerbeera a Halévyho, což ho přivedlo k úvahám o smyslu opery. Na základě těchto úvah zcela změnil svůj kompoziční styl. Rozhodl se oprostit operu od velkooperních manýrů a soustředit se více na dramatickou složku operního díla. První operou psanou v tomto „reformovaném“ stylu se stala opera \"Il giurnamento\" uvedená roku 1837 v proslulém Teatro alla Scala v Miláně. Tomuto způsobu operní skladby zůstal věrný až do konce života.\n\nV roce 1839 se Mercadante stal ředitelem \"Liceo musicale\" v Bologni a o rok později vystřídal svého učitele Zingarelliho ve funkci ředitele konzervatoře v Neapoli, kterou zastával až do konce své životní dráhy.\n\nV průběhu šedesátých let mu postupně slábl zrak a roku 1863 zcela oslepl. Jeho opery, které ve své době úspěšně soutěžily s operami Gaetana Donizettiho, Vincenza Belliniho a Giuseppe Verdiho jsou dnes téměř zapomenuty. Občasná provedení nebo nahrávky však bývají velmi úspěšné.\n\nMercadante byl rovněž velmi plodný skladatel chrámové hudby. Jeho skladby byly velmi oblíbené pro svůj jemný a elegantní styl.\n\n\n"}
{"id": "187584", "url": "https://cs.wikipedia.org/wiki?curid=187584", "title": "František Kmoch", "text": "František Kmoch\n\nFrantišek Kmoch (1. srpen 1848 Zásmuky u Kolína – 30. duben 1912 Kolín) byl český dirigent a skladatel dechové hudby.\n\nKmochův otec, krejčí, byl hráč na klarinet a hrál lidovou hudbu. Již jako dítě se František naučil hrát na housle a v 10 letech psal první drobné skladby.\n\nV roce 1868 studoval na pedagogické škole v Praze a roku 1869 nastoupil na místo učitele v Suchdolu. Kromě výuky hrál často v různých orchestrech, skládal hudbu a začal dirigovat. Roku 1873 byl odvolán z učitelského místa s odůvodněním, že zanedbával svoje učitelské povinnosti a místo toho vystupoval s hudebními soubory na plesech. Je však také možné, že šlo o politické rozhodnutí související s Kmochovou neskrývanou podporou Sokola. Kmoch byl totiž dirigentem kolínského Sokolského dechového orchestru; ten sehrál v roce 1873 významnou roli při zahajovacím ceremoniálu Gymnastického festivalu v Praze, kdy návštěvníci oceňovali jak jeho interpretaci lidových písní, tak i původní Kmochovy skladby.\n\nV této době se oženil s Josefou Kahslovou, dcerou dělníka z Kolína; později spolu měli pět dcer.\n\nZa dirigenta si Kmocha zvolila také kolínská městská kapela; při ní Kmoch založil školu hudby, která získala státní uznání roku 1882. Ačkoliv dostával řadu nabídek od jiných měst, aby se stal dirigentem jejich dechového orchestru, Kmoch je odmítal a zůstával věrný Kolínu. Se svým vynikajícím orchestrem hostoval ve Vídni, Budapešti a Krakově a podnikl dokonce tříměsíční turné po Rusku.\n\nV reakci na styl rakousko-uherských vojenských pochodů skládal Kmoch pochody hluboce zakořeněné v české lidové hudbě. Jejich prostřední části, dnes označované obvykle jako „trio“, byly téměř vždy doprovázeny textem, který zpívali hudebníci, sbor, případně posluchači. Tyto texty byly důležitým výrazem českého národního uvědomění.\n\nV roce 1906 složil na aktuální německou aféru, zesměšňující německou armádu, šlágr \"Hejtman z Kopníku\".\n\nKmoch dle vlastních slov za svůj život zachránil a zpopularizoval 105 českých národních písní .\n\nPopulární hudební sbor byl založen roku 1872 Františkem Kmochem z podnětu tělocvičné jednoty Sokol v Kolíně a měl původně 27 členů. Během krátké doby si získal velkou přízeň a oblibu, takže kromě mnoha zájezdů po Čechách, Moravě a Slezsku koncertoval i v Budapešti, Krakově, na výstavě v Nižním Novgorodě v Rusku a každoročně v Praze až do úmrtí svého neúnavného kapelníka Františka Kmocha v roce 1912. I tehdejší \"menšiny\", jako Brno, Litoměřice, Liberec, Jihlava, Č. Budějovice atd. vzpomínaly na Kmocha, zazpíval-li se svým sborem Andulku Šafářovou, Podlipanského, Muziky, muziky a různé jiné písně. Po úmrtí mistra Kmocha 30. dubna 1912 převzal vedení sboru Alois Vlasák, který rozšířil sbor na 70 mužů a zdárně pokračoval ve šlépějích svého předchůdce.\n\nOd roku 1962 organizuje město Kolín každoroční festival dechových orchestrů \"Kmochův Kolín\"; na něj pravidelně přijíždějí nejlepší dechové orchestry z celé Evropy. V kolínském parku byl Kmochovi vztyčen pomník; jeho jméno také stále nese městský dechový orchestr. Roku 1998 při příležitosti 150. výročí jeho narození vydala Česká národní banka stříbrnou pamětní minci s jeho portrétem v nominální hodnotě 200 Kč.\n\nKmoch je spolu s Juliem Fučíkem považován za nejoblíbenějšího českého skladatele pochodů. Jeho dílo zahrnuje asi 500 skladeb, z nichž mnohé zlidověly.\n\nV roce 1940 byl o Františku Kmochovi natočen životopisný film To byl český muzikant.\n\n\n\n"}
{"id": "187585", "url": "https://cs.wikipedia.org/wiki?curid=187585", "title": "Kudlanka nábožná", "text": "Kudlanka nábožná\n\nKudlanka nábožná (\"Mantis religiosa\") je jediný český zástupce řádu kudlanek (\"Mantodea\").\n\nKudlanka nábožná se vyskytuje v palearktické oblasti, hojná je např. v Jižní Evropě. V suchých stepních lokalitách jsou hojné.\n\nDříve nebyly v Česku kudlanky příliš rozšířené, vyskytovaly se hojně pouze na Jižní Moravě (NP Podyjí), ale v důsledku oteplování podnebí se rozšiřují směrem na sever. Viděny byly dokonce i na Ostravsku, v září 2008 a říjnu 2015 v podhůří Jeseníků (Šternberk) a v říjnu 2011 v lokalitě Na Plachtě u Hradce Králové. V roce 2019 objevili pracovníci Správy Krkonošského národního parku samičku kudlanky nábožné v nadmořské výšce 680 metrů na louce nad osadou Bolkov u Rudníka v okrese Trutnov. Mapování výskytu kudlanky nábožné v ČR probíhá na serveru Biolib.\n\nKudlanka nábožná je zbarvena světle zeleně až tmavě zeleně, na podzim hnědě. Díky tomuto zbarvení ji v přírodě může predátor i entomolog snadno přehlédnout. Pronotum (první hrudní článek) je výrazně prodloužen, hlava je trojúhelníková s velkýma očima (typické pro predátory).\n\nNa první pohled zaujme přední pár končetin, který je uzpůsoben k uchvacování kořisti – loupeživé končetiny. Fungují jako střenka zavíracího nože, kořist je bleskovým sklapnutím přivřena mezi ozubenou holeň (tibia) a chodidlo (tarsus). Na stehně (femur) se nacházejí černé aposematické skvrny sloužící k zastrašení predátorů (připomínají oči). Přední pár křídel je kožovitý (jako u švábů), zadní je krytý pod nimi a je blanitý. U kudlanek létají hlavně samci – jsou menší – a i ti jen neradi. Samička dokáže přeletět jen pár metrů, oproti ní sameček až pár desítek metrů, což je dáno především velikostí a hmotností samičky.\n\nKudlanky jsou dravci, kteří dobře využívají maskování. Většinou jsou velmi dobře maskované a dokáží dlouho číhat na svou kořist (hlavně drobný hmyz). Poté vystřelí své loupeživé nohy, zachytí kořist a zaživa ji sežerou.\n\nU kudlanek se vyskytuje sexuální kanibalismus. To znamená, že samička po páření sežere samečka. Děje se tak hlavně v době nedostatku potravy, v pokusech k tomuto jevu došlo zřídkakdy. Centrum řídící rozmnožování je podřízené mozku, takže když samička začne žrát samečka od hlavy, kopulace neustává, naopak, probíhá ještě vytrvaleji. Vajíčka jsou ukryta v ootéce, tuhém obalu, který přezimuje.\n\nKudlanka patří mezi hmyz s proměnou nedokonalou, u kterého neexistuje stádium kukly (pupa) a larva (nymfa) je velice podobná dospělci (imagu), pouze nemá vyvinutá křídla a rozmnožovací orgány, které dospějí po posledním svlečení (ekdyzi). Kudlanka nábožná je výjimečná tím, že jako jediný druh kudlanek dokáže, aniž by hnula tělem, otočit hlavu o 360 stupňů. Samička se dožívá 7-8 měsíců života, sameček pouze 1-2. Kudlanka je také jedním z mála druhů hmyzu, který dokáže vnímat člověka. Křídla používají kudlanky hlavně v ohrožení života, když je pronásleduje predátor se kterým nechtějí bojovat (např. drobní hlodavci, kočky, člověk, atd.) nebo při tzv. dálkovém cestování za potravou. Samička má bříško složené ze šesti článků, sameček má článků osm.\n\nKudlanka vypouští na tělo oběti sliny, které lokálně umrtví nervovou soustavu a zároveň kyselina v nich obsažená naleptá potravu do jakési kaše, kterou pak kudlanka konzumuje. Proto je běžné, že se oběť při požírání hýbe, ačkoliv jí již chybí i větší část těla. Samečků je v přírodě podstatně méně než samiček.\n"}
{"id": "187588", "url": "https://cs.wikipedia.org/wiki?curid=187588", "title": "Ekvitermní křivka", "text": "Ekvitermní křivka\n\nEkvitermní křivka popisuje závislost teploty topné vody na venkovní teplotě a může tak pomoci k udržení konstantní teploty ve vytápěném prostoru a to i při měnící se venkovní teplotě. Čistě ekvitermní řízení se používá tam, kde není možnost osazení prostorového čidla teploty. Pokud se teplota v místnostech hýbe, tak je špatně nastavená ekvitermní křivka a je nutno ji upravit.\n\nEkvitermní křivka popisuje závislost teploty topné vody v koncovém zařízení - radiátoru, nebo např. v okruhu výměníkové stanice na aktuální venkovní teplotě a může tak pomoci k udržení konstantní teploty ve vytápěném prostoru a to i při měnící se venkovní teplotě. Čistě ekvitermní řízení se používá tam, kde není možnost osazení prostorového čidla teploty, nebo je součástí komplexnější regulace otopných soustav. Pokud se teplota v místnostech mění, tak může být také nastavena špatně ekvitermní křivka a je nutno ji upravit. Ekvitermní křivka se definuje body jako 3 a více bodová. Každý bod je určen T požadovanou a odpovídající T venkovní. Mezi těmito body systém řízení dodávky tepla obvykle provádí lineární nebo polynomiální interpolaci.\n\n"}
{"id": "187589", "url": "https://cs.wikipedia.org/wiki?curid=187589", "title": "Jiří Grossmann", "text": "Jiří Grossmann\n\nJiří Grossmann (20. červenec 1941 Praha – 5. prosinec 1971 Praha) byl český komik, humorista, zpěvák, textař, divadelní autor a muzikant spjatý s divadlem Semafor. Tvořil autorskou a hereckou dvojici s Miloslavem Šimkem (Š+G). Nazpíval duety s Naďou Urbánkovou či Miluškou Voborníkovou. Jeho tvorba se Šimkem patřila ve své době (přelom 60. a 70. let) k vrcholu české politické satiry, psali však i texty a skeče ryze absurdního rázu. \n\nSvou jedinou filmovou roli ztvárnil v muzikálu z pera Jiřího Šlitra a Jiřího Suchého \"Zločin v šantánu\" (1968). \n\nKdyž byl Jiří Grossmann na vojně, byla mu poprvé diagnostikována Hodgkinova choroba (která byla v té době prakticky neléčitelná a kvůli tomu byl propuštěn do civilu); tehdy se ale ještě podařilo onemocnění chirurgickým zákrokem odstranit. V té době také potkal svou budoucí manželku Janu Bonhardovou. Hlásil se na filozofickou fakultu, tam ho ale nevzali, a tak začal studovat ČVUT. Během studií na stavební fakultě, kterých později zanechal, hrál na kontrabas a zpíval v kapele Dixie Party a později hrál po večerech v klubu Olympik. Zde se seznámil s Miloslavem Šimkem. Začali se scházet (převážně v kavárně Slavii) a psát spolu své první společné povídky a hry. Jejich první hra nesla název \"V tomhle teta nehraje.\" Když prý Grossmann se Šimkem vymýšleli a psali své povídky, seděli u kulatého stolu s popelníčkem. Vzhledem k tomu, že Šimek byl zapřísáhlý nekuřák, kouřil cigarety jen Grossmann a kouř vždy foukal „omylem“ přímo Šimkovi do očí. \n\nS Jiřím Brabcem založil skupinu Country Beat Jiřího Brabce. Mnoho písní, které pro tuto skupinu napsal, poté zpíval sám nebo je zpívali jiní zpěváci (např. Naďa Urbánková nebo Pavel Bobek). V roce 1967 dostali Grossmann se Šimkem nabídku od Jiřího Suchého (Jiří Šlitr s tím původně nesouhlasil, neboť se mu nelíbil jejich druh humoru), aby se začlenili do divadla Semafor, což s radostí udělali. Zde pak vystupovali se svými pásmy scének, písniček a povídek (\"Besídka zvláštní školy, Návštěvní dny, Večer pro otrlé aneb pět Pupáků\" atd.). Jiří Grossmann se kvůli Semaforu vzdal kariéry zpěváka (pravidelně ale zpíval v rámci jejich semaforských pořadů) a Miloslav Šimek zanechal svého povolání pedagoga. \n\nKdyž mu bylo 28 let a jeho kariéra se Šimkem byla na vrcholu, jeho nemoc se ozvala znovu. Jak se jeho pobyty v nemocnici stávaly delšími a častějšími, Grossmann si uvědomoval, že jeho předčasná smrt se blíží, a tuto náladu zpodobnil v jednom ze svých nejslavnějších textů – písni \"Závidím\", kterou napsal pro Naďu Urbánkovou. Měsíc před svou smrtí byl Jiří Grossmann na vlastní přání ještě převezen z nemocnice do Semaforu, kde se z jeviště naposledy rozloučil se svými diváky, kolegy a přáteli. Když mu poté hlediště tleskalo, pravděpodobně to již ani neslyšel. Hned po rozloučení ho odvezla sanitka do nemocnice, ze které již nikdy nevyšel. \n\n\"„Obdivoval jsem ho, jak byl statečnej, protože on hrál a už se skoro neudržel na nohou“\" – řekl o Grossmannovi Jiří Suchý.\n\nJiří Grossmann podlehl Hodgkinově chorobě ve věku 30 let. Je pochován na Vinohradském hřbitově v Praze, jen pár metrů od svého kolegy ze Semaforu Jiřího Šlitra, který předčasně zemřel o dva roky dříve. Stejné onemocnění, kterému podlehl Jiří Grossmann, prodělali i český herec Jiří Bartoška, český zpěvák Karel Gott nebo spoluzakladatel Microsoftu Paul Allen; všichni se vyléčili. \n\n\nBylo vydáno nesčetně hudebních nosičů, které obsahují hry (Besídky, Návštěvní dny aj.) či jejich fragmenty, či povídky – vše z autorské dílny dvojice Š+G.\n\nNásledující kompilační alba jsou zaměřena pouze na písňovou tvorbu Jiřího Grossmannna:\n\n\n\n\n"}
{"id": "187591", "url": "https://cs.wikipedia.org/wiki?curid=187591", "title": "Letní biatlon", "text": "Letní biatlon\n\nLetní biatlon je letní varianta zimního biatlonu, kde lyže nahradil běh v terénu. Druhou změnou je umístění zbraně, které si závodníci nenesou s sebou, ale zbraně na ně čekají ve speciálních stojanech na střelnici. \nExistují různé varianty jako biatlon na kolečkových lyžích, biatlon na kolech nebo orientační biatlon.\n\nOd roku 2014 je Mezinárodní biatlonovou unií podporována pouze varianta letního biatlonu, při níž se soutěží na kolečkových lyžích. Tato varianta je nejbližší klasickému zimnímu biatlonu a vrcholovým sportovcům proto nejvíce pomůže při přípravě na zimní sezónu. \n\nV Česku má však varianta s klasickým během velkou tradici – jak mezi dospělými, tak mezi mladšími sportovci (závodů ve všech věkových kategoriích se každoročně zúčastňuje kolem 550 sportovců). \nČeský svaz biatlonu proto přijal nová pravidla pro podporu této formy letního biatlonu.\n\nLetní biatlon na stránkách Českého svazu biatlonu\n"}
{"id": "187592", "url": "https://cs.wikipedia.org/wiki?curid=187592", "title": "Marie Koldinská", "text": "Marie Koldinská\n\nMarie Šedivá Koldinská (* 17. června 1971 Praha) je česká historička, spisovatelka a publicistka, vystudovala obor historie na Filozofické fakultě UK (1990–1995). Interní a distanční postgraduální studium tamtéž.\n\nV roce 1995 absolvovala studijní pobyt na Forschungsschwerpunkt für Geschichte und Kultur Ostmitteleuropas v Berlíně. Specializuje se na dějiny raného novověku (zejména vyšší šlechta v Čechách v 16. a v první polovině 17. století), dějiny každodennosti, problematika války a míru v pozdním středověku a v raném novověku, historická antropologie, dějiny dějepisectví (zejména otázky metodologie).\n\nPracovala jako archivářka Okresního archivu Praha-západ, interní doktorandka, asistentka Ústavu českých dějin FF UK. Od roku 2001 vědecká pracovnice Výzkumného centra pro dějiny vědy, společného pracoviště Ústavu soudobých dějin AV ČR a Univerzity Karlovy, od roku 2003 odborná asistentka Ústavu českých dějin FF UK. Roku 2005 se na FF UK habilitovala v oboru českých dějin. Marie Koldinská publikuje v denním tisku, přednáší pro veřejnost, spolupracuje i s televizí (moderátorka pořadu Historie.cs) a s rozhlasem, a externě vyučovala i na FF ZČU.\n\n\n\n"}
{"id": "187597", "url": "https://cs.wikipedia.org/wiki?curid=187597", "title": "Miroslav Štandera", "text": "Miroslav Štandera\n\nBrigádní generál Miroslav Štandera (5. října 1918, Praha – 19. února 2014) byl československý vojenský letec. \n\nDětství prožil v Dobrušce, kde vyšel základní školu. Ve studiích pokračoval na grafické škole a stal se typografem v místní tiskárně. Roku 1936 byl přijat do Školy leteckého dorostu v Prostějově, kterou úspěšně za dva roky dokončil a nastoupil k Leteckému pluku 4 na odloučené letiště Pardubice v hodnosti desátníka. \n\nZ nacisty okupované vlasti uprchl 1. června 1939 do Polska a dále do Francie, kde vstoupil do Cizinecké legie. \n\nPo vstupu Francie do války byl v září 1939 odeslán do stíhacího střediska v Chartres, odtud k Groupe de Chasse II/10 a dále ke Groupe de Chasse I/6, kde létal v Československé skupině na stíhačkách Morane Saulnier M.S.406C1. 11. června 1940 mu v boji s Bf 109 byla prostřelena nádrž, došlo palivo a při nouzovém přistání si vážně poranil páteř. Francii opustil 26. června 1940 se sádrovým krunýřem jako jeden z posledních pilotů. \n\nV anglickém Cosfordu byl přijat do RAF s hodností Sergeant. V září 1940 zahájil stíhací výcvik na Hurricanech u 6. OTU a v říjnu byl přidělen na základnu RAF Speke u Liverpoolu k 312. čs. peruti RAF, kde létal s malými přestávkami do srpna 1942. Tehdy mu byla udělena čs. medaile za chrabrost s citací: „ rotný Štandera jest velmi dobrým pilotem, který nalétal 56 hodin operačních letů za velmi těžkých podmínek při ochraně konvojů a 14 hodin v útočných operacích nad Francií, při čemž prokázal svoji statečnost a nadšení pro boj“. \n\nPo ukončení operační túry působil jako instruktor a pak se vrátil na osm měsíců k 312. peruti. Absolvoval ještě noční výcvik stíhače na letounech Blenheim a Beaufighter. V únoru 1944 odešel k 68. noční stíhací peruti v hodnosti Pilot Officer. Vykonával noční hlídkovou činnost na letounech Beaufighter a později Mosquito v utajeném prostoru, kde se připravovaly invazní jednotky. Účastnil se i ochrany vzdušného prostoru při invazi do Normandie. Později zneškodňoval létající pumy V1 a prováděl hlídkové lety nad Severním mořem. \n\nBěhem druhé světové války nalétal jako stíhací pilot při bojové činnosti 1320 hodin. Teprve v červnu 1945 se jeho rodina, po šesti letech války dozvěděla, že přežil. V srpnu 1945 přiletěl do vlasti v hodnosti poručíka. \n\nV roce 1946 byl přecvičen v Angli na nový typ letounu Mosquito FB.VI. Po návratu byl umístěn k 24. bombardovacímu pluku v Plzni. Pak až do roku 1949 působil na Slovensku jako instruktor v hodnosti kapitána. Po únorovém převratu jej čekal vyhazov od letectva. \n\nPo složitém hledání práce se uchytil až v kovošrotu ve Stříbře. Když si pro něj přišli členové StB, nebyl doma. Byl varován sousedy a následně emigroval do Velké Británie, kde působil v RAF až do roku 1955. Pak se vyučil stříbrotepcem, v roce 1983 odešel do důchodu a přestěhoval se do Bavorska. Po sametové revoluci se v roce 1994 vrátil již do samostatné České republiky a žil v Plzni u své dcery.\n\nByl předsedou Svazu československých zahraničních letců, zapojil se do pobočky Svazu letců ČR v Plzni, Československé obce legionářské a stal se čestným členem Aeroklubu Plzeň – Letkov. Zde i v pokročilém věku se členy aeroklubu létal i s motorovými letadly.\n\nStal se čestným občanem města Plzně. Rozkazem prezidenta republiky byl povýšen roku 2000 do hodnosti generála. 5. října 2018 mu byla v Božkovské ulici v Plzni\nodhalena pamětní deska.\n\n\n"}
{"id": "187601", "url": "https://cs.wikipedia.org/wiki?curid=187601", "title": "Václav Kojzar", "text": "Václav Kojzar\n\nKapitán Václav Kojzar (26. února 1916 Stachy-Šebestov – 21. ledna 2006) byl český voják, hrdina západního protinacistického odboje. Bojoval v Africe (mimo jiné při obraně Tobrúku) a na západní frontě. Po únorovém převratu byl odsouzen ve vykonstruovaném procesu na doživotí za údajnou špionáž a velezradu. Vězněn byl 7 let. Po roce 1989 byl aktivním členem Československé obce legionářské. Roku 2006 mu byl propůjčen Řád T. G. Masaryka II. třídy.\n\n"}
{"id": "187604", "url": "https://cs.wikipedia.org/wiki?curid=187604", "title": "Západní Bug", "text": "Západní Bug\n\nZápadní Bug ( , – \"Zachodni Buh\", – \"Zachidnyj Buh\") je řeka na severozápadě Ukrajiny (Lvovská a Volyňská oblast) a v jihovýchodním Polsku, přičemž částečně tvoří jejich vzájemnou hranici a také hranici Polska s Běloruskem (Brestská oblast). Protéká územím Lublinského, Podleského a Mazovského vojvodství. Je to levý přítok řeky Narew. Je 772 km dlouhá (z toho 587 km v \"Polsku\" a 363 km tvoří státní hranice). Povodí má rozlohu 39 420 km² (z toho 19 284 km² v \"Polsku\").\n\nPramení na Podolské vysočině ve Lvovské oblasti na Ukrajině. Protéká východním okrajem Lublinské vysočiny a Podlesím.\n\n\nNa řece leží města Kamjanka-Buzka, Červonohrad, Sokal, Włodawa, Brest, Drahičyn a Wyszków.\n\nNa jaře dochází k velkému vzestupu hladiny díky tajícímu sněhu. Na podzim může docházet k náhlým povodním, které jsou způsobeny dešti. V zimě může docházet k povodním v důsledku oblevy. Nejvyšší úrovně dosahuje hladina v březnu a v dubnu a nejméně většinou v září. Zamrzá na konci prosince a rozmrzá ve druhé polovině března. Průměrný dlouhodobý průtok na dolním toku činí 158 m³/s.\n\nVodní doprava je možná do vzdálenosti 315 km od ústí. Přes přítok Muchawiec je pomocí Dněpersko-bugského kanálu spojena s řekou Pina, která je přítokem Pripjati v povodí Dněpru.\n\n"}
{"id": "187620", "url": "https://cs.wikipedia.org/wiki?curid=187620", "title": "La Libertad (Chontales)", "text": "La Libertad (Chontales)\n\nLa Libertad je městečko v Nikaragui v departmentu Chontales. Čítá asi 11000 obyvatel.\n\nVe městě se narodil revolucionář a současný prezident Nikaragui Daniel Ortega a také kardinál Miguel Obando y Bravo.\n"}
{"id": "187621", "url": "https://cs.wikipedia.org/wiki?curid=187621", "title": "Jsi můj život", "text": "Jsi můj život\n\nJsi můj život (ve španělském originále Sos mi vida) je argentinský televizní seriál, komediální telenovela. Premiérově byl vysílán v letech 2006–2007 na stanici Canal 13, natočeno bylo 231 dílů. Ústřední dvojici ztvárnili Natalia Oreiro a Facundo Arana, pro něž to byla po \"Divokém andělovi\" (1998–1999) druhá společná práce. Seriál byl natáčen v Buenos Aires a okolí, některé díly ale byly filmovány také v Německu.\n\nBoxerka Esperanza Muñozová, zvaná Monita (ze španělského „mona“ = opice), je ve svém sportu úspěšná zápasnice, která touží získat titul argentinské šampionky a následně boxovat ve velkém zápasu v Las Vegas o titul mistryně světa. Trénuje ji její přítel Enrique, přezdívaný Quique, s nímž a jeho matkou žije v nájemním domě typu conventillo v La Boce, chudé čtvrti Buenos Aires. S Quiquem, jenž se také věnuje zápasu ve volném stylu, se zná od dětství, jeho máma navíc Monitu prakticky vychovala. Dívka totiž svého otce nikdy nepoznala a její matka ji opustila, když jí bylo osm let. Jako boxerka patří mezi nejlepší v Argentině, ovšem nyní má zraněnou ruku a od sportu si musí nedobrovolně odpočinout. Kimberly, jedna z jejích kamarádek z „baráku“, jí dá tip na práci v investiční firmě Quesada Group (v originále \"Grupo Quesada\"), kde je sama zaměstnaná jako uklízečka. Monita se stane osobní asistentkou prezidenta firmy, bývalého šampiona formule 1 Martína Quesady a již na úplném začátku mezi nimi přeskočí jiskra. Šéf podniku je ovšem zasnoubený, navíc se chystá adoptovat tři sourozence z útulku, kterému jako dobrodinec pomáhá. Ve firmě získá Monita nové přátele, s nimiž může kdykoliv počítat, ale i podlé protivníky, kteří plánují převzít společnost.\n\n\n\nO druhé telenovele, v níž by byli ústřední dvojicí Natalia Oreiro a Facundo Arana, populární pár z \"Divokého anděla\", se objevily zprávy v polovině roku 2005. Oba herci se stali během \"Divokého anděla\" přáteli a byli si vědomi vzájemné chemie mezi sebou na obrazovce, společná pracovní příležitost však nastala až po osmi letech od této telenovely. Autorem námětu pro nový seriál, jenž měl pojednávat o dvou policistech, kteří se do sebe zamilují, byl programový ředitel stanice Canal 13 Adrián Suar, Oreiro však návrh odmítla. V dalších měsících ale Suár dosáhl s oběma dohody díky jinému příběhu. Samotnou Oreiro přemlouval asi půl roku, herečku mu nakonec pomohl přesvědčit sám Arana. Nový komediální seriál se měl věnovat bohatému podnikateli (Arana), který se zamiluje do chudé dívky (Oreiro), jež působí v boxu. V září 2005 ohlásil Arana svůj konec v divadelní inscenaci \"Visitando al señor Green\", v níž právě vystupoval, a začal se pod dohledem profesionálního automobilového pilota Alberta Di Giorgii učit řídit auto na závodním okruhu. Oreiro, která kvůli seriálu odložila tři zasmluvněné filmy, v nichž měla hrát, a přerušila i přípravu svého čtvrtého hudebního alba, se na roli začala připravovat boxerskými tréninky, které vedla boxerka Marcela Acuña. Zároveň kvůli fyzické náročnosti přípravy dočasně přerušila svoji vegetariánskou dietu.\n\nProdukci zajišťovala pro Canal 13 společnost Pol-ka Producciones, kterou v 90. letech 20. století založil Adrián Suar. Natáčení seriálu \"Jsi můj život\" bylo zahájeno začátkem prosince 2005. Seriál byl filmován v ateliérem Pol-ky v buenosaireské čtvrti Chacarita, využívány byly i lokace v okolí. V polovině května 2006 natáčela ústřední dvojice protagonistů let letadlem Piper PA-38 Tomahawk, který pilotoval sám Arana a vedle nějž seděla v kokpitu i Oreiro. Filmování scény, ukončené nouzovým přistáním, zabralo deset hodin ve vzduchu, produkční tým čítal 50 lidí a bylo potřeba čtyř profesionálních pilotů, pěti odborníků na speciální efekty, jednoho vrtulníku se statickou kamerou a dvou dalších letadel, které natáčely doplňkové záběry. V polovině června odletěli Oreiro a Arana s částí štábu do Německa, kde pořídili záběry v Bingenu a především v Gelsenkirchenu. Tam dvojice protagonistů navštívila zápas Argentina – Srbsko a Černá Hora hraný v rámci Mistrovství světa ve fotbale 2006. Natočený materiál byl zařazen jako součást dílů, odvysílaných jen o několik dní později. Koncem července toho roku produkce také využila argentinské zimní středisko Las Leñas v Andách. Natáčení seriálu bylo ukončeno o Vánocích 2006.\n\nV seriálu se objevilo také několik známých osobností, které ztvárnily samy sebe. V cameo rolích se tak představili zpěváci Julieta Venegas, Ricky Martin a Chayanne, samu sebe si zahrála i boxerka Marcela Acuña (zvaná Tygřice, \"La Tigresa\"), jinak boxerská trenérka Natalie Oreiro pro tento pořad. „Tygřice“ v závěrečných dílech absolvovala s Monitou důležitý zápas.\n\nJako titulní znělka posloužila píseň „Corazón valiente“ od argentinské zpěvačky Gildy, kterou Natalia Oreiro, jež se věnuje i hudební kariéře, sama producentům navrhla a nazpívala její cover verzi. Brala ji jako poctu k 10. výročí smrti zpěvačky, která v roce 1996 zemřela při autonehodě. V seriálu byly použity i písně dalších interpretů, například písně „Tu nombre“ od Cotiho a Juliety Venegas či „Ni una palabra“ od Pauliny Rubio. Pro hlavní milostný motiv protagonistů byla použita píseň „Ojos de cielo“ od španělské skupiny El Sueño de Morfeo.\n\nČeské znění vyrobila v roce 2007 Brněnská soukromá televize pro společnost FTV Prima pod režijním vedením Luboše Ondráčka a Jiřího Kubíka. Překlad byl dílem větší skupiny překladatelů. Natalii Oreiro potřetí, po \"Divokém andělovi\" a \"Kachoře\", nadabovala Ivana Andrlová.\n\nPůvodně plánovaná premiéra úvodního dílu měla proběhnout 9. ledna 2006, po Novém roce však posunuta o týden. První díl tak byl na obrazovkách stanice Canal 13 uveden 16. ledna 2006, seriál byl poté vysílán ve všední dny po 21. hodině. Závěrečná, téměř hodinová epizoda byla krátce před svým uvedením z rozhodnutí televize rozdělena na dva kratší díly, z nichž ten druhý odvysílán 9. ledna 2007. S touto úpravou tak celkem vzniklo 231 dílů, v mezinárodním vysílání je však finále seriálu vysíláno ve spojené podobě, tedy s 230 díly.\n\nV Česku byl seriál premiérově vysílán na TV Prima od 9. března 2007 do 8. února 2008. Uváděn byl v pracovní dny v ranním a dopoledním čase, před 9. nebo 10. hodinou. Jednalo se o vůbec poslední latinskoamerickou telenovelu, která na Primě byla uvedena; vysílání tohoto žánru bylo na kanálech skupiny Prima obnoveno až po několikaleté přestávce na stanici Prima Love. České vysílání v neatraktivním ranním čase patrně souviselo s opatrností programových pracovníků, kteří tak reagovali na nízkou sledovanost předchozích telenovel na Primě. Nepomohla ani skutečnost, že seriál \"Jsi můj život\" byl ve světě populární a že se v něm jako protagonisti objevují Natalia Oreiro a Facundo Arana z \"Divokého anděla\", druhé nejsledovanější telenovely v Česku.\n\nSeriál \"Jsi můj život\" se v Argentině stal divácky velmi úspěšným, už úvodní díl byl nejsledovanějším pořadem dne, neboť překonal i reprízu populárního sitcomu \"Casados con hijos\", místní adaptace amerického seriálu \"Ženatý se závazky\". Po jednom měsíci vysílání měl průměrnou sledovanost asi 2,5 milionu diváků, a také v dalších týdnech obvykle býval na první příčce žebříčků sledovanosti, takže se \"Jsi můj život\" stal celkově nejsledovanějším seriálem v Argentině roku 2006. Průměrná sledovanost jednoho dílu byla kolem tří milionů diváků. Seriál byl nominován na pět cen Clarín 2006, z nich tři proměnil ve vítězství. V roce 2006 získal pořad z jedenácti nominací v sedmi kategoriích celkem čtyři ceny Martína Fierra (pro nejlepší komediální seriál, nejlepšího herce v hlavní roli komediálního seriálu (Arana), nejlepší herečku v hlavní roli komediálního seriálu (Oreiro) a nejlepšího herce ve vedlejší roli komediálního seriálu (Belloso)) a za rok 2007 byl nominován ve třech kategoriích na další čtyři ceny Martína Fierra.\n\nKritika hodnotila seriál dobře, povšimla si také podobnosti s \"Divokým andělem\", kdy byl v obou případech vztah hlavních hrdinů vystavěn obdobným způsobem. On (Arana) je bohatý a úspěšný, ona (Oreiro) chudá, impulzivní a dobromyslná. Rozdíl však panuje v žánru; zatímco \"Divoký anděl\" je melodramatická telenovela, \"Jsi můj život\" je komediální seriál, který se netočí zcela pouze kolem romance dvou protagonistů. Téma nepravděpodobné lásky je zde vyváženo množstvím absurdity, situačního humoru, kýčovitými předěly a karikaturami postav. Dle deníku \"Clarín\" se vedle ústřední dvojice vyvinula díky scenáristům řada dalších romantických vztahů jiných postav, které měly na centrálním příběhu relativní autonomii, přičemž každý z nich disponoval specifickým přístupem. Chváleny byly, kromě protagonistů, také výkony jiných herců, například Carly Peterson, Fabiany Garcíi Lago či Marcela Mazzarella. I když se nejednalo o klasickou telenovelu, některé epizody mohou být podle deníku \"La Nación\" srovnávány s díly uznávaných autorů telenovelového žánru, jako jsou Abel Santa Cruz, Alberto Migré či Delia Fiallo. V březnu 2007 byl seriál prodán již do 52 zemí Ameriky, Evropy i Asie. Populárním se seriál stal například v Polsku.\n\nDíky úspěchu seriálu \"Jsi můj život\" vznikly, jak je v žánru telenovel zvykem, také jeho remaky. Jako první byla natočena mexická adaptace \"Un gancho al corazón\" (2007–2008). V letech 2007 a 2008 vznikla také portugalská verze \"Deixa-me Amar\", kterou v letech 2010–2011 následovala další evropská varianta: polský seriál \"Prosto w serce\".\n\n"}
{"id": "187622", "url": "https://cs.wikipedia.org/wiki?curid=187622", "title": "Albertaceratops", "text": "Albertaceratops\n\nAlbertaceratops („rohatá tvář z Alberty“) byl první dinosaurus, formálně popsaný v roce 2007. Je znám ze severoamerického souvrství Judith River, datovaného na svrchnokřídový stupeň kampán (~75 Ma). Jednalo se o zástupce čeledi Ceratopsidae, úspěšné skupiny ptakopánvých dinosaurů, rozšířených v období svrchní křídy.\n\n\"Albertaceratops\" dosahoval délky asi 6 metrů a hmotnosti kolem 3500 kilogramů, patřil tedy k poměrně velkým ceratopsidům. Zvláštností tohoto rohatého dinosaura je kombinace dlouhých nadočnicových rohů a centrosaurinní lebky, což z něj dělá nejbazálnějšího (vývojově nejprimitivnějšího) známého zástupce podčeledi Centrosaurinae. \"Albertaceratops\" byl objeven v roce 2001 a původně byl znám pod prozatímním názvem \"Medusaceratops\" (\"Medúzina rohatá tvář\").\n\n\n"}
{"id": "187626", "url": "https://cs.wikipedia.org/wiki?curid=187626", "title": "Luigi Cherubini", "text": "Luigi Cherubini\n\nMaria Luigi Carlo Zenobio Salvatore Cherubini (14. září 1760, Florencie – 15. března 1842, Paříž) byl italský a francouzský hudební skladatel.\n\nNarodil se v rodině hudebníka. Vážně se začal hudbou zabývat už v šesti letech a ve třinácti zkomponoval Te Deum, Credo, Miserere, mši a Dixit. V osmnácti si získal pozornost velkovévody a později císaře Leopold II., který mu poskytl trvalou finanční podporu. To mu umožnilo studovat skladbu a kontrapunkt u Giuseppe Sartiho (1729–1802) v Bologni. Giuseppe Sarti byl vyznavačem římské školy a doporučil Cherubinimu, aby nepodlehl lákání neapolské operní školy a za své vzory raději zvolil Palestrinu a jeho současníky. Cherubini tak studoval, opisoval a analyzoval partitury mistrů římské školy, což mu přišlo velmi vhod později ve funkci ředitele pařížské konzervatoře, kdy vystupoval jako přísný strážce zákonů harmonie a kontrapunktu, s jehož autoritou měli potíže i Hector Berlioz a César Franck.\n\nPod vlivem této výchovy probíhala první etapa jeho skladatelské činnosti, ve které psal hudbu převážně na liturgické texty. Nicméně stále více a více ho přitahovalo operní jeviště. Jeho první významná opera , \"Quinto Fabio\", měla premiéru v roce 1780 v Alexandrii. Rychle za sebou následovalo dalších šest oper uvedených v různých italských městech.\n\nV roce 1784 byl Cherubini pozván do Londýna, kde zkomponoval a uvedl dvě opery: \"La Finta Principessa\" a \"Giulio Sabino\", které mu vynesly jmenování dvorním skladatelem. Z Londýna odešel do Paříže, která se, kromě krátkého pobytu v Itálii v zimě roku 1787, stala jeho druhým domovem. Přišel sem v době zuřící války stoupenců Picciniho a Glucka, z nichž první představoval typickou italskou operní školu zaměřenou na pěveckou virtuositu, zatímco druhý přinášel nového ducha hudebního dramatu.\n\nNeklidná léta 1788 až 1805 prožil i Cherubini ve starostech o svou existenci. Zkomponoval celouřadu oper, ale bez většího úspěchu, snad i proto, že svá díla uváděl v malém divadle \"Theatre de la Foire Saint-Germain\", neboť Velká opera jeho opery nepřijímala. Když v roce 1795 vznikla pařížská konzervatoř byl jmenován jedním z jejích inspektorů. To však nikterak nezmenšilo jeho existenční potíže.\n\nV roce 1805 přijal pozvání do Vídně, kde následujícího roku uvedl operu \"Faniska\", která měla velký úspěch. Byla vysoce oceněna nejen publikem, ale i předními vídeňskými skladateli včetně Haydna a Beethovena. Nezískal si však přízeň Napoleona I., který dával přednost lehčí hudbě oper Paisiella a Zingarelliho a to ani po návratu do Paříže novou operou \"Pygmalion\".\n\nCherubini svůj neúspěch v boji o uznání těžce nesl a kromě toho onemocněl. Přijal proto pozvání prince de Chimay k rehabilitaci na svém zámku v Chimay. Prakticky nekomponoval a věnoval se botanice a kreslení. U příležitosti vysvěcení kostela byl požádán o zkomponování slavnostní mše. Výsledkem byla \"Messe in F\", která zcela změnila jeho život. Napsal sice ještě pět oper, ale těžiště jeho práce se přesunulo do oblasti chrámové a symfonické hudby.\n\nV roce 1815 ho pozvala Londýnská filharmonická společnost (\"London Philharmonic Society\") do Londýna a objednala symfonii, ouverturu a kompozici pro sbor a orchestr. Úspěch koncertů zvýšil jeho zahraniční prestiž. Kromě toho po nástupu Ludvíka XVIII. na trůn získal i ve Francii konečně postavení odpovídající jeho schopnostem. Byl jmenován královským hudebním superintendantem a ředitelem pařížské konzervatoře. Nejenže v této době vznikla jeho největší díla, ale měl vliv i na výchovu nové generace francouzských hudebních skladatelů, kteří uskutečňovali Cherubiniho ideály.\n\nKonzervativní Cherubini se mj. dostal do sporu s mladým Berliozem (jejich spory pokračovaly i po Berliozově odchodu z konzervatoře), ale to už byl spor s nastupujícím novým hudebním směrem – romantismem, pro který stárnoucí umělec nenalezl pochopení.\n\nKromě vrcholných děl chrámové hudby, která je dnes považována za nejcennější Cherubiniho dědictví, dokončil v roce 1835 i své hudebně vědecké a pedagogické životní dílo \"Cours de contrepoint et de fugue\".\n\nZemřel v Paříži 15. března 1842 ve věku 81 let a je pochován na pařížském hřbitově Père-Lachaise.\n\nCherubini zanechal na 450 děl, z nichž téměř sto vyšlo i tiskem. Mezi nimi najdeme 26 mší, 2 rekviem, 6 klavírních sonát, 5 smyčcových kvartet, symfonii, oratorium, 35 oper a 38 motet, řadu litanií, kantát a drobnějších skladeb.\n\n\n\n\n"}
{"id": "187628", "url": "https://cs.wikipedia.org/wiki?curid=187628", "title": "Psí vojáci", "text": "Psí vojáci\n\nPsí vojáci byla pražská undergroundová skupina působící v letech 1979–2011 a 2012–2013, jejíž ústřední postavou byl až do své smrti zpěvák, pianista, skladatel a textař Filip Topol. Skupinu založil už v roce 1979 se svými tehdejšími spolužáky ze základní školy bubeníkem Davidem Skálou a baskytaristou Janem Hazukou. Kapela patřila k nejdůležitějším seskupením českého předrevolučního undergroundu.\n\nNázev\" Psí vojáci\" si zvolili podle válečného spolku indiánského kmene Šajenů z románu Thomase Bergera \"Malý velký muž\". Hudba Psích vojáků má kořeny ve světovém undergroundu, značný je však i vliv skladatelů druhé půle 18. století. Filip Topol příležitostně vystupoval také sám s pianem a repertoárem ze svých sólových alb, která jsou jeho niternou výpovědí.\n\nV srpnu 2011 skupina ukončila činnost, nakrátko obnovena byla v říjnu 2012, a to v původní sestavě, ale smrt Filipa Topola v červnu 2013 znamenala pro kapelu definitivní konec.\n\nPsí vojáci poprvé veřejně vystoupili už v roce 1979 na IX. Pražských jazzových dnech a vzápětí se stali předmětem zájmu Státní bezpečnosti. Bylo jim tehdy pouhých 13 let. Filip Topol u svého prvního výslechu ještě ani neměl občanský průkaz. Skupina nemohla veřejně vystupovat a účastnila se jen soukromých undergroundových akcí (jako například na Hrádečku u Václava Havla). Během několika let skupina prošla změnami stylu i obsazení. Zpočátku textařsky spolupracovala s Filipovým bratrem Jáchymem, později začal skládat texty sám Filip. Od poloviny 80. let kapela vystupovala pod krycím názvem P.V.O. (Psí vojáci osobně) a její domovskou scénou se stal pražský Juniorklub Na Chmelnici (nyní působící v Paláci Akropolis).\n\nPo roce 1989 se Psí vojáci stali oblíbenou koncertní atrakcí a kromě klubových koncertů se účastnili i řady festivalů. Podnikli klubová turné po Maďarsku, Rakousku, Německu a Holandsku, představili se na festivalech v Belgii a ve Francii. Jejich písně byly použity ve filmech (\"Žiletky\" režiséra Zdeňka Tyce, kde si Filip Topol zahrál hlavní roli), podíleli se i na scénické hudbě k několika divadelním představením.\n\n„V Psích vojácích bylo vždycky něco punkovýho. Pankáče oslovujeme jiným způsobem, než skutečně punkový kapely, ale mám za to, že s tím, co oni cítí, máme hodně společnýho.“ (Filip Topol v rozhovoru pro \"Rock & Pop\" 11/99)\n\n\n\n\n\n\n\nOficiální web skupiny Psí vojáci\n"}
{"id": "187652", "url": "https://cs.wikipedia.org/wiki?curid=187652", "title": "Hellcat", "text": "Hellcat\n\nNázev Hellcat může mít několik významů:\n\n"}
{"id": "187656", "url": "https://cs.wikipedia.org/wiki?curid=187656", "title": "Subud", "text": "Subud\n\nSubud je celosvětové duchovní hnutí vzniklé okolo roku 1930 v Indonésii; zakladatelem je „Bapak“ Muhammad Subuh Sumohadiwidjojo (1901-1987), autor koncepce duchovních cvičení latihan. Název je akronymem slov sanskrtského původu \"Susila, Budhi, Dharma\" a znamená přibližně \"„vnitřní síla“\". Subud bývá také označován za náboženské hnutí, avšak nemá oficiální vyznání víry a členy jsou osoby různých konfesí. V současnosti má hnutí zhruba 13 000 členů v 80 zemích světa.\n"}
{"id": "187657", "url": "https://cs.wikipedia.org/wiki?curid=187657", "title": "Krkonošská sedmdesátka", "text": "Krkonošská sedmdesátka\n\nKrkonošská sedmdesátka je závod družstev v běhu na lyžích na 70 km, který pořádá TJ Lokomotiva Trutnov. V dřívějších letech závodila desetičlenná družstva klasickou technikou na trati vedoucí po hlavním hřebeni Krkonoš. V současné době závodí pouze pětičlenná družstva, jezdí se volnou technikou a trať vede mezi Špindlerovým Mlýnem a Janskými Lázněmi v okolí vrcholů Stoh, Liščí hora, Černá hora. Hlavním důvodem opakované změny trati (a zrušení letní varianty závodu na horských kolech) je ochrana přírody.\n\nKromě hlavního závodu (muži 70 km) existují také další kategorie (ženy 50 km, muži 50 km, ženy 23 km, veteráni 23 km), které se jedou ve stejný den.\n\nZávod je méně populární než známá Jizerská 50. Hlavní rozdíly mezi těmito závody jsou:\n\n\n"}
{"id": "187659", "url": "https://cs.wikipedia.org/wiki?curid=187659", "title": "Brná (Potštejn)", "text": "Brná (Potštejn)\n\nBrná () je ves v okrese Rychnov nad Kněžnou, jedna ze dvou částí obce Potštejn. Leží ve výšce 348 m n. m. na Třebovské tabuli 1,5 km jihovýchodně od Potštejna. Při sčítání lidu roku 2001 měla Brná 51 domů a 156 obyvatel.\n\nVes se poprvé připomíná roku 1356. Na horním konci je bývalý barokní hospodářský dvůr z doby kolem roku 1685, zachovaná brána s erbem rodu Dobřenských, ve dvoře rondel a bývalá máselnice. Dále se zde nachází kaple se zvonicí na pilířích z 19. století a kamenný kříž z roku 1793.\n"}
{"id": "187662", "url": "https://cs.wikipedia.org/wiki?curid=187662", "title": "Velešov (hrad)", "text": "Velešov (hrad)\n\nVelešov je zřícenina hradu u Potštejna v okrese Rychnov nad Kněžnou. Nachází se na strmém stejnojmenném kopci asi jeden kilometr severozápadně od hradu Potštejn. Od roku 1964 je chráněn jako kulturní památka ČR. Z hradu, který stál jen krátkou dobu ve čtrnáctém století, se dochovaly terénní relikty a drobné fragmenty zdí.\n\nOkolo roku 1339 oblehl nedaleký Potštejn, jenž vlastnil loupeživý rytíř Mikuláš z Potštejna, markrabě Karel. Podařilo se mu ho dobýt a rozbořit. Mikuláš při obléhání zemřel. Markrabě Karel zakázal jeho obnovu a páni z Potštejna si na sousedním vrchu založili hrad Velešov. První písemná zmínka o něm pochází z roku 1356, kdy král Karel IV. nechal Potštejn obnovit a přikoupil k němu panství, do kterého spadal i Velešov. Ten tak ztratil na významu a byl opuštěn. V letech 1771–1773 zde hrabě Jan Antonín Harbuval Chamaré neúspěšně hledal poklad a hrad výrazně poškodil. Kámen z rozebraných zdí se tehdy lanovkou dopravoval do Potštejna, kde byl použit na stavbu zdi okolo zámeckého parku.\n\nNa jihu areálu se nacházelo předhradí ve tvaru lichoběžníku, do něhož vedla cesta přes šíjový příkop. Kromě drobných fragmentů obvodové hradby zůstala plocha předhradí beze stop zástavby. Příkop chránil i boční strany předhradí a na severu navazoval na druhý šíjový příkop, za kterým stávalo hradní jádro s obdélníkovým půdorysem. Na západní a snad i na čelní straně ho chránil parkán, ze kterého se do jádra pravděpodobně vstupovalo. Svým charakterem nejspíše patřilo k tehdy módním hradům s dvoupalácovou dispozicí. Dvouprostorový palác stál v nejzazším místě na severní straně, ale je podobná stavba stála nejspíše i na protilehlé jižní straně nádvoří, kde se však nádvorní stěna zcela zanikla, a proto je podoba zástavby v této části hradu nejednoznačná.\n\nNa vrchol kopce vede odbočka z červeně značené turistické trasy a také Naučná stezka Velešov. V roce 2008 byl vrchol odlesněn a upraven na vyhlídku.\n\n"}
{"id": "187665", "url": "https://cs.wikipedia.org/wiki?curid=187665", "title": "Potštejn (hrad)", "text": "Potštejn (hrad)\n\nRozsáhlá zřícenina hradu Potštejn leží na zalesněném kuželovitém návrší jihovýchodně od obce Potštejn ve východních Čechách a je dominantou střední části Podorlicka. Jiná zřícenina hradu Potštejn leží nedaleko Žinkov v okrese Plzeň-jih.\n\nNa hradním vrchu stávalo již v pravěku hradiště, které bylo poškozené, nebo zcela zničené stavbou středověkého hradu. Podle nalezené keramiky bylo osídleno v době lužické a slezskoplatěnické kultury.\n\nGotický hrad byl vystavěn v souvislosti s kolonizací povodí středního toku Divoké Orlice Půtou z Potštejna z rodu západočeských Drslaviců zřejmě na konci 13. století. V části literatury se pro dobu vzniku hradu uvádí rozmezí let 1270 až 1287. V roce 1312 jsou zmiňováni majitel hradu Procek z Potštejna a jeho syn Mikuláš a to v souvislosti se sporem obou osob s pražskou patricijskou rodinou Prošů. Mikuláš z Potštejna pak v následujících letech patřil k největším odpůrcům Lucemburků v Čechách a stal se loupeživým rytířem. Proto byl hrad v roce 1339 markrabětem Karlem obležen, během 9 týdnů dobyt, zabrán a rozbořen. Mikuláš z Potštejna byl při obléhání hradu zabit. V roce 1341 král Jan Mikulášovým synům většinu zboží vrátil, avšak Potštejn si ponechal. Půticové proto přenesli své sídlo na nedaleký Velešov.\n\nV roce 1356 Karel IV. od Mikulášových potomků Potštejn odkoupil a přistoupil k obnově hradu, který se měl stát centrem královského potštejnského panství. Před rokem 1371 Karel IV. hrad zastavil opolskému knížeti Bolkovi, který je zde doložen ještě o pět let později. V roce 1396 král Václav IV. hrad zastavil Jindřichovi Lacembokovi z Chlumu a o dvě léta později moravskému markraběti Prokopovi. V roce 1399 byl hrad neúspěšně obléhán vojsky panské jednoty, která vystoupila proti Václavovi IV. V roce 1410 král Václav postoupil hrad své manželce Žofii, ale současně jej udělil do zástavy Hynkovi Krušinovi z Lichtenburka.\n\nPo smrti královny Žofie v roce 1425 se hrad dostal králi Zikmundovi, který jej v roce 1429 dal do zástavy Půtovi nejmladšímu z Častolovic, hlavnímu odpůrci husitství ve východních Čechách. Brzy na to byl hrad obležen východočeskými sirotky a po půlročním obléhání dobyt. Po Půtově smrti přešel na jeho matku kněžnu Annu Osvětimskou, která postoupila zástavní právo již zmíněnému Hynkovi Krušinovi z Lichtenburka. Jeho syn Vilém Krušina všechna svá práva v roce 1454 postoupil Jiřímu z Poděbrad, jemuž patřilo sousední litické panství. Význam Potštejna v této době poklesl, neboť Jiří sídlil na Liticích. S jeho svolením se hrad stal posledním útočištěm husitského hejtmana Bedřicha ze Strážnice, který zde v roce 1459 zemřel.\n\nPo smrti krále Jiřího přešly jeho východočeské statky na syna Bočka z Poděbrad, který je záhy postoupil svému bratrovi Jindřichovi Münsterberskému. Ten z důvodu velkého zadlužení v roce 1495 litické panství prodal a současně postoupil zástavní práva k panství potštejnskému Vilémovi z Pernštejna. V roce 1497 změnil král Vladislav Jagellonský zástavu v dědičnou držbu a hrad se stal na více než půlstoletí významnou oporou rodu Pernštejnů ve východních Čechách.\n\nVilém z Pernštejna v průběhu první čtvrtiny 16. století hrad nákladně přestavěl v rezidenční a správní centrum pernštejského dominia ve východním Hradecku. Z doby jeho nástupce, syna Vojtěcha z Pernštejna, se dochoval řád pro potštejnského úředníka, který obsahuje i jmenný seznam zaměstnanců na Potštejně a výši jejich půlročního platu. Na hradě a v podhradí žilo 43 osob vrchnostenského personálu včetně čeledě poplužního dvora. Na prvním místě seznamu je uveden potštejnský purkrabí Jan Okrouhlický s platem 40 kop grošů. Po Vojtěchově smrti v roce 1534 se ujal statků jeho bratr Jan zvaný „Bohatý“, kterému se nepodařilo odvrátit hrozící finanční kolaps rozlehlého pernštejnského dominia. Jeho syn Jaroslav, který převzal správu Potštejna v roce 1548, byl donucen větší část rodových statků postupně rozprodat. V roce 1556 se spojené potštejnsko-litické panství dostalo do držení rýnského falckraběte Arnošta, který jej po dvou letech rozdělené na několik větších i menších částí opět prodal. Nově vymezené potštejnské panství získal Václav Hrzán z Harasova a na Jenštejně.\n\nDo doby Václavova syna Adama Šťastného, který se otcovského majetku ujal v roce 1576 po předcházející poručnické správě, spadá částečná renesanční obnova horního hradu, která však přispěla k narůstajícímu zadlužení majitele. Po smrti Adama Šťastného v roce 1598 na místě jeho dcery Anny Kateřiny spravoval Potštejn Adam starší Hrzán z Harasova, majitel nedalekého lanšpersko-lanškrounského panství. Po roce 1603, kdy se Anna Kateřina ujala správy majetku, význam hradu slábne. Hlavním sídlem vrchnosti se stal tzv. Dvoreček v Kostelci nad Orlicí a na hradě nadále pobývala již jen část správního personálu. Kvůli vysokému zadlužení byla Anna Kateřina v roce 1629 donucena panství prodat císařskému generálovi Kašparovi z Grambu. Ten část panství, tvořenou městem Kostelec nad Orlicí a k němu přilehlými obcemi odkázal jezuitské koleji sv. Klimenta na Starém Městě pražském a zmenšeného potštejnského statku se ujala jeho dcera Františka Magdalena provdaná za Václava Zárubu z Hustířan.\n\nV majetku tohoto rodu hrad a panství zůstaly dalších více než 100 let. Hrad postupně pustl, avšak ještě v roce 1681 jej Bohuslav Balbín označil za obyvatelný. V roce 1746 prodala dcera posledního mužského zástupce Zárubů z Hustířan hrad a městečko Potštejn s částí vsí slezskému emigrantovi Janu Ludvíkovi Harbuvalovi Chamaré, který nechal v městečku vybudovat nový zámek. Aktivity tohoto rodu se na vnějším vzhledu hradu Potštejna podepsaly výrazným způsobem, a to v dvojím ohledu. V obvodu hradu vznikly nové sakrální stavby, ale zároveň došlo k devastaci řady objektů následkem hledání tzv. Potštejnského pokladu.\n\nV závěru 19. století se stal hrad Potštejn oblíbeným výletním místem potštejnských letních hostů i vzdálenějších návštěvníků. Významnější zabezpečovací práce byly zahájeny až v závěru 30. let 20. století, kdy hradní areál získal Klub československých turistů, v době okupace však byly práce nuceně zastaveny. V roce 1945 byl velkostatek Dobřenských z Dobřenic konfiskován, hrad přešel do majetku České obce sokolské a pak státních lesů. V sedmdesátých letech vznikl plán nákladného statického zajištění zříceniny, z něhož bylo v roce 1976 realizováno pouze zastřešení 4. brány. V osmdesátých letech byl hrad přičiněním hnutí Brontosaurus zbavován náletových křovin a došlo i na drobné konzervační práce. V té době byla do podoby kulisy sanována přední část 5. brány.\n\nHrad Drslaviců se s velkou pravděpodobností rozkládal pouze ve vrcholové partii kopce a svou plochou se zřejmě kryl s dnešním horním hradem. Patrně se jednalo o hrad bergfritového typu. Druhá stavební fáze spadá do období krále Karla IV., kdy byl hrad obnoven a rozšířen mimo jiné o nedochovanou hospodářskou budovu, následující za dnešní 5. branou. Práce řídil purkrabí Půta nejstarší z Častolovic. Tato fáze výstavby skončila pravděpodobně ještě před rokem 1360, kdy je poprvé doložena existence hradní kaple.\n\nVýznamnou fázi stavebního vývoje hradu představují aktivity Viléma z Pernštejna, který přestavěl horní hrad a podstatně rozšířil obranný systém. Nechal vybudovat přístupový koridor a dva nové hradební okruhy. Součástí středního, který měl nést hlavní tíhu obrany, byly tři půlkruhové bašty, velká jižní bašta a vstupní brána s další nepravidelnou baštou. Hradba dosahovala průměrné šíře 1,4 m a ve výši šesti metrů byla ukončená ochozem s předprsní zídkou (zřejmě s cimbuřím). Bašty byly opatřeny střílnami, které umožňovaly nasazení těžších palných zbraní. Nejpozoruhodnějším obranným prvkem je dnešní 2. brána, kterou předcházel oboustranně vyzděný příčný příkop s padacím mostem. K bráně přiléhající část koridoru byla zaklenuta a celá bašta obsypána zeminou. Vznikl bolwerk (velká zemní bašta, charakteristická pro pozdně středověké pevnostní systémy), na jehož korunu bylo možné umístit řadu těžkých děl k obraně úseku, kde terén kladl útočníkům nejmenší překážky. Studna byla chráněna válcovou věží spojenou s hradbou koridoru zděnou šíjí. Přestavba horního hradu vyústila v téměř souvislou obvodovou zástavbu s množstvím kamenných architektonických článků.\n\nRenesanční adaptace některých částí horního hradu v době Adama Šťastného z Harasova představuje ve srovnání s dobou Pernštejnů svým rozměrem spíše jen epizodu, nicméně podílel se na ni Ital Burian Gozzi, který byl angažován na stavbách zámku v Doudlebech nad Orlicí a tzv. Dvorečku v Kostelci nad Orlicí. Úpravy postihly zejména pátou bránu zvýšenou o čtvrté patro a navazující severovýchodní křídlo. Tyto objekty zřejmě převzaly rezidenční funkci na místě poněkud těsnějších prostor nejstaršího jádra hradu.\n\nStavební aktivity rodu Harbuval Chamaré vedly k vytvoření objektů, které dnes patří k nejdochovanějím stavbám potštejnského hradu a výrazně určují jeho dnešní kolorit. Manželka Jana Ludvíka, Anna Barbora ze Sanningu nechala mezi lety 1750–1752 ve východní části horního hradu vybudovat kapli sv. Jana Nepomuckého, přesahující směrem do nádvoří původní půdorys hradního paláce. V roce 1762 kaple vyhořela, byla záhy opravena, avšak v průběhu 19. století se změnila ve zříceninu. Anna Barbora také v roce 1754 nechala vystavět z městečka na hrad křížovou cestu, vycházející od kostela sv. Vavřince, která z části sledovala původní přístupovou cestu k hradu. Její ústřední místo, Kalvárie, bylo situováno do severní části bolwerku u druhé brány. Vyvrcholením těchto aktivit byla výstavba kaple Svatých schodů ve svahu mezi dolním nádvořím a parkánem horního hradu mezi lety 1762–1766, která je dnes vůbec nejlépe dochovaným objektem potštenského hradu. V roce 1831 byla tato kaple opravena a nově zasvěcena sv. Janovi Nepomuckému, neboť kaple na horním hradě byla již značně zchátralá.\n\nPříběh pokladu, který měl být ukryt na hradě Potštejně, je známý zejména prostřednictvím historické povídky Aloise Jiráska, uveřejněné poprvé v roce 1881 v časopise Světozor. Na jeho počátku stojí Jan Antonín Harbuval Chamaré, syn Jana Ludvíka, který na rozdíl od svého otce uvěřil starším pověstem o ukrytém pokladu a desítky let věnoval marnému pátrání. Jeho naděje povzbudil mylný výklad nápisu na jednom z potštejnských opracovaných kamenů, Nápis, který je špatně čitelný si lidé vykládali různě. Nejnovější výzkum se přiklání ke znění: \"Signat Thau postes: deitas exterreat hostes\" (podle překladu Bohumila Ryby: \"Thau označuje veřeje, Bůh nechť zastraší nepřátele\".) Výsledkem intenzivního pátrání bylo vytvoření mnoha desítek metrů chodeb pod úrovní horního hradu, které vedlo k destrukci části zdiva dochovaných budov. Přesný přehled o těchto snahách nám podává plán hradu se zaznačenými chodbami, který se dochoval jako příloha rukopisných pamětí Jana Antonína Harbuvala Chamaré.\n\nPo roce 1989 se hrad Potštejn stal majetkem obce, která jej (v roce 1994) zpřístupnila veřejnosti.\nSoučasně započala rozsáhlá postupná konzervace dochovaného zdiva a celková úprava areálu. V rámci těchto aktivit byly prostory čtvrté brány adaptovány pro potřeby správce hradu a nově byla zastřešena kaple horního hradu. O hrad se dobrovolnicky stará skupina převážně místních seniorů zvaná Dědkostav.\n\n\n\n"}
{"id": "187666", "url": "https://cs.wikipedia.org/wiki?curid=187666", "title": "Filip III. Španělský", "text": "Filip III. Španělský\n\nFilip III. (14. dubna 1578, Madrid – 31. března 1621, Madrid) z dynastie rodu Habsburků, král Španělska 1598–1621, král Portugalska 1598–1621. Syn Filipa II. a Anny Habsburské. Vzal si za manželku Markétu Rakouskou (1584–1611), která byla dcerou Karla II. Štýrského a Marie Anny Bavorské.\n\nJeho vláda se vyznačovala narůstáním vnitřní krize říše (hosp. potíže, korupce státní správy, vzrůstání výdajů dvora). Způsobené mimo jiné neomezeným vlivem králova favorita Francisca Goméze, vévody z Lermy. V zahraniční politice prosazoval mírová řešení (smlouvy s Holandskem a Anglií). V prvních letech třicetileté války obsadila jeho armáda Rýnskou Falc (kde byl falckrabětem a kurfiřtem Fridrich Falcký). Oblast kultury a umění prožívala za jeho vlády velký rozmach.\n\nFilip III. byl syn čtvrté ženy Filipa II. Žádná z předchozích manželek krále mu neporodila dítě mužského pohlaví – následníka trůnu. První manželka – portugalská infantka – Marie mu sice již jednoho syna porodila, ale sama o několik dní později zemřela a navíc její syn, Karel byl nemocný, a rychle se u něho začaly objevovat příznaky mentálního postižení a tělesných vad.\n\nBezdětným se ukázalo být i další manželství Filipa II. s anglickou královnou Marií Tudorovnou, které bylo pouze politickou záležitostí. Třetí manželka, francouzská Alžběta z Valois porodila čtyřikrát, první těhotenství však skončilo potratem dvojčat a potrat čtvrtého dítěte – syna – zaplatila Alžběta životem; zůstaly po ní dvě dcery. Obě princezny král laskavě vychovával, ale žádná z nich nemohla (podle platného nástupnického Salického práva) převzít po svém otci vládu. Filip se tedy oženil po čtvrté, a to s Annou, dcerou císaře Maxmiliána II., což byla jeho neteř. Z tohoto manželství vzešlo pět dětí, čtyři však zemřely, dospělosti se dočkal druhý syn Filip, pozdější král Filip III., který přišel na svět 14. dubna 1578 v královském paláci v Madridu.\n\nVe věku čtyř let, v roce 1582, byl Filip oficiálně určen za následníka španělského trůnu a získal titul prince asturského. Král však rychle přišel na to, že tento syn nebyl předurčen k tomu, aby vedl jednu z největších říší té doby. Starší Filip se totiž až do konce svého života upnul na své dcery. Jedině ony mu mohly pomáhat při práci. Sám Filip II. byl uznáván za tvrdého a chladného muže a také žádné city ke svým dcerám nedával na povrchu znát, pouze v jeho dopisech se projevovaly otcovské city. Syn s ním komunikoval přes prostředníka – král připustil, že Bůh mu nedopřál mužských potomků, kteří by dokázali mít vliv na chod země, a prorokoval, že až Filip III. převezme korunu, státní ministři převezmou vládu. Velmi rychle se prokázalo, že toto proroctví bude pravdivé.\n\nFilip II. zemřel 13. září 1598 a svému synovi odkázal plošně největší zemi na světě. Dokonce i bez přihlédnutí k majetku v Novém světě a na Filipínách, oblast království a území na něm přímo závislých byla obrovská – zahrnovala celý Pyrenejský poloostrov (včetně Portugalska), Nizozemsko, Franche-Comté, Milánské vévodství, Sardinie, Neapol a Sicílie.\nCelá říše těžila z mnoha úspěchů z počátku vlády Filipa II., ale i jeho vládu potkalo několik proher v zahraniční politice, například zkáza Neporazitelné Armady. Neúspěchy zahraniční politiky způsobily vážné vnitřní problémy. Zkoumání nových zemí v západní Indii dala Španělsku ohromné bohatství, velmi užitečné – ale ne dostatečně – spjaté s expanzivní politikou Filipa II. Nálezy zlata vedly zároveň k ohromné inflaci, která v průběhu století dosáhla 500 procent. Navíc prosperita dosažená za pomoci prostředků ze zlata a stříbra dlouhodobě nepodporovala rozvoj ekonomiky – společnost žila v radovánkách, ale města pomalu upadala, zatímco dovoz hotových výrobků převažoval nad vývozem, což vedlo k deficitu obchodní bilance oproti zbytku Evropy.\n\nV září 1598 tedy Filip III. získal zemi v ekonomické krizi a v konfliktu s téměř celou západní Evropu. Politicky nevychovaný vládce, neseznámený se složitostí správy, fascinován divadlem, malířstvím a lovem hledal od počátku podporu mezi svými věrnými šlechtici. A tak začala éra \" (milců), ministrů a královských oblíbenců, kteří převzali de facto moc nad zemí.\n\nV čele španělských šlechticů stál Francisco Gómez. U královského dvoru se pohyboval již od třetího roku života Filipa III. a proto měl dost času, aby vypozoroval jistou nesmělost u mladého \" (prince) a rychle si získal jeho důvěru, i když se Filip II. snažil jeho vliv u dvora zmenšit (v 1595 jmenoval vévodu z Lermy místokrálem Valencie), ale když stáří krále připoutalo k lůžku a zbavilo ho vlivu nad zemí, vévoda se vrátil do Madridu.\n\nIhned po převzetí koruny Filipem III. získal Gómez neomezený vliv na vládu v zemi. Vévoda z Lermy (král udělil Gómezovi tento titul v roce 1599) vlastně mohl nahradit krále úplně, neboť si později vymohl právo na podepisování královských listin. \n\nDalším krokem vlivného vévody z Lermy, bylo přesunutí královského dvora z Madridu do Valladolidu v roce 1601. Důvodem bylo posílení vlastního vlivu na úkor ostatních královských dvořanů (zejména císařovny Marie, manželky Maxmiliána II., která se vrátila do Španělska v roce 1581 a žila zde), dopadem tohoto rozhodnutí, však byly obrovské náklady na práci a fungování dvora. Králi se podařilo přemístit dvůr zpět do Madridu za 5 let, ale stálo ho to 250 000 dukátů, které dohromady zaplatil Madridu.\n\nVláda Filipa III. plynula ve znamení míru a uzavírání smluv s nepřáteli Španělska, což byl zásadní rozdíl oproti vládě děda Karla V. a otce Filipa. Za tuto vládu vděčí Španělsko zahraniční politice vévody z Lermy, který neustále hledal konec války točících se okolo koruny. Ještě před vstupem Filipa na trůn byla ve francouzských Vervins podepsána mírová smlouva, která ukončila válku s Francií. Další události byla smrt anglické královny Alžběty I. v roce 1603, což umožnilo Filipovi podepsat v roce 1605 mírovou smlouvu s katolickým Jakubem I. Smlouva zaváděla volný obchod mezi oběma zeměmi a zajišťovala bezpečnost pro anglické obchodníky, kteří nemohli být napříště stíhání inkvizicí.\n\nÚspěch si také zajistilo Nizozemsko, přestože na obou stranách byly snahy k udržení statutu quo. Pro mnoho Španělů by byl mír s Nizozemskem jistý ústupek kacířství a tiché schválení povstání proti monarchii, Nizozemcům zase vyhovoval válečný stav, který jim umožnil beztrestně bojovat v Novém světě. Pro mír nenastala ještě vhodná doba, a proto bylo podepsáno 9. dubna 1609 pouze příměří, vypočítané na 12 let, což ale de facto Nizozemcům uznalo samostatnost. Příměří se ukázalo jako nestabilní – Nizozemci dále napadali portugalské državy a zakládali své vlastní kolonie v Brazílii a v jihovýchodní Asii.\n\nAčkoliv příměří v Nizozemsku zřejmě uznalo pouze Španělsko, vytvoření federace Spojených provincií na severu ve skutečnosti znamenalo uklidnění v celé Evropě. Nizozemsko bylo ve totiž pro Evropu silně polarizující prvek, který znesvářel na jedné straně Španělsko, podporované Svatou říší a většinou katolických zemí a na druhé straně Francii, protestantské země a v některých případech i Anglii. Dvanáctileté příměří (někdy nazývaný pax hispanica) uvedlo Evropu do klidu po dobu několika let přerušených pouze lokální konflikty. Tento stav zůstal až do roku 1618, kdy začala třicetiletá válka pražskou defenestrací. Vévoda z Lermy byl proti zapojení Španělska do konfliktu v zemích Koruny české. Brzy však upadl v nemilost, zatímco ostatní dvořané byli připraveni k boji o obnovení prestiže monarchie. Španělsko rychle poslalo armádu do Čech. Nejdůležitějším argumentem pro zapojení ve válce byla otázka práv v České koruně – česky král, Fridrich Falcký, byl ve skutečnosti jeden ze sedmi kurfiřtů, což by ve svém důsledku mohlo znamenat převzetí moci protestantů ve Svaté říši, čímž by Španělsko ztratilo hlavního spojence v Evropě.\n\nFilip III. sice neměl velký zájem o vládu, ale měl velkou zálibu v kultuře. Velký zájem soustřeďoval na literaturu, především na dramatickou tvorbu. Během jeho vlády zaznamenala literatura asi největší rozkvět v španělské historii. V roce 1605 byla vydána první část románu Don Quijote od Miguela Cervantese, který o deset let později publikoval i druhou část. Osobní kaplan na dvoře krále byl vynikající básník Luis de Góngora y Argote. Zde také započal svoji kariéru Francisco de Quevedo Baltasar Gracián.\n\nVpravdě však prožívala svůj zlatý věk španělská divadelní tvorba. Zatímco v Anglii píše dramata William Shakespeare, na Pyrenejském poloostrově, mimo jiné, tvoří Lope de Vega (známý jako zakladatel národního dramatu), Tirso de Molina, Juan Ruiz de Alarcón, a brzy poté Pedro Calderón de la Barca.\n\nV oblasti architektury se nejvíce objevuje problém související s úpadkem měšťanstva a ekonomickou recesí. Je však dobré upozornit na některé pozůstatky z Filipovy éry, a to především na náměstí Plaza Mayor v Madridu (ve středu náměstí stojí dodnes jezdecká socha krále).\n\nTento kulturní rozkvět měl ale i svoji stinnou stránku spojenou s postupem kontrareformace. Zvláště se toto týkalo muslimské populace na poloostrově, která se po reconquistě rozhodla konvertovat na křesťanskou víru, tedy morisků, kteří byli mnohdy majetní a pracovití. Moriskové byli diskriminováni již za Filipa II., ale až jeho syn, pod tlakem z duchovních a vojenských kruhů, se rozhodl pro konečné řešení tohoto problému. V 1609, vydal edikt přikazující moriskům opustit oblast Valencie a o rok později je vyhnal z Aragonie a Kastilie. V krátké době Španělsko přišlo o 300 až 600 tisíc obyvatel ze svých osmi milionů občanů. Tento krok nezůstal bez vlivu na hospodářství, zejména ve Valencii, kde žila téměř polovina ze španělských morisků. Prudký pokles počtu obyvatel státu (k čemuž také přispěly epidemie moru a emigrace do amerických držav) znamenal pokles počtu pracovních sil, nižší poptávkou na trhu a stratifikace společnosti. Toho však fanatikové, jako valencijský arcibiskup Don Juan de Ribero nebo lidé jako vévoda z Lermy nedbali.\n\nVyhnání morisků doprovázela další opatření namířená proti muslimům. Podle některých vlivných dvořanů měl Filip pozastavit boje s křesťany (i protestanty, jako v Nizozemsku nebo v Anglii) a vážně se pustit do boje proti následovníkům Mohameda. Proto krátce po uzavření bojů na severu se španělská flotila přesunula k akci na jihu, která byla vítězná v roce 1610, když bylo dobyto město Larache (v dnešním Maroku), a v roce 1614 při obléhání dnešní Mahdie. V roce 1618 se Španělsko připravovalo k útoku na Alžír, hlavní základny berberských pirátů, ale vypuknutí povstání v Českých zemích a třicetileté války přerušilo tyto přípravy.\n\nPolitika samozvaného španělského vládce, Lermy, dráždila stále více dalších dvořanů. Prvním znamením, že vévoda ztrácí své pozice, byl pád jeho oblíbence Rodriga de Calderón, markýze de Siete Iglesias. Calderón byl obviněn z vraždy a zpronevěry, odsouzen a později popraven.\n\nSkutečnou ránu do zad pro Lermu bylo spiknutí jeho syna, vévody de Uceda. Díky této akci pozdější valido Filipa IV., hrabě vévoda Olivarez, a zpovědník Aliaga přiměli v říjnu roku 1618 vévodu z Lermy k opuštění královského dvora. O půl roku dříve se vévodovi podařilo přesvědčit papeže Pavla V. ke kardinálské kandidatuře, která mu měla zajistit bezpečí. Poté se vrátil do Valladolidu, kde byl v roce 1624 odsouzen k zaplacení jednoho milionu dukátů státní pokladně. Zemřel o rok později.\n\nPo pádu vévody z Lermy se o jeho místo ucházeli de Uceda a Aliaga. Žádný z nich však již nezískal úřad, který zastával Lerma. Filip zemřel dne 31. března 1621 v královském paláci v Madridu a korunu zdědil jeho syn Filip IV.\n\nRoku 1599 se Filip oženil s Markétou Habsburskou, třetí dcerou arcivévody Karla II. Štýrského a Marie Anny Bavorské. Manželství bylo údajně spokojené a narodilo se z něj osm dětí. Markéta zemřela necelé dva týdny po porodu svého osmého dítěte a král Filip se už znovu neoženil; zemřel o deset let později.\n\nZ manželství Markéty a Filipa vzešlo osm potomků:\n\n"}
{"id": "187667", "url": "https://cs.wikipedia.org/wiki?curid=187667", "title": "Politický proces", "text": "Politický proces\n\nJako politický proces se označují soudní řízení, kde rozhodnutí a výsledek neleží v rukou příslušné jurisdikce, ale je předurčeno či vymáháno ze strany politické moci. V tomto smyslu se často hovoří hanlivě o demonstračních procesech (anglicky \"show trial\", německy \"Schauprozess\" atd.).\n\nOznačení demonstrační proces se začalo používat v souvislosti s procesy v SSSR a východní Evropě proti skutečným či domnělým odpůrcům komunistického režimu, kde soud a soudci byli buď loutkami moci, nebo přímo jejími zástupci. Jak v případě východní Evropy, tak i soudů v nacistickém Německu se jedná o soudní jednání za podmínek diktatury.\n\nMnohdy je pojem politický proces používán i na řadu jiných procesů, kde přímé ovlivňování bylo jen okrajové nebo ho nelze prokázat.\n\nPolitické procesy, které lze označit i jako \"inscenované procesy\", resp. \"demonstrační procesy\", jsou význačnou komponentou diktatur dvacátého století. Souhrnně je lze rozdělit do několika málo kategorií.\n\nStalinovy čistky pozdních dvacátých a třicátých let minulého století v SSSR, které ve většině případů končily soudem a rozsudky smrti, vešly ve známost též jako Moskevské procesy. Po vyrovnání se s Trockým a jeho stoupenci se zde Stalin vypořádal se zbytkem své opozice, mezi tím i s mnohým spolubojovníky V. I. Lenina. Nejen velká část stranické prominence, ale i miliony dalších občanů ztratily život nebo byly zavlečeny do táborů gulagu.\nBěhem nacistického režimu v Německu byl ustanoven takzvaný Volksgerichtshof (\"lidový soudní dvůr\"), který měl řešit případy zrady, resp. velezrady. Jednalo se ve většině případů o řízení proti politickým odpůrcům, zastáncům tehdy nekonvenčních názorů. K nejznámějším procesům patří řízení proti skupině důstojníků, kteří připravovali atentát na Hitlera 20. července 1944.\n\nVýchodní Evropa po druhé světové válce se vyznačuje situací, kdy mnohé ze zemí, jež podle Jaltské dohody připadly do sféry vlivu SSSR, byly ve smyslu zahraniční politiky SSSR nestabilní, tedy nespolehlivé. Odpomoc se měla uskutečnit po vzoru Moskevských procesů – stranickými čistkami a eliminováním názorových odpůrců. Příprava a průběh následujících procesů přinesl několik koncepčních změn.\n\nZákladním problémem byla poválečná situace v Jugoslávii, která se pod vedením maršála Tita vymykala naprosto Stalinovým snahám o ovlivnění. Původní koncepce procesů, namířená proti buržoaznímu nacionalismu, byla rychle změněna a předpokládala využít procesy jako propagačních instrumentů proti Titovi a označit „neposlušná“ vedení různých komunistických stran z velezrady a špionáže ve prospěch Jugoslávie (v této době vzniká pojem titoismus). Mezinárodní situace pak podnítila další obrat: se změnou politiky SSSR vůči Izraeli bylo v dalším průběhu procesů využito i antisionistické komponenty. Následovala obvinění z trockismu.\n\nK nejznámějším fingovaným a inscenovaným procesům ve východní Evropě patří následující procesy:\n\n"}
{"id": "187668", "url": "https://cs.wikipedia.org/wiki?curid=187668", "title": "Škoda 14TrE", "text": "Škoda 14TrE\n\nŠkoda 14TrE je modernizovaná verze československého trolejbusu Škoda 14Tr. Byla vyráběna ve druhé polovině 90. let 20. století pro město Dayton v americkém státě Ohio.\n\nV roce 1994 založila Škoda spolu s americkou firmou AAI Baltimore společnost ETI Baltimore, která se z legislativních důvodů měla podílet na výrobě nových trolejbusů určených pro americká města. O rok později byly do USA dovezeny tři prototypové trolejbusy 14TrE kompletně vyrobené ve Škodě Ostrov, které zpočátku posloužily v Daytonu jako ukázkové a ověřovací vozy. Sériové vozy pro Dayton byly v počtu 54 vozidel v ETI zkompletovány v letech 1997–1999, přičemž ze Škody Ostrov byly do USA zaslány hotové skelety vozidel a kontejnery s elektrickou výzbrojí.\n\nVůz 14TrE vychází z modelu 14Tr. Jedná se tedy o dvounápravový trolejbus se samonosnou karoserií. Byl pozměněn design čel, v pravé bočnici se nacházejí pouze dvoje dvoukřídlé skládací dveře (pouze přední a zadní).\n\nByly vyrobeny tři prototypy, které byly do Daytonu dodány v roce 1995 a které obdržely čísla 9601–9603. Od zbytku později dodaných sériových vozů se částečně lišily, jejich karoserie byla o 175 mm užší, disponovaly čelním neděleným oknem a velkým zadním oknem. Všechny tři vozy byly vyřazeny před rokem 2013, dopravce však počítá se zachováním trolejbusu č. 9602 jako historického vozidla.\n\nV letech 1995 až 1999 bylo vyrobeno celkem 57 vozů 14TrE.\n\nV roce 2019 věnoval daytonský dopravní podnik časopisu \"Československý dopravák\" jeden trolejbus 14TrE včetně náhradních dílů. Časopis následně přes portál Startovač.cz vyhlásil veřejnou sbírku s cílovou částkou 700 tisíc korun na přepravu trolejbusu do České republiky. Za dva měsíce bylo ve sbírce nakonec vybráno 786 237 Kč, a trolejbus tak má být v roce 2020 přepraven do České republiky. Peníze vybrané nad rámec sbírky věnuje časopis na opravu trolejbusu Škoda-Sanos 200Tr Pardubického spolku historie železniční dopravy.\n\n"}
{"id": "187674", "url": "https://cs.wikipedia.org/wiki?curid=187674", "title": "Obojživelné vozidlo", "text": "Obojživelné vozidlo\n\nObojživelné vozidlo je typ vozidla které se, stejně jako obojživelník, může pohybovat po souši i vodě.\n\nPrvní takové vozidlo s vlastním pohonem, parní bagr pojmenovaný \"Orukter Amphibolos\", představil americký vynálezce Oliver Evans v roce 1805, i když není známo, že by se kdy pohyboval po souši. O rok později, tedy v roce 1806, spojil Francouz Fournier trup lodi a karoserii jakéhosi vozu, a to už byl opravdový obojživelník.\n\nBěhem druhé světové války byly některé tanky přestavěny na obojživelné, jako např. M4 Sherman, ze kterého vznikl DD tank, který byl úspěšně použit při vylodění v Normandii, při invazi v jižní Francii 15. srpna 1944; při překročení Rýna 23. března 1945 a v několika operacích na italské frontě v roce 1945. \n\n"}
{"id": "187675", "url": "https://cs.wikipedia.org/wiki?curid=187675", "title": "Filip III.", "text": "Filip III.\n\nJako Filip III. byla označována řada panovníků:\n\n"}
{"id": "187688", "url": "https://cs.wikipedia.org/wiki?curid=187688", "title": "Mosty", "text": "Mosty\n\nMosty mohou být:\n\n\n\n"}
{"id": "187694", "url": "https://cs.wikipedia.org/wiki?curid=187694", "title": "Římský ritus", "text": "Římský ritus\n\nJako římský ritus se označuje způsob slavení liturgie užívaný v Římě od pozdní antiky po současnost. Označení se přitom neomezuje na samotné slavení eucharistie (mše), ale také ostatních svátostí, liturgie hodin, vztahuje se na užívání liturgického kalendáře a svátků západní a v dnešní době římskokatolické církve. \n\nŘímský ritus užívá vlastních liturgických knih: římského misálu, pontifikálu, rituálu, lekcionářů a breviáře.\n\nŘímského ritu se původně užívalo pouze v samotném městě Římě, avšak v průběhu staletí se ritus rozšířil i do ostatních oblastí křesťanského Západu, které uznávaly primát římského biskupa, papeže. Přesto se až do pozdní doby, případně do současnosti, udržely i některé místní tradice (ambrosiánský ritus v Miláně, galikánský ritus v Galii mozarabský ritus v Toledu).\n\nPůvodním liturgickým jazykem byla v Římě řečtina, není však jasné, kdy ji nahradila latina – prvním papežem, který uvedl latinu jako liturgický jazyk vedle řečtiny, mohl být Viktor I. (190-202), latina však zcela převládla zřejmě až za papeže Damasa I. (366-384). K první velké reformě římského ritu dochází za papeže Řehoře Velikého (590-604), který některé prvky ubral, jiné pozměnil a další přidal.\n\nKe konci 8. století Karel Veliký přejal římský ritus do své říše, tak došlo k vzájemného ovlivnění římského a galikánského ritu. \n\nNa reformační kritiku zlořádů při slavení bohoslužby odpověděla reforma iniciovaná Tridentským koncilem, na jehož popud roku 1570 papež Pius V. vydává \"Římský misál\", který byl v zásadě přepracováním misálu užívaného v 15. a 16. století římskou kurií. Misálu začala, s výjimkou diecézí a řádů s liturgickou tradicí starší než 200 let, užívat v zásadě celá římskokatolická církev. Tato podoba římské liturgie se s malými obměnami (např. reforma velikonočního tridua provedená Piem XII. roku 1955) až do druhého vatikánského koncilu. Posledním předkoncilní úpravu pak představoval misál Jana XXIII. \n\nOd 19. století v katolické církvi sílilo liturgické hnutí, které volalo po důstojnějším a lidu přístupnějším slavení liturgie; úsilí tohoto hnutí vyvrcholilo v liturgické reformě iniciované konstitucí Sacrosanctum Concilium o liturgii 2. vatikánského koncilu (1963). Na základě této konstituce papež Pavel VI. vydal roku 1970 nové vydání \"Římského misálu\", které nahradilo předchozí vydání téhož misálu. Postupně byly přepracovány i další liturgické knihy a liturgický kalendář.\n\nMisál Pavla VI. se dočkal mírných úprav v podobě 2. vydání z roku 1975 a 3. vydání, vydaného Janem Pavlem II. roku 2002. Slavení liturgie podle tohoto misálu pak představuje současnou řádnou podobu římského ritu ( , někdy označovanou nepřesně jako \"Novus Ordo Missae\").\n\nNejviditelnější změnu oproti předchozím podobám římského ritu při slavení mše podle misálu Pavla VI. představuje užití národních jazyků a rozšíření praxe orientace slavení eucharistie tzv. „čelem k lidu“ ( )-což je spíše technický nikoli striktně liturgický pojem, kterou však koncil nijak nezmiňuje a ani misál Pavla VI. ani pozdější platné předpisy nepřikazují, naopak potvrzují, že tradiční společná orientace všech k východu, kdy kněz opět technicky, nikoli liturgicky řečeno stojí \"zády k lidu\", či, jak se uvádí v novém misálu \"čelem k oltáři\" musí být možná. Mše sloužené podle misálu Pavla VI. tak tedy sloužena být nemusí a ani nemá pokud to neumožňuje původní oltář z retabulem, který nelze bez historických, estetických a jiných škod upravit a jiný se před něj nedá postavit tak aby pro to splnil příslušná kritéria, jak se o nich vyjadřují platné předpisy, které jsou však hojně v praxi beztrestně Bohu žel porušovány. Celebrace čelem k lidu pak sebou přinesla i obměnu liturgického prostoru kostela zřízením tzv.obětního stolu pro toto slavení, jak je často nesprávně nazýván oltář. Papež Pavel VI. také nahradil původní čtyři tzv.nižší svěcení, která nahradily služby lektora a akolyty (které od této reformy nejsou svěceními). Počet liturgických čtení se rozrostl o jedno, první dvě liturgická čtení čtou lektoři, tj. laici a jako eucharistické modlitby začalo být vedle římského kánonu užíváno dalších dvanáct anafor. \n\nVedle řádné formy římského ritu existuje ještě starší forma liturgického slavení (tzv. tridentská mše), která nebyla nikdy zrušena a vydáním motu proprio \"Summorum pontificum\" Benedikta XVI. se stala mimořádnou formou římského ritu ( ). Tento dokument slavení tradiční mešní liturgie liberalizuje, tedy kněží, kteří ji chtějí sloužit, již nepotřebují povolení-indult místního biskupa. To platí i pro ostatní liturgické knihy, které obsahují ostatní svátosti, svátostiny a obřady. Výjimkou zůstávají obřady tonsury a tzv. nižších svěcení, svěcení podjáhnů, jáhnů a kněží. Zde kandidáti na přijetí musí být vázáni na některý institut pod papežskou komisi Ecclesia Dei. Biskupskou konsekraci příslušné normy z Říma nezmiňují vůbec. Těžko si lze totiž představit důvod, pro přijeti biskupské konsekrace ve starší formě, která by běžným katolíkům byla dne žel těžko srozumitelná. Muselo by se opět jednat pouze o institut pod Ecclesia Dei, který by měl svého biskupa, což je nepravděpodobné, pak by asi na prosbu papeži povolení zřejmě bylo jednorázově uděleno.\n\nRoku 1988 pak schválil papež Jan Pavel II. některé liturgické varianty pro diecéze v tehdejším Zairu, označované někdy jako zairský ritus. Kromě toho existují i starobylé způsoby slavení, které se užívají místně či některými řády, a které jsou někdy taktéž řazeny do římského ritu. Jedná se např. o dominikánský, ambrosiánský či cisterciácký ritus.\n\nPokoncilní podoba liturgie má taktéž mnoho odpůrců, zejména z řad katolického tradicionalismu a uvnitř římskokatolické církve existují společenství, která stále slouží důsledně mši tridentskou.\n\n\n"}
{"id": "187704", "url": "https://cs.wikipedia.org/wiki?curid=187704", "title": "Anders Jacobsen", "text": "Anders Jacobsen\n\nAnders Jacobsen (* 17. února 1985 v Hønefossu) je norský skokan na lyžích, vítěz Turné čtyř můstků 2007.\n\nSkoky na lyžích byly pro Jacobsena dlouho jen zálibou. Pracoval jako nevyučený instalatér. Až v létě 2006 dostal příležitost od trenéra Kojonkoskiho a vstoupil do reprezentačního výběru, který rozšířil po vydařené letní případě společně s Tomem Hildem.\n\nDo Světového poháru vstoupil až 24. listopadu 2006 v Kuusamu a hned se prosadil na stupně vítězů - byl třetí. Podobně úspěšný byl i v následujícím podniku v Lillehammeru. 17. prosince 2006 slavil poprvé pohárové vítězství v Engelbergu ve Švýcarsku.\n\nPřipojil se tak k favoritům nadcházejícího Turné čtyř můstků. V německé části turné nebyl tak výrazný, když obsadil čtvrté místo v Oberstdorfu a páté v Garmisch-Partenkirchenu. Následovalo ale vítězství v Innsbrucku a potvrzení celkového prvenství druhým místem v Bischofshofenu. \"„Je to prostě úžasné. Mým cílem bylo skončit v nejlepší desítce, takže tohle je pro mě pohádkový výsledek,“\" řekl tehdy.\n\nDo konce sezóny přidal ještě dvě vítězství ve Světovém poháru a celkově v jeho seriálu skončil druhý za Polákem Adamem Małyszem. Menší úspěchy zaznamenal na Mistrovství světa v severském lyžování 2007 v Sapporu. Na středním můstku skončil sedmý, na velkém čtrnáctý. Stříbrnou medaili má ze soutěže týmů, kterou absolvoval s Tomem Hildem, Andersem Bardalem a Roarem Ljøkelsøyem. V létě 2011 se rozhodl přerušit aktivní kariéru a věnovat se své rodině. Jedním z důvodů mohla být jeho klesající forma.\n\nJacobsen vyniká přesným timingem na odrazu, který není silný, ale technicky dokonalý, vše doplňuje tradičně výbornou letovou fází.\n\n"}
{"id": "187707", "url": "https://cs.wikipedia.org/wiki?curid=187707", "title": "Škoda 14TrSF", "text": "Škoda 14TrSF\n\nŠkoda 14TrSF je modernizovaná exportní verze československého trolejbusu Škoda 14Tr. Tyto vozy, které byly vyráběny na přelomu 20. a 21. století, byly určeny pro San Francisco v americkém státě Kalifornie, kam byly dodány i kloubové vozy Škoda 15TrSF.\n\nObdobně jako produkce trolejbusů Škoda 14TrE probíhala i výroba vozů 14TrSF. Závod Škoda Ostrov vyrobil skelet vozidla, kompletace trolejbusu probíhala až ve firmě ETI Baltimore v USA. Tuto společnost založila Škoda společně s firmou AAI Baltimore právě pro účely kompletace trolejbusových karoserií určených pro americký trh. Výroba sériových trolejbusů 14TrSF zde probíhala od roku 2000.\n\nVůz 14TrSF konstrukčně vychází z klasického trolejbusu 14Tr. Byl upraven design vozidla (zejména předního a zadního čela), změněn byl i interiér (v přední části trolejbusu jsou umělohmotné sedačky umístěny podélně, v zadní příčně), byla upravena i elektrická výzbroj. Rozdíl je také v počtu dveří; dvoukřídlé skládací dveře jsou pouze dvoje (přední a střední).\n\nVznikly celkem tři prototypy trolejbusu 14TrSF. V roce 1998 byl vyroben první prototyp, který byl jako jediný vůz tohoto typu kompletně vyroben v Ostrově. Nejprve byl zkoušen u výrobce, později byl odstaven, v době ukončení výroby trolejbusů v Ostrově v roce 2004 se stále nacházel v hale Škody.\n\nV letech 1998 až 2003 bylo vyrobeno celkem 241 vozů 14TrSF.\n\nMnožství vozů 14TrSF bylo vyřazeno v letech 2016 (tehdy byly vyřazeny i všechny kloubové trolejbusy 15TrSF) a 2017. V létě 2019 dopravce disponoval ještě 46 provozními kusy 14TrSF, z nichž ale byla pravidelně vypravována jen asi desítka vozidel. Všechny měly být vyřazeny v únoru 2020, vzhledem k úspěšným dodávkám nových trolejbusů ale byly vozy 14TrSF definitivně vyřazeny již v září 2019.\n\n"}
{"id": "187708", "url": "https://cs.wikipedia.org/wiki?curid=187708", "title": "Akseli Kokkonen", "text": "Akseli Kokkonen\n\nAkseli Ensio Kokkonen (* 27. února 1984 Oslo) je norský skokan na lyžích, který dříve závodil za Finsko. \n\nJeho otec pochází Kari pochází z Finska, matka Anneli je původem z Norska. Má staršího bratra Elmeriho. Když mu byl rok, tak se jeho rodina přestěhovala do finského Lahti, kde nyní žije. V roce 2004 ukončil studium na vysoké škole v Lahti. V současnosti je vojenským pilotem vojákem. Jeho koníčky je cyklistika či potápění.\n\nZa svůj dosavadní největší úspěch považuje vítězství na LGP 2003 v Predazzo a úspěchy v Kontinentálním poháru. I když v roce 2005 ukončil svou aktivní kariéru, v současné době se ke skokům na lyžích vrátil do norské reprezentace.\n"}
{"id": "187713", "url": "https://cs.wikipedia.org/wiki?curid=187713", "title": "Stoková síť", "text": "Stoková síť\n\nStoková síť je soustava trubních rozvodů a dalších zařízení sloužících k odvádění odpadních vod z jednotlivých nemovitostí a z veřejného prostranství do městské čistírny odpadních vod, případně přímo do recipientu. Vystavěním prvních stokových sítí se předcházelo šíření infekčních nemocí jako byl mor a tyfus, které se ve městech vyskytovaly právě z důvodu hromadění odpadních vod a odpadků v ulicích.\n\nAčkoli stoková síť je pouze částí kanalizace, je všeobecně používáno pro stokovou síť právě označení „kanalizace“.\n\nKanalizace\n\nKanalizace – je provozně samostatný soubor staveb a zařízení zahrnující kanalizační stoky k odvádění odpadních vod a srážkových vod společně nebo odpadních vod samostatně a srážkových vod samostatně, kanalizační objekty, čistírny odpadních vod, jakož i stavby k čištění odpadních vod před jejich vypouštěním do kanalizace. Odvádí-li se odpadní voda a srážková voda společně, jedná se o jednotnou kanalizaci. Odvádí-li se odpadní voda samostatně a srážková voda také samostatně, jedná se o oddílnou kanalizaci. Definici kanalizace upravuje zákon č. 274/2001 Sb. o vodovodech a kanalizacích pro veřejnou potřebu (dále jen ZVaK). Kanalizace a její jednotlivé části (mimo přípojek), objekty na kanalizaci a čistírny odpadních vod jsou vodními díly podle vodního zákona č. 254/2001 Sb.\n\n\n\nJsou rozděleny na čtyři druhy, které se uplatňují dle místního terénu. Všechny tyto soustavy lze kombinovat a tak vytvářet ideální soustavu pro celé odkanalizovávané území.\n\nPoužívá se ve větších městech, kde se terén mírně svažuje k většímu toku. Charakteristickým znakem je nábřežní stoka vedoucí podél vodního toku do městské čistírny odpadních vod.\n\nTato soustava se používá pro území, které se prudce svažuje k vodnímu toku. Je charakteristická vedlejšími sběrnicemi vedenými v různé výškové úrovni podél řeky a hlavním sběračem s velkým spádem.\n\nVyužívá se pro odvodňování území bez většího vodního toku. Charakteristických znakem je kmenová stoka procházející přibližně půdorysným středem odvodňovaného území do kterého ústí hlavní sběrače jednotlivých větví.\n\nPoužívá se hlavně v uzavřených kotlinách, zpravidla v kombinací s nějakou další soustavou. Voda se nejprve shromáždí v přečerpávací stanici, odkud poté je přečerpána výtlačným potrubím do výše položených stok, odkud je odváděna do čistírny odpadních vod.\n\nVšechny používané materiály musí být trvanlivé, odolné vůči otěru, korozi, chemickým látkám, mikrobiálnímu působení. Musí být pevné a nepropustné (nežádoucí je prosakování odpadních vod do podzemí i průsaky podzemní vody do stoky).\n\nU kanalizačních trub gravitačních stok se používají hrdlové spoje s těsnicím prvkem – pryžovým kroužkem.\n\n\nKruhový profil se používá pro domovní přípojky a menší profily stok.\n\nVejčitý profil (mnohdy také označován jako vídeňský vejčitý profil) se používá pro jednotnou kanalizaci. Dolní část je užší, má menší průtočnou plochu, a tak udržuje minimální rychlost proudění (aspoň 0,5 m/s). Při dešti se stoka zaplní celá, průtočná plocha se zvětší, což utlumí vzrůst průtočné rychlosti. Ta by nikdy neměla překročit maximální hodnotu (5–10 m/s dle materiálu). Dolní část stoky, tzv. žlábek, je nejvíc obrušovaná, proto se vykládá odolným materiálem, např. čedičem.\n\nVVP se nejčastěji vyrábí z betonu, železobetonu, sklolaminátu (HOBAS) a v neposlední řadě také z kanalizačních cihel.\nBetonové a železobetonové profily jsou v místech žlábku nejčastěji vykládány keramickými vložkami nebo čedičem kvůli menší drsnosti a také menší obrusovosti stoky. VVP z betonu, železobetonu nebo sklolaminátu se vyrábí jako tvarovky, které se většinou ukládají do písčitého lože.\nNaopak stoky z kanalizačních cihel se stále zdí tradičním způsobem. Zděné stoky bývají nejčastěji dvou a tří pásové, po dokončení jsou ještě obetonovány. Tímto způsobem byly stoky vystavěny ve Vídni, Baku, Londýně a také v Praze.\n\nPo stránce profilu a materiálu jsou původní stoky (kmenové stoky A a B) vejčitého profilu pražského normálu zděné z kanalizačních cihel v 10 třídách dle pražských normálií. Mimořádně se vyskytují i stoky větších profilů.\n\nTlamový profil se používá pro velké stoky (např. sběrné). Jeho horní část funguje jako mostní profil, tíha materiálu nad stokou se rozkládá do stran, takže zabraňuje zborcení stoky.\n\n\nUžívání kanalizace se řídí kanalizačním řádem. Provoz kanalizace se řídí provozním řádem. Oba tyto řády vznikají při výstavbě stokové sítě a schvaluje je vodoprávní úřad.\n\n\n"}
{"id": "187714", "url": "https://cs.wikipedia.org/wiki?curid=187714", "title": "Opel Kadett", "text": "Opel Kadett\n\nOpel Kadett byl osobní automobil, který se poprvé objevil už v roce 1936 – tehdy označovalo kompaktní 3,8 m dlouhý vůz s litrovým motorem a pokrokově řešenou celokovovou karosérií. Během necelých čtyř let vzniklo přes 107 000 automobilů Kadett první generace, potom však musely – stejně jako větší vůz Olympia s jedenapůllitrovým motorem – udělat místo válečné produkci. Zatímco postupně modernizovaná Olympia se po válce vyráběla dál, Kadett z nabídky své značky zmizel. Rudá armáda totiž zabavila kompletní výrobní linku a na šedesáti železničních vozech ji převezla do sovětské metropole, kde se na ní po léta vyráběly automobily Moskvič.\n\nNovodobá historie typu Kadett se začala psát na jaře 1960. Tehdy padlo rozhodnutí o výstavbě nové automobilky v Bochumi, jež měla podstatným způsobem zvýšit výrobní kapacity značky Opel a umožnit rozšíření nabídky o kompaktní automobil schopný konkurovat vozu VW „Brouk“. V rekordním tempu postavená automobilka, do níž Opel investoval tehdy závratnou částku 1,3 miliardy marek a v níž zaměstnal přes 9 tisíc lidí, začala už v létě 1962 produkovat zbrusu nový Opel Kadett. Kompaktní 3,9 m dlouhý automobil klasické koncepce s litrovým čtyřválcem v přídi měl poháněnou tuhou zadní nápravu odpruženou podélnými listovými pery, přední kola byla zavěšena na příčných ramenech doplněných spodním příčným listovým perem. Hlavním konstruktérem typu Kadett byl Hans Mersheimer, na konstrukci a vývoji spolupracovalo i technické středisko koncernu General Motors v americkém Warrenu (Michigan). Sympatický automobil, který dnes známe pod označením Kadett A, se vyznačoval vtipnou konstrukcí, spolehlivosti a nenáročností – byl to například první automobil Opel bez mazacích míst na podvozku.\n\nOd podzimu 1962 se Opel Kadett začal prodávat jako dvoudveřový tudor se stupňovitou zádí a litrovým motorem o výkonu 29 kW spojeným se čtyřstupňovou převodovkou. Na jaře 1963 následovala luxusněji vybavená verze L a prostorné třídveřové kombi Kadett Caravan, o půl roku později debutovalo úhledné čtyřmístné kupé s novou přídí a zároveň nabídku obohatily varianty S, poháněné motorem naladěným na 35 kW. I se slabším motorem dosahoval kadett o hmotnosti 690 až 735 kg největší rychlosti 120 km/h, výkonnější vozy s označením S byly poháněny motorem naladěným na 35 kW, maximální rychlost byla přes 130 km/h. Spotřeba obou verzí se lišila asi o půl litru (8.0 a 8.5 l na 100 km), v zádi uložená palivová nádrž o objemu 33 l však nebyla nijak předimenzovaná.\n\nUž v roce 1963 se produkce kompaktního vozu vyhoupla na 209 000 kusů, v následující sezóně pak až na 274 000 a kadett tak vytvořil plných 40% z celkové výroby osobních automobil Opel. Do čerence 1965 vyjelo z Bochumi téměř 650 000 vozů Kadett A, z toho přes 126 000 kombíků Kadett Caravan.\n\nNový Kadett B slavil premiéru po letních prázdninách roku 1965. Měl prodloužený rozvor náprav (2416 mm místo původních 2325 mm), rozšířený rozchod kol vpředu i vzadu a prostornější 4,1 m dlouhou karoserii. Vedle dvoudveřového tudoru, kupé se splývavou zádí a třídveřového kombi Caravan se poprvé objevil i čtyřdveřový sedan klasického střihu. Objem motoru převrtáním povyrostl na 1,1 l, přičemž standardní verze dávala výkon 33 kW a ostřejší provedení nabízelo 40,5 kW, takže s ním Kadett B s pohotovostní hmotností 750 až 790 kg dosahoval rychlosti až 135 km/h, zatímco slabší verze jezdily nejvíce 125 km/h. S ohledem na lehce zvýšenou spotřebu (v průměru 9 až 10 l na 100 km) byl objem palivové nádrže zvětšen na 40 l, výkonnější modely dostávaly standardně přední kotoučové brzdy, jež se jinak montovaly za příplatek. V únoru 1967 se všechny varianty řady Kadett B dočkaly dvou okruhové brzdové soustavy (u výkonnějších standardně doplněné posilovačem), v létě téhož roku nahradila původní zadní nápravu zcela nová, sice i nadále tuhá, ale lépe vedená podélnými rameny, jež zaručovaly lepší komfort i jízdní vlastnosti. Souběžně se začal montovat bezpečnostní dělený hřídel řízení a nový tříramenný volant s čalouněným středem.\n\nUž koncem roku 1966 se začalo prodávat sportovně laděné kupé Opel Rallye Kadett s atraktivní výbavou a dvoukarburátorovou verzí motoru 1,1 o výkonu 44 kW. Stalo se hitem a během následujících pěti let se prodalo přes 10 000 vozů Rallye Kadett v různých provedeních, ovšem i s výkonnějšími motory. V září 1967 Opel překvapil zákazníky (ale i konkurenci) doslova explozi nových modelů. Vozy Kadett B se prodávaly nejen s motorem 1,1 l, ale také s většími čtyřválci 1,7 a 1,9 l o výkonu 55 a 66 kW. Navíc se vedle nich objevily nové modely Olympia s elegantní splývavou zádí (i ve čtyřdveřovém provedení), bohatou výbavou a motorem 1,7 a 1,9 l. Sportovně založení zákazníci si mohli pořídit kupé Opel Rallye Kadett 1900, jež s motorem o výkonu 90 koní dosahovalo rychlosti až 166 km/h za 13 s. Milovníci pohodlí si od listopadu 1968 mohli objednat čtyřválce 1,7 nebo 1,9 l ve spojení s třístupňovou samočinnou převodovkou z továrny GM ve francouzském Štrasburku, od jara 1969 se třístupňová automatika montovala i v kombinaci s výkonnějším provedením motoru 1,1 l.\n\nZlaté časy mimořádně bohaté nabídky skončila v létě 1970, kdy byla ukončena výroba modelů Olympia i většiny vozů Kadett B s motory 1,7 a 1,9 l – výjimkou byl jen sportovně laděný Rallye Kadet 1900. V srpnu 1971 prošla modelová řada Kadett B poslední inovací, dostala novou černou masku, motor 1,2 l o výkonu 60 koní (44 kW) a lehce se změnil i zevnějšek špičkových verzí Rallye Kadett. Produkce vozů Kadett B byla ukončena v červenci 1973 a konečná bilance byla pozoruhodná: celkem vyjelo z Bochumi přes 2,6 milionu těchto oblíbených automobilů (z toho asi 419 000 kombi Caravan), k nimž musíme přidat ještě asi 80 tisíc blízce příbuzných vozů Olympia.\n\nV roce 1973 byla představena třetí generace poválečného Kadetta. Kadett C se vyráběl v pěti karosářských variantách: dvou a čtyřdveřový sedan, kupé, kombi a v roce 1975 byl uveden hatchback s názvem Kadett City (odvozený z Vauxhallu Chevette). Tato generace byla poslední, která měla pro Kadetty typické uložení motoru vpředu s pohonem zadních kol. V nabídce motorů si každý mohl vybrat přesně to, po čem toužil. Základním motorem byl čtyřválec s objemem 1 litr (29 kW), dále byly k mání motory 1,2 N (40 kW), 1,2 S (44 kW), 1,6 S (55 kW). Vrcholnou verzi tvořil silný dvoulitr s výkonem 81 kW. Výroba byla ukončena v roce 1979, kdy byl představen nástupce – Kadett D.\n\nVýroba Kadettu D probíhala od roku 1979 do roku 1984. Kadett D byl prvním modelem automobilky Opel, který měl poháněná přední kola. Se svým koeficientem odporu vzduchu cx = 0,39 patřil k aerodynamicky nejlépe vyřešeným vozům své třídy tehdejší doby. Celkem se vyrobilo této generace 2 056 771 kusů. \n\nKadett E byl představen roku 1984. V roce 1985 byl zvolen jako auto roku. Vyráběl se jako Opel Monza (Jihoafrická republika), Vauxhall Belmont (Velká Británie), Chevrolet Kadett (Brazílie), ze základu Kadettu E vychází např. Daewoo Racer nebo Daewoo Nexia. Do roku 1991, kdy skončila výroba, se vyrobilo 3 779 289 kusů.\n\nVozy Opel Kadett se pravidelně objevovaly v soutěžích rallye. Typ Kadett E GSi upravený dle předpisů skupiny A vyhrál Rallye Nový Zéland 1988.\n\nOpel Kadett 4x4 byl rallyeový speciál určený pro skupinu B. Technicky vůz vycházel z poslední generace Kadettu a měl se stát nástupcem typu Opel Manta 400. Plán byl, že vozidlo bude nasazené v sezoně mistrovství světa v rallye 1987. Kvůli zrušení skupiny však nebyl vůz nikdy nasazen. Jedinými starty tak byla Rallye Dakar 1986, Rallye Dakar 1987 a několik Afrických maratonských rallye. John Welsch s vozem startoval v rallycrossu v roce 1988. Dodnes není známo, kolik vozů bylo vyrobeno. \n\nKaroserie vozu byla výlučně z kevlaru. Původně prototypy používaly motor Ford 1,8 litru o výkonu 380 kW. Ten byl nahrazen přeplňovaným turbomotorem Opel s elektronickým vstřikováním. Turbodmychadlo bylo od firmy KKK a šestistupňová převodovka od firmy Xtrac. Kola byla nezávisle zavěšenána lichoběžníkových nápravách. Automobil vážil 960 kg, byl dlouhý 3998 mm a široký 1665 mm.\n\n"}
{"id": "187715", "url": "https://cs.wikipedia.org/wiki?curid=187715", "title": "Ježibaba", "text": "Ježibaba\n\nJežibaba či baba Jaga je mytická bytost ze slovanského folklóru, především pohádek, v podobě ošklivé stařeny, zpravidla zlovolného charakteru. Podobá se čarodějnici, anglické hag nebo řecké lamii. Zdeněk Váňa odvozuje její jméno od \"ǫdžъ\" „had, užovka“.\n\nRuská baba Jaga má podobu staré odpudivé ženy, se šedými vlasy, často velmi vyhublé a někdy i s železnými zuby. Svá dlouhá prověšená ňadra si přehazuje přes rameno při pronásledování své oběti. Přítomnost cizince odhalují díky svému vynikajícímu čichu. Její příbuzenstvo se omezuje na ženy, často je jednou ze tří sester a mívá dcery, ty se často objevují v podobě klisen. Manžela či partnera nemívá, jen výjimečně se vypráví o tom, že zplodila syna. Ten je často popisován jako „prašivý hřebeček“, který se proti všem očekáváním ukáže jako nejrychlejší ze stáda.\n\nLétá ve velkém hmoždíři, odráží se tloukem a zametá za sebou koštětem. Hmoždíř a tlouk může být erotickým symbolem, použití těchto dvou předmětů v obřadech a písních rolnických svateb totiž symbolizovalo sexuální akt. Souvislost baby Jagy s manželstvím se objevuje i v příbězích kde pomáhá hrdinovi hledat jeho nevěstu.\n\nDalší zvláštností je její obydlí, ač se svým interiérem neliší od běžného rolnického obydlí je výjimečné tím že stojí na „na kuří noze“ či na „kuřích nožkách“. Na této noze se chaloupka baby Jagy také otáčí na hrdinův příkaz, jindy nemá žádná okna ani dveře či vypadá jako velmi malá, přibližně rozměrů rakve. V pohádce o Vasilise Překrásné je dům obehnán plotem z kostí na němž září oční důlky lebek. Obydlí Jagy je také velmi daleko od lidských obydlí, například za ohnivou řekou, hlubokou propastí, na břehu velkého moře, uprostřed močálu či v podzemí. Nejčastěji je však umístěno na kraji či v hlubinách temného a těžko průchodného lesa. Tyto místa lze chápat jako návi – podsvětí.\n\nObraz baby Jagy je v pohádkách a pověstech zpravidla negativní. Je prezentována jako lidožroutka s nesmírnou chutí k jídlu, s oblibou požírá i děti, podobně čarodějnice z neruských pohádek. Ve svém obydlí mívá plnou spižírnu, lze ji vidět jak si brousí své velké zuby či pronásleduje svou oběť s doširoka otevřenými ústy a snaží se ji lapit svým dlouhým jazykem. Proti lidem bojuje zpravidla sama, v některých příbězích však mívá kouzelné vojsko vytvořené jejími ševci a krejčími. Zpravidla však pronásledují lidi, kteří se zatoulali na její území, ukradli jí nějaký cenný předmět, případně sama vyráží na lov.\n\nV mnoha příbězích však není její role pouze negativní, běžný je motiv kdy za ní přichází hrdina, řidčeji hrdinka, s prosbou o radu či pomoc. V nich protagonista často navštěvuje tři baby-sestry, z nichž každá je starší a moudřejší než předchozí. Příkladem jsou pohádky Žabka carevna a Finist, jasný sokol.\n\nTato bytost je známa také pod jménem \"Jaga Bura\" „Jaga bouře“ a v oblacích prachu nebo vánici létají čerti a čarodějové, zatímco prudký poryv větru ohlašuje příchod těchto zlovolných bytostí. Když letí po obloze vanou silné větry, vzdychá země, zvířata se ukrývají a ozývá se řev, kromě toho je doprovázena jejími syny ohnivými draky - blesky. Podobá se tak do jisté míry Divoké honbě. Jako ochrana před ní se při bouři vynášela před dům lopata a koště. Karel Jaromír Erben považoval Babu Jagu za zosobnění zimní bouře, zatímco Zdeněk Váňa za zosobnění bouře obecně, připadně celkově hrozivé tváře přírody a živlů.\n\nČechům jsou známy jezinky žijící v jeskyních, které uspávají lidi a vyloupávají jim oči. Unáší také malé děti, vykrmují je a poté je sní. Polákům jsou známy \"gorne iędze\" a \"Jędzina\".\n\nV českých středověkých písemných pramenech se objevují \"jezenky\", \"jezinky\" či \"jěze\". Toto slovo je v \"Glosáři\" mistra Klareta z 60. let 14. století použito jako překlad latinského \"pereda\". Glosa v Pernštejnské bibli z konce 15. století u slova \"lamia\" uvádí následující popis, který neodpovídá latinské předloze a tak napovídá jaká byla dobová představa jezinek:\n\nUž ve středověku se toto slovo přeneseně používalo, stejně jako dobové polské \"jędza\", pro zlou ženu, toto užití je doloženo například u Jana Rokycany. Původ slova je pravděpodobně ve staročeském \"jědati sě\" „zlobit se, vztekat se“. Podoba ježibaba vznikla nejspíše pod vlivem slovesa „zježiti se“, jeskyňka zase podle obydlí této bytosti.\n\nV Česku byla také známa \"jaha\" nebo \"jahoda bába\", která sídlila ze pecí a měnila dětem zuby za železné. Na Slovensku se věřilo v jenzibabu která peče v lese na ohni žábu a když se k ní přibliží lovec uhodí jej proutkem a promění v kámen.\n\nPodle \"Slownjku česko-německého\" Josefa Jungmanna je Zlatá bába dobrým duchem zjevujícím se v případě blížícího se požáru. Také ji ztotožňuje s Lucinou, římskou bohyní porodu, ale v této souvislosti zmiňuje její uctívání u řek Ob, pravděpodobně má tedy na mysli legendární idol Zlatá baba uctívaný údajně Samojedy.\n\nKarel Jaromír Erben v polovině 19. století předpokládal existenci bohyně Báby – Matky Přírody. Jejím zlým zimním aspektem měla být Železná bába, totožná s ježibabou, zatímco dobrým a letním aspektem měla být Zlatá bába. V důsledku těchto spekulací se do širšího povědomí dostala myšlenka o existenci takové bohyně, přetrvávající například ještě ve 30. letech 20. století v díle Popelky Biliánové.\n\n\n"}
{"id": "187730", "url": "https://cs.wikipedia.org/wiki?curid=187730", "title": "Inflace (rozcestník)", "text": "Inflace (rozcestník)\n\nInflace má více významů:\n"}
{"id": "187736", "url": "https://cs.wikipedia.org/wiki?curid=187736", "title": "František Weyr", "text": "František Weyr\n\nFrantišek Weyr (25. dubna 1879 Vídeň – 29. června 1951 Brno) byl český právník, právní filosof, státovědec a statistik, zakladatel tzv. normativní teorie právní. Byl také jedním ze zakladatelů brněnské právnické fakulty, jejímž byl prvním děkanem a kde byl dlouhá léta profesorem. Vykonával ale i jiné veřejné funkce, byl např. rektorem Masarykovy univerzity, předsedal také statistickému úřadu a byl poslancem Národního shromáždění.\n\nNarodil se jako syn Emila Weyra, profesora matematiky na pražské a vídeňské univerzitě a jeho manželky Marie Waniekové z Domyslova; matematikem byl i jeho děd František a také strýc Eduard, rektor pražské techniky. Vyrůstal ve Vídni se svými sourozenci Marií a Jindřichem, přičemž doma se mluvilo výhradně česky. Gymnaziální studia však zakončil roku 1899 v Praze, kam se po smrti svého otce s matkou, jež znovu vdala za ředitele pražského akademického gymnázia Jaroslava Sobičku, a sourozenci přestěhoval. Poté se zapsal na právnickou fakultu, zajímal se ale i o filosofii, navštěvoval např. přednášky T. G. Masaryka. Absolvoval v roce 1904 a vrátil se do Vídně, kde působil postupně u místodržitelství, okresního hejtmanství v Mistelbachu, Ústřední statistické komise a u Ministerstva kultu a vyučování. Poté se opět přestěhoval do Prahy a pracoval v Zemské statistické kanceláři, zároveň se roku 1911 na pražské právnické fakultě habilitoval pro obor správní věda a rakouské správní právo, později i pro všeobecně srovnávací rakouskou statistiku. Jeho habilitační práce \"Příspěvky k teorii nucených svazků\" popírala doposud nezpochybnitelné rozlišování mezi právem veřejným a soukromým, což se později stalo základem pro jeho normativní teorii. Už roku 1912 ale přešel do Brna, které se stalo jeho druhým domovem. V tu dobu se také oženil s učitelkou na měšťanské škole Helenou Mekesovou.\n\nV Brně byl nejdříve mimořádným, po roce 1919 řádným profesorem právních věd na České vysoké škole technické, kde založil i vědecký seminář pro mladé absolventy pražské právnické fakulty, působil v něm např. Jaromír Sedláček, jeho budoucí následovník. V letech 1914–1915 byl děkanem odboru kulturního inženýrství brněnské techniky. Poté však přešel na Právnickou fakultu Masarykovy univerzity, k jejímž zakladatelům patřil. Byl jejím řádným profesorem ústavního práva a prvním děkanem (později ještě v letech 1927–1928 a 1935–1936). V akademickém roce 1923/1924 byl navíc rektorem Masarykovy univerzity.\n\nV letech 1918–1920 zasedal v Revolučním národním shromáždění za Českou státoprávní demokracii, která se brzy transformovala do Československé národní demokracie. Zároveň vedl Státní úřad statistický a Státní radu statistickou. Jako člen ústavního výboru se podílel na tvorbě nové ústavy Československa po roce 1918 a významně se zasloužil o umístění Nejvyššího soudu do Brna zákonem č. 216/1919 Sb. Spolupůsobil i při vzniku mnohých dalších zákonů Československé republiky. Byl též členem brněnského městského zastupitelstva a městské rady v letech 1924–1928, Právnické jednoty moravské nebo brněnské filharmonické Besedy, prosadil např. zřízení brněnské konzervatoře. Dále byl členem Mezinárodního institutu statistického v Haagu, Mezinárodního institutu pro právo veřejné v Paříži, Mezinárodního institutu pro právní filozofii a sociologii v Paříži nebo Rumunského institutu pro správní právo. Spoluredigoval \"Časopis pro právní a státní vědu\" a mezinárodní \"Revue Internationale de la Théorie du Droit\", který vydával společně se svým dobrým přítelem Hansem Kelsenem, rakouským právním teoretikem. Podílel se na vydávání několikasvazkového \"Slovníku veřejného práva československého\", jeho poslední pátý díl dokončil ale až po válce.\n\nZa německé okupace se přestěhoval do Prahy, kde svou vědeckou činnost vzhledem k podmínkám a zhoršenému zdravotnímu stavu omezil. Po válce se vrátil do Brna, kde pokračoval v pedagogické práci na fakultě, sblížil se se stranou lidovou a stal se jejím členem, přispíval do \"Lidových novin\" a \"Lidové demokracie\" a psal své paměti. V roce 1946 zasedl do komise pro přípravu nové ústavy Československa, získal také čestný doktorát Masarykovy univerzity. Po komunistickém převratu byl z fakulty akčním výborem vyhnán. Své paměti již nedokončil, zemřel 29. června 1951 v Brně na srdeční chorobu.\n\nV roce 2014 pořádala Právnická fakulta Masarykovy univerzity na jeho počest soutěž o Cenu Františka Weyra. Od téhož roku pořádá také každoroční konferenci Weyrovy dny právní teorie.\n\nJako teoretik se Weyr zabýval zároveň právní vědou a filosofií, byl jedním z tvůrců \"normativní právní teorie\". Vyšel ze Schopenhauerovy recepce Kantovy transcendentální filozofie a navazoval na ryzí nauku právní Hanse Kelsena. Centrem pozornosti je přísné rozlišování normativního poznání od poznání kauzálního, předmětem normativního může být pouze norma, tedy vyjádření povinnosti, toho, co má být. Tvůrcem právních norem je stát, což je z normativního hlediska jedno a totéž. Vzhledem k této identitě státu a právního řádu pak neexistuje rozdíl mezi právem veřejným a soukromým. Normativní právní teorie se snaží o ryzí, objektivní popis práva takového, jaké je, nikoli, jaké by mělo podle představ interpretujícího být.\n\nSvé centrum mělo Weyrovo učení na Právnické fakultě MU v meziválečném období. K brněnské normativní škole patřili např. Engliš, Kallab, Sedláček, Procházka, Kubeš nebo Dominik, naopak odpůrci tohoto směru byli profesoři Vacek a Baxa.\n\n\n"}
{"id": "187749", "url": "https://cs.wikipedia.org/wiki?curid=187749", "title": "Kamjanske", "text": "Kamjanske\n\nKamjanske (; ) je průmyslové město oblastního významu na Ukrajině; leží v Dněperské aglomeraci, zhruba 50 km západně od Dnipra, pod jehož oblast také administrativně náleží. Rozkládá se na pravém břehu Dněpru, který je severně od města přehrazen přehradou Střednědněprovské (Dněprodžeržinské) vodní elektrárny. Žije zde obyvatel.\n\nPůvodně kozácká vesnice založená roku 1750, až do začátku roku 1917 nesla název Kamenskoje (\"Каменское\"); následně, v souvislosti s povýšením na město, byla přejmenována na Kamenskoj (\"Каменской\"; ). Roku 1936 bylo město opět přejmenováno, a to na počest velitele bolševické tajné policie Felixe Dzeržinského na Dněprodzeržinsk (; ). V roce 2016 došlo v rámci tzv. dekomunizace Ukrajiny k přejmenování zpět na \"Kamjanske\".\n\nPocházel odtud sovětský první tajemník KSSS (fakticky vůdce státu) Leonid Iljič Brežněv.\n\n\n"}
{"id": "187751", "url": "https://cs.wikipedia.org/wiki?curid=187751", "title": "Martin Barre", "text": "Martin Barre\n\nMartin Lancelot Barre (* 17. listopadu 1946 v King's Heath, Birmingham, Warwickshire, Spojené království) je britský rockový hudebník.\n\nBarre je kytarista rockové skupiny Jethro Tull od roku 1969. Objevil se na všech albech Jethro Tull album kromě \"This Was\". Jeho styl hry je označován jako směs bluesového stylu Jeffa Becka a Erica Claptona, barokního stylu hry začátku 70. let, progressive rock a tradičního zvuku evropského folku.\n\nÚčinkoval též jako flétnista jak na koncertech J. Tull, tak ve vlastních sólových projektech. Barre začal svou hudební kariéru jako hráč na saxofon v Birminghamské skupině The Moonrakers, začátkem 60. let. V průběhu roku 1966 se připojil k doprovodné skupině Beau Brummella, The Noblemen, společně s bývalým spoluhráčem z Moonrakers, Chrisem Rodgerem a skupina pak byla přejmenována na The Motivation. Ve skupině s nimi byli zpěvák Jimmy Marsh, baskytarista Bryan Stevens, klávesák Mike Ketley a bubeník Malcolm Tomlinson. Skupina dvakrát vystupovala v legendárním londýnském podniku Marquee Club a jako předkapela vystupovala se skupinou Cream v Forest Gate v Londýně.\n\nV létě 1967 Marsh a Rodger odešli ze skupiny a ostatní přešli k bývalému zpěvákovi skupiny Clayton Squares, Dennymu Alexanderovi a stali se tak členy The Penny Peeps. Na značce Liberty Records vydala skupina v roce 1968 dva singly — \"Little Man With A Stick\" ( \"Model Village\" na straně B) a \"I See The Morning\" (\"Curly, Knight of The Road\" na straně B). V tomto okamžiku Barre přešel na sólovou kytaru a jeho sólo na \"Model Village\" se stalo předmětem zájmu sběratelů.\n\nAlexander opustil skupinu v polovině roku 1968 a skupina se stala bluesovou záležitostí s novým názvem Gethsemane. Skupina nahrávala dosud nevydaný materiál a v polovině prosince 1968 se rozpadla, když Barre odešel k Jethro Tull.\n\nBarreho hudební kariéra spojila s Jethro Tull na více než na tři desetiletí. V roce 1990 začal vystupovat jako sólový umělec a nahrál čtyři alba: \"A Summer Band\", \"A Trick of Memory\", \"The Meeting\" a \"Stage Left\". Na jednom snímku alba r roku 1994 \"A Trick of Memory\", Barre hraje na kytaru, kterou mu věnoval přítel Mark Mancina. V roce 1996 se na albu \"The Meeting\" objevuje baskytarista Jonathan Noyce, kterého pak Barre představil Ianu Andersonovi o od té doby hrál Jonathan Noyce s nimi.\n\n\n"}
{"id": "187755", "url": "https://cs.wikipedia.org/wiki?curid=187755", "title": "Pečeněžština", "text": "Pečeněžština\n\nPečeněžština je mrtvý turkický oghuzský jazyk, kterým mluvili Pečeněgové, obývající východní Evropu. Definitivně se jím přestalo mluvit ve 12. století.\n\nZařazení pečeněžštiny do oghuzské větve se zakládá na podobnosti studovaných jazykových materiálů. Jelikož však Pečeněgové patřili mezi Kypčaky, mohla by též být zařazena do kypčacké větve.\n"}
{"id": "187762", "url": "https://cs.wikipedia.org/wiki?curid=187762", "title": "Georges Guynemer", "text": "Georges Guynemer\n\nGeorges Marie Ludovic Jules Guynemer (24. prosince 1894 – 11. září 1917) byl francouzský pilot, letecké eso a národní hrdina. Jako stíhací pilot během první světové války dosáhl 53 ověřených sestřelů nepřátelských letounů a 35 pravděpodobných sestřelů. Stal se tak druhým nejúspěšnějším francouzským stíhačem celého konfliktu.\n\nGeorges Marie Ludovic Jules Guynemer se narodil do bohaté rodiny z města Compiègne. Během dětství byl často nemocný. Přesto díky své cílevědomosti a sebevědomí dokázal ve světě letectví uspět. Po vypuknutí války se pětkrát neúspěšně snažil o přijetí k letectvu, ale vždy byl s poukazem na své špatné zdraví odmítnut. Až koncem roku 1914 uspěl, když byl přijat k výcviku jako letecký mechanik. Nakonec však, díky pro něho tak charakteristickému odhodlání, byl přeřazen k pilotnímu výcviku a v červnu 1915 se připojil k escadrille MS.3. Zde létal na strojích Morane-Saulnier L a sbíral svá první vítězství i porážky.\n\nV prosinci 1915 byla escadrilla MS.3 přejmenována na escadrille N.3 (později známá jako \"les Cigognes\", Čápi) a přezbrojena novými stíhacími letouny Nieuport 11 \"Bébé\". Už 5. prosince s novým letounem dosáhl vítězství a opět 8. a 14. prosince. 24. prosince, v den svých 21. narozenin, byl vyznamenán Řádem čestné legie (Legion d'Honneur). 3. února 1916 sestřelil svého pátého protivníka a stal se tak leteckým esem. Od března 1916 létal na novém, výkonnějším Nieuportu 17. Na konci roku 1916 už jeho skóre narostlo na 25 sestřelů. Kapitán Brocard, v té době velitel Escadrille N.3, popsal Guynemera jako „…svého nejlepšího Čápa“. Ani ne o rok později byl Guynemer povýšen na kapitána a velitele perutě Čápů.\n\nGuynemer byl jedním z prvních letců, kteří na konci srpna 1916 dostali nové stíhací letouny SPAD S.VII. S novým, odolnějším letounem Guynemer praktikoval i novou taktiku spočívající v rychlém útoku na nepřítele a následně stejně rychlém úniku ve střemhlavém letu. Taková taktika byla charakterističtější spíše pro boje druhé světové války než té první.\n\nNejúspěšnějším měsícem se pro Guynemera stal květen 1917, kdy sestřelil 7 německých letounů. Na konci července jako první francouzský stíhač dosáhl 50 sestřelů. Stejným tempem jako jeho skóre rostl i zájem francouzského tisku o něj. Byl stále více oslavován až se z něj stal národní hrdina. Francouzská vláda jeho glorifikaci podporovala, aby zvýšila morálku obyvatel a odpoutala mysl lidí od strašlivých ztrát zákopové války. Samotný Guynemer se pozornosti tisku snažil vyhýbat, ale jeho nesmělost jen podněcovala touhu lidí dovědět se o něm více.\n\nGuynemer zmizel během bojové mise 11. září 1917. Oddělil se od své „dvojky“ a patrně zaútočil na německý průzkumný letoun. V následném boji byl sestřelen.\n\nAni vrak jeho letounu, ani jeho tělo či osobní věci nebyly nikdy nalezeny. Německá strana za Guynemerova přemožitele označila poručíka Kurta Wissemanna z Jasta 3.\n\nFrancouzští školáci se v té době o Guynemerovi učili, že ve svém letadle vyletěl tak vysoko, že se už nemohl vrátit. V okamžiku své smrti měl na svém kontě 53 potvrzených sestřelů nepřátelských letadel. Sám byl za dobu své kariéry sestřelen celkem sedmkrát. Není jasné, zdali zahynul už při pádu letounu nebo ho přežil a byl následně zabit v území nikoho. Je možné, že jeho letoun byl zničen dělostřeleckou palbou probíhající bitvy.\n\nBěhem války získal mimo jiné tato vyznamenání: Médaille militaire, Légion d'honneur, Croix de Guerre, britský Distinguished Service Order a belgický Ordre de Léopold II.\n\nGuynemerova smrt byla pro Francii šokem. Ale i přes ni zůstal až do konce války ikonou, ke které se upíraly zraky celé Francie. V 22 letech inspiroval celý národ výrokem: \"„Pokud jste neodevzdali vše, neodevzdali jste nic.“\"\n\n"}
{"id": "187775", "url": "https://cs.wikipedia.org/wiki?curid=187775", "title": "Člověk z půdy a další", "text": "Člověk z půdy a další\n\nČlověk z půdy a další je název alba, které vydal Bonton v roce 1997 jako čtvrtý díl série \"Písničky ze Semaforu\". Editor alba Karel Knechtl sem zařadil živé nahrávky písniček ze hry \"Člověk z půdy\" z archivu Semaforského zvukaře Bohumila Palečka a ty doplnil dalšími písničkami z SP a EP z té doby (rozmezí let 1958–1960, výjimkou je nahrávka z roku 1964) a jednou nikdy nevydanou písničkou, kterou objevil v archivu Supraphonu.\n\nAlbum obsahuje několik významných nahrávek. Např. píseň \"Růžový pahorek\" (Blueberry Hill) je prvním Suchého textem, který vyšel na gramofonové desce a v nahrávce písně \"Potkal jsem jelena\" je poprvé slyšet Suchého zpěv, i když zatím pouze ve sboru. \"Blues pro tebe\" je první Suchého píseň, která vyšla na desce, nazpíval ji Josef Zíma.\n"}
{"id": "187777", "url": "https://cs.wikipedia.org/wiki?curid=187777", "title": "Oghuzské jazyky", "text": "Oghuzské jazyky\n\nOghuzské jazyky tvoří většinovou skupinu turkických jazyků; mluví jimi více než 90 milionů lidí v oblasti od Balkánu po Čínu.\n\nOghuzské jazyky sdílejí mnoho znaků, což vedlo lingvisty k tomu, aby je označili jako skupinu. Některé mají znaky společné i s dalšími turkickými jazyky, některé jsou pro tuto skupinu unikátní.\n\n\n\nOghuzské jazyky se podle místa užití a společných znaků mohou dělit na tři hlavní skupiny:\n\n"}
{"id": "187782", "url": "https://cs.wikipedia.org/wiki?curid=187782", "title": "Georges Madon", "text": "Georges Madon\n\nGeorges Felix Madon (28. července 1892, Bizerte, Tunisko – 11. listopadu 1924, Tunis) byl francouzský pilot a letecké eso. Jako stíhací pilot během první světové války dosáhl 41 ověřených sestřelů nepřátelských letounů a 64 pravděpodobných sestřelů. Stal se tak čtvrtým nejúspěšnějším francouzským stíhačem celého konfliktu.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nVe svých 32 letech zahynul při letecké nehodě v rodném Tunisku.\n\n"}
{"id": "187786", "url": "https://cs.wikipedia.org/wiki?curid=187786", "title": "René Fonck", "text": "René Fonck\n\nRené Fonck (27. března 1894 – 18. června 1953) byl francouzský pilot v první světové válce; se 75 sestřelenými letadly nepřítele byl po Manfredu von Richthofen druhým nejúspěšnějším leteckým esem celé války a dodnes je prvním z pilotů spojenců ve všech válečných konfliktech.\n\nRené Fonck se narodil v malé francouzské vesničce Saulcy-sur-Merthe v departementu Vosges. O létání se zajímal už od mládí a jeho vzorem byli tehdejší průkopníci létání. Do armády vstoupil hned po začátku války, působil však nejprve v ženijní jednotce. Teprve po pěti měsících se přihlásil k pilotnímu výcviku. V létě roku 1915 létal nad frontou s průzkumným letounem Caudron G.3. Později dosáhl svého prvního vítězství sestřelem německého bombardéru a po druhém sestřelu v srpnu 1916 (stále s průzkumným letounem) byl zařazen mezi stíhací piloty. 15. dubna 1917, v období krvavého dubna byl zařazen do stavu 103. letky „Čápů“. Jednotka byla vybavena dvouplošníky SPAD S.VII.\n\nZ Foncka se stal mistr vzdušného boje, využívající momentu překvapení. Létal nejraději sám, využíval všech poznatků v oblasti taktiky vzdušných soubojů a sám si také vedl statistiku a dělal rozbory svých soubojů. Snažil se svou taktiku neustále vylepšovat, počítal i jednotlivé výstřely, které potřeboval k vítězství, municí velmi šetřil. Do konce roku 1917 měl „na kontě“ 19 vítězství. Byl excelentním střelcem, 14. srpna 1918 sestřelil za pouhých deset sekund tři německé letouny. Během jediného dne, 9. května 1918 sestřelil šest nepřátelských letadel, což byl jedinečný výkon. Za svá vítězství byl v tomto měsíci vyznamenán nejvyšším francouzským vyznamenáním Řádem čestné legie a poté i Croix de Guerre. V červenci počtem sestřelů předstihl Guyenemera. Během války nebyl nikdy raněn ani sestřelen.\n\nPo skončení války se jako mnoho pilotů věnoval leteckým exhibicím. Chtěl s letadlem postaveným Sikorskim uskutečnit přelet Atlantiku. Ovšem upravený stroj Sikorsky S.35 ještě nebyl dostatečně připraven a při vzletu 21. září 1926 havaroval; při havárii zahynuli dva ze tří členů Fonckova týmu. Vypsanou Orteigovu cenu (25 000 dolarů) získal o několik měsíců později za svůj přelet Charles Lindbergh. Fonck se poté vrátil do armádní služby, před druhou světovou válkou pracoval jako inspektor stíhacího letectva pro francouzské vzdušné síly.\n\nFonckovy paměti \"Mes Combats\" byly vydány knižně. Jeden z prvních překladů této knihy do češtiny vyšel v roce 1931 pod názvem \"Orel letecké eskadry\".\n\nVětšina textů o René Paul Fonckovi zcela opomíjí jeho neslavné aktivity za druhé světové války – byl ministrem kolaborační vlády z Vichy, za což byl (a dodnes je) nejen ve Francii velmi odsuzován. Po druhé světové válce se stáhl do ústraní.\n\n\n"}
{"id": "187792", "url": "https://cs.wikipedia.org/wiki?curid=187792", "title": "Písničky ze Semaforu", "text": "Písničky ze Semaforu\n\nPísničky ze Semaforu je série CD vydávaná Bontonem od roku 1996. Editorem alb byl Karel Knechtl. Obsahují písně ze starých LP doplněné dalšími písněmi ze stejné doby z EP a SP, živých nahrávek apod. (často obsahují i jednu písničku v různých verzích). Mají obsáhlý booklet, který obrazově i textem připomíná činnost Jiřího Suchého v období, které deska zahrnuje. Vyšlo sedm titulů, plánováno jich bylo 30.\n\nNázev \"Písničky ze Semaforu\" nese také dvojice desek \"Včera neděle byla (Písničky ze Semaforu 1)\" a \"Ach, ta láska nebeská (Písničky ze Semaforu 2)\" z roku 1990, respektive 1992.\n\n"}
{"id": "187795", "url": "https://cs.wikipedia.org/wiki?curid=187795", "title": "Afšarština", "text": "Afšarština\n\nAfšarština (dialekt Torki) je turkický oghuzský jazyk, kterým se mluví v částech Afghánistánu a Íránu, několik mluvčích je i v Sýrii a Turecku. Je považována za dialekt ázerbájdžánštiny, časem se však hranice mezi dialektem a původní řečí setřely, což je u turkických jazyků běžné.\n\nAfšarština se odlišuje velkým počtem slov přejatých z Darí (afghánská perština) a zaokrouhlování fonému /a/ do /ɒ/ jako v uzbečtině. Mnoho samohlásek, které se v ázerbájdžánštině zaokrouhlují, v afšarštině zaokrouhlené nejsou. Jako příklad může posloužit výraz pro 100 - \"jiz\", v ázerbájdžánštině \"jyz\".\n\nTurkofonní kmeny v Íránu jsou roztroušeny po mnoha regionech. Jejich osidlování země začalo s prvními nájezdy turkofonních národů a pokračovalo v obdobích vlády Seldžuků, Mongolů, Tímúridů a Safíovců. Z různých důvodů přesouvali vládcové těchto dynastií kmeny i do vzdálenějších částí Íránu - ke střežení hranic, aby je rozdrobili, potrestali, odměnili nebo povzbudili. Jedním z příkladů je nápadné rozptýlení kmene Afšarů na části, které se nacházejí v Chorasánu, západním Ázerbájdžánu, Chúzistánu, Fársu a Kermánu.\n\nJe velmi obtížné stanovit jasnou hranici na jedné straně mezi východními dialekty \"„(anatolské) turečtiny“\" a \"„ázerbájdžánštiny“\", na druhé straně mezi ázerbájdžánštinou a \"„afšarskými dialekty“\" nebo dokonce \"„chorásánskou turečtinou“\". K dispozici je u všech stylů oghuzštiny nepřeberné množství přechodných jevů. Jednou z možností by tak mohlo být zařazení východoanatolských dialektů v rozmezí ázerbájdžánštiny. Nejvzdálenější z dialektů oghuzštiny je \"„turkmenština“\". Proto všechny Oghuzské dialekty kromě turkmenského jsou v Íránu označované torkī a naproti tomu turkmenský dialekt je poněkud vhodně označován torkamā - ănī. Osobní formy predikátu nicméně ukazují jasné a zřejmě archaické rozdíly mezi těmito pěti skupinami.\n\n"}
{"id": "187796", "url": "https://cs.wikipedia.org/wiki?curid=187796", "title": "Gloster Meteor", "text": "Gloster Meteor\n\nGloster Meteor byl prvním britským proudovým stíhacím letounem a jediným spojeneckým proudovým letounem, který během druhé světové války dosáhl bojových operací. Vývoj Meteoru velmi závisel na průlomových proudových motorech, jejichž průkopníkem byl Frank Whittle a jeho společnost Power Jets. Vývoj letadla začal v roce 1940, ačkoli práce na motorech probíhaly od roku 1936. Meteor poprvé vzlétl v roce 1943 a do služby vstoupil 27. července 1944 u 616. perutě RAF. Ohledně aerodynamiky nebyl nijak sofistikovaným letadlem, ale ukázal se jako úspěšný bojový stíhací letoun. Gloster Meteor F.4 s imatrikulací G-AIDC byl v roce 1946 prvním civilně registrovaným proudovým letadlem na světě. Několik hlavních variant Meteoru začleňovalo technologický pokrok během 40. a 50. let. Vzniklo několik tisíc letounů, které sloužily u Royal Air Force a dalších vzdušných sil a zůstávaly ve službě po několik desetiletí.\n\nBěhem druhé světové války se Meteor dostal do omezené služby. Meteory královského australského letectva (RAAF) bojovaly za korejské války. Několik dalších uživatelů jako Argentina, Egypt a Izrael nasadilo Meteory v pozdějších lokálních konfliktech. Byly vyvinuty i specializované varianty Meteoru pro fotografický letecký průzkum a noční operace.\n\nMeteor byl také použit pro výzkumné účely a k překonání několika rekordů. 7. listopadu 1945 byl první oficiální rychlostní rekord tryskového letadla stanoven Meteorem F.3 rychlostí 606 mil za hodinu (975 km/h). V roce 1946 byl tento rekord překonán, když Meteor F.4 dosáhl rychlosti 616 mil za hodinu (991 km/h). Další rekordy související s výkonem byly rozděleny do kategorií včetně letové vytrvalosti, stoupavosti a rychlosti. 20. září 1945 se značně upravený Meteor I, poháněný dvěma motory Rolls-Royce Trent, stal prvním zalétaným turbovrtulovým letounem. 10 února 1954 poprvé vzlétl další speciálně upervený Meteor F.8 - “Meteor prone pilot”, určený k testování setrvačných sil a jehož pilot v kokpitu ležel.\n\nV padesátých letech přišly nové proudové letouny, z nichž mělo mnoho šípové křídlo namísto konvečního přímého a Meteor rychle zastaral. Ve službě u RAF byl Meteor nahrazen novějšími typy jako Hawker Hunter a Gloster Javelin. V roce 2018 byly dva Meteory s imatrikulacemi G-JSMA a G-JWMA v aktivní službě u společnosti Martin-Baker jako testovací zařízení pro vystřelovací sedadlo. Jeden letoun ve Velké Británii zůstává letuschopný, stejně jako jiný další v Austrálii.\n\nVelká Británie byla vedle Německa ve 40. letech 20. století ve vývoji proudového pohonu letadel nejdál, za což vděčí především konstruktéru Franku Whittleovi. Speciální zkušební letoun G.40 Squirt s motorem W.1 vzlétl již v květnu 1941. Jednalo se pouze o experimentální stroj, který však dal základ vzniku proudových letadel. Vývojem vznikla celá řada motorů výrobců Power Jets (výroba Rover), Metropolitan Vickers a de Havilland, která našla uplatnění až v poválečné době. Firma Gloster připravovala nový letoun, který byl později pojmenován jako \"Meteor\", dle specifikace Ministerstva letectví F.9/40 již od srpna 1940.\nPátý z osmi vyrobených prototypů letounu označeného \"Gloster F.9/40 H Meteor\" (výr. č. DG206/G) byl zalétán 5. března 1943 na základně RAF Cranwell továrním pilotem Michaelem Dauntem. Pohon zajišťovaly dva proudové motory Halford H.1 o výkonu až 8,0 kN, které byly později přejmenovány na de Havilland Goblin. První postavený letoun tohoto typu (DG202/G) byl již od 3. července 1942 využíván k pojížděcím zkouškám s motory Whittle W.2B s radiálním (odstředivým) kompresorem s tahem 6,2 kN, který poprvé vzlétl až 24. července 1943 s instalovanými pohonnými jednotkami Whittle W.2B/23 s tahem po 6,8 kN. Původní výroba těchto pohonných jednotek probíhala u firmy Rover, jejichž výrobu začátkem roku 1943 převzal Rolls-Royce.\nOd poloviny listopadu 1943 započaly zkoušky třetího prototypu DG204/G s dvojicí motorů F.2 společnosti Metropolitan-Vickers s axiálním (osovým) kompresorem s tahem po 8,0 kN.\nPrvní stroje malé série v počtu 15 kusů \"Gloster Meteor F Mk.I.\" létaly s motory Rolls-Royce Welland (W.2B/23C). Tyto stroje však dosahovaly rychlosti pouze 656 km/h, takže nepřekonávaly nejlepší letouny s pístovými motory. První z nich vzlétl 12. ledna 1944 a již v únoru byl odeslán do USA na základnu Muroc AFB výměnou za proudový Bell P-59 Airacomet, který byl určen pro porovnávací zkoušky ve Farnborough.\nV září 1944 poprvé vzlétl \"Meteor F Mk.III\", kterého o dva měsíce později následovaly sériové stroje. Tato varianta byla opatřena pozměněným odsouvacím krytem kabiny, který umožňoval lepší výhled do všech stran. Prvních 15 sériových Mk.III bylo poháněno motory Welland I, od šestnáctého stroje firma Gloster instalovala nové motory Rolls-Royce Derwent I o tahu 8,9 kN. Nová verze měla rovněž zvětšeny palivové nádrže a konstrukce letounu byla zesílena. Celková produkce, ukončená v roce 1947, dosáhla počtu 280 kusů.\n\nV roce 1945 byla zahájena výroba typu \"Meteor F Mk.4\", který byl zhotoven v počtu 535 exemplářů. Mk.4 dostaly po dvou výkonnějších motorech Derwent V s tahem po 15,5 kN, které byly instalovány v prodloužených motorových gondolách. První Mk.4 vzlétl v červenci roku 1945.\n\nPo válce byla dvojice strojů Meteor F Mk.4, upravená z typu Mk.III, vybrána k překonání světového rychlostního rekordu, který od roku 1939 držel Messerschmitt Me 209-II s pilotem Fritzem Wendelem. Z letounů byla odstraněna hlavňová výzbroj, výstřelné otvory byly zakrytovány a motory byly vyladěny na tah 16,03 kN po dobu tří minut. 7. listopadu 1945 Group Captain H. Wilson dosáhl v průběhu čtyř nízkých průletů nad měřenou tratí v Herne Bay průměrné rychlosti 975,24 km/h a získal tak absolutní světový rekord pro Velkou Británii. K překonání tohoto světového rekordu došlo 7. září 1946 s ještě rozsáhleji upraveným strojem Meteor Mk.4, na kterém G/Cpt „Teddy“ Donaldson dosáhl rychlosti 991,33 km/h.\nSériové „čtyřky“ přicházely k jednotkám RAF koncem roku 1947.\n\nVýrobní série čísel RA473 až RA493 verze F Mk.4 byla určena pro pokusné a vývojové účely. S Meteorem sériového čísla RA490 se v září 1947 pokračovalo v experimentech s proudovými motory s axiálním kompresorem. Do upravených motorových gondol byla instalována dvojice pohonných jednotek Metro-Vick F.2/4 Beryl s tahem po 17,1 kN, určených pro stíhací létající člun Saunders-Roe SR.A/1. Zkoušky probíhaly krátce, protože při jednom z letů došlo k závadě hydrauliky a následnému nouzovému přistání. Po opravě pak tento Meteor sloužil k prvním experimentům s motory pro budoucí letouny kategorie VTOL. Před předním nosníkem křídla nesl v gondolách motory Rolls-Royce Nene, jejichž výstupní trysky ústil v polovině délky gondol šikmo dolů.\nDalší z experimentálních Meteorů F Mk.4 (RA491) s podobně upravenými motorovými gondolami a nosníky křídla, létal roku 1949 s pokusnými proudovými motory s axiálními kompresory typu Rolls-Royce Avon RA.2, později RA.3 s tahem po 28 až 33 kN. V roce 1951 byl prodán do Francie, kde u společnosti SNECMA v letovém režimu zkoušel proudové motory SNECMA Atar 101B o tahu 26 kN, také s axiálními kompresory. Při instalaci pohonných jednotek Atar v Británii byl stroj vybaven přídí s kabinou z varianty F Mk.8.\n\nVariantu Mk.4 nahradil v řadové službě \"Meteor F Mk.8\" s prodlouženým trupem a překonstruovaným ovládáním ocasních ploch. Standardně byly vybaveny zdokonalenými motory Derwent a vystřelovacím sedadlem. V Británii se na jeho výrobě podílela kromě firmy Gloster také společnost Armstrong Whitworth, licenční produkce probíhala v Belgii a Nizozemí. Se 1 183 vyrobenými kusy byl typ Mk.8 nejrozšířenější variantou, která byla počátkem 50. let ve výzbroji 32 pravidelných a 11 záložních squadron. Tato varianta vydržela u frontových denních stíhacích jednotek RAF až do roku 1955.\nPosledním experimentálním Meteorem, létajícím pouze s proudovými motory s axiálními kompresory, se roku 1953 stal exemplář F Mk.8 (WA820), který měl v širokých gondolách pod křídlem zabudovány motory Metro-Vick F.9 Sapphire s tahem 34 kN každý. Jejich vývoj a výroba již tehdy probíhala u motorářské firmy Armstrong Siddeley. Takto upravený letoun létal do roku 1954, kdy se stal instruktážním drakem.\nV první polovině 50. let pak létal jeden F Mk.8 (WA982) s miniaturními proudovými motory Rolls-Royce Soar, vyvíjenými pro bezpilotní prostředky, pokusně instalovanými na koncích křídla.\n\nKromě denní stíhací verze byla vyvinuta také dvoumístná cvičná varianta \"Meteor T Mk.7\", stíhací průzkumný \"Meteor FR Mk.9\" s fotopřístroji v přídi a dvoumístná verze pro stíhání v noci a za ztížených povětrnostních podmínek \"Gloster Meteor NF.14\" se dvěma motory Rolls-Royce Derwent 8 o tahu po 16,26 kN, vybavená radarem Westinghouse APS-57, v Británii označovaným jako AI.21. Letouny byly rovněž vybaveny vzad odsouvatelným krytem kabiny, který nahradil do strany odklápěný kryt s mnoha výztuhami, převzatý z T Mk.7 a křidélka s pružinovými odlehčovacími ploškami. NF.14 zůstal od svého prvního letu 31. května 1954 v prvoliniové službě RAF do roku 1961, kdy byla 60. squadrona na základně Seletar v Singapuru přezbrojena na letouny Gloster Javelin.\n\nPředchůdce závěrečné noční stíhací verze NF.14 tvořily Meteory \"NF Mk.11\", které vznikly pomocí minimálních úprav cvičného provedení T Mk.7 zástavbou radaru AI.10. Ten zabral celou příď letounu a vedl k přemístění čtyř 20 mm kanónů do vnějších částí křídla. První tyto stroje převzala 29. squadrona v roce 1951.\n\nTropikalizací typu NF.11 vznikla varianta \"NF Mk.13\", zatímco \"NF Mk.12\" již nesla v prodloužené přídi radar APS-57.\n\nProudové stíhací stroje Meteor byly poprvé užity ve 2. světové válce a jen shodou okolností se nestřetly s německými proudovými stíhačkami.\n\n21. června 1944 zahájilo RAF přezbrojování 616. squadrony, která do té doby používala stroje Supermarine Spitfire Mk.IX, na Meteory. První dva nebojové stroje byly určeny k výcviku, které 12. července následovala dodávka pěti plně bojeschopných proudových stíhacích letounů. Byl jimi vyzbrojen jeden roj 616. squadrony, sídlící v Manstonu pod velením Wing Commandera Andrewa McDowella, zbývající dva roje používaly nadále Spitfiry. K prvnímu bojovému letu odstartoval Flying Officer Mckenzie 27. července s úkolem hlídkovat nad Kentem proti letounovým střelám Fieseler Fi-103 (V-1). Od tohoto data 616. squadrona držela od rána do večera nepřetržitě dvoučlenné hlídky. Jeden hlídkový let první dvojice trval 30 minut, druhá dvojice určená ke střídání čekala na základně v pohotovosti s piloty v kabině. První V-1 na Meteoru zničil 4. srpna 1944 Flying Officer „Dixie“ Dean, když po selhání kanónů odklonil levým koncem křídla letounovou pumu do vývrtky. Ještě téhož dne sestřelil Flying Officer J. Roger V-1 palubními kanóny Hispano. K 15. srpnu byla squadrona kompletně přezbrojena na Meteory a téhož večera zaznamenala jednotka první ztrátu. Při pokusu o nouzové přistání na letišti Great Chart u Ashfordu smrtelně havaroval Flight Sergeant D. Gregg. 28. srpna sestřelil třináctou a poslední V-1 na Meteoru 616. squadrony Flying Officer Miller.\n\nV říjnu 616. squadrona vyslala čtyři Meteory na americkou základnu v Debdenu v hrabství Essex, aby se zúčastnily rozsáhlých bojových zkoušek USAAF. Účelem tohoto cvičení bylo pomoci americkým stíhacím pilotům na letounech North American P-51 Mustang vyvinout taktiku proti německým proudovým strojům Messerschmitt Me 262 a poskytnout střelcům bombardérů praxi v zaměřování rychle letících cílů.\n\nOd prosince roku 1944 začala 616. squadrona postupně přebírat modernější Meteory F Mk.III.\nV únoru 1945 pak jednotka odeslala tři Meteory Mk.III a jeden Mk.I na letiště Melsbroek u Bruselu, kde byly nasazeny v rámci 84. skupiny 2. taktické letecké armády (TAF). 1. dubna se Meteory přemístily z Belgie do Gilze Rijen v Nizozemí, kde se připojily ke zbytku squadrony. Celý útvar se pak znovu přestěhoval 13. dubna na letiště Kluis u Nijmegenu, 20. dubna do Quakenbrucku u Brém a o pět dní později do Fassburgu.\n29. dubna jednotka utrpěla další ztrátu při srážce dvou jejích Meteorů s piloty S/Ldr Wattse a F/Sgt Carmella při letu v sevřené formaci. 3. května se 616. squadrona přemístila do Lüneburgu, kde ji o dva dny později zastihl rozkaz o zastavení veškerých útočných akcí.\n\nV květnu 1945 přezbrojila na Meteory Mk.III druhá jednotka RAF, 504. squadrona se základnou v Colerne. V červenci pak tři Meteory Mk.III obdržela také 541. squadrona dálkového průzkumu vyzbrojená Spitfiry PR 19, která byla až v roce 1950 kompletně přezbrojena na vhodnější fotoprůzkumný neozbrojený typ \"Meteor PR 10\".\nMeteory spolu s americkými P-80 byly na dobré úrovni a v případě delšího pokračování války by došlo jistě ke konfrontaci s německými stroji.\nGloster Meteor Mk.4 se ukázal jako nadějný stroj v poválečném období, kdy byl dodáván do států jako Argentina, která koupila 100 kusů, Nizozemsko (65), Belgie (48), Dánsko (20), Egypt (12).\n\nDánské královské letectvo zahájilo výcvik na svých prvních proudových letounech v roce 1947 s britskými letouny Gloster Meteor T.7. V roce 1949 byla založena první operační proudová jednotka Kongelige Danske Flyvevåbnet s Meteory F.4, druhá byla ustavena o rok později s dvacítkou Meteorů F.8. Obě Eskadrillerne byly dislokovány v Kastrupu. Jako nezbytná se brzy ukázala zvláštní jednotka stíhacích letounů pro každé počasí. V listopadu 1952 proto dánské letectvo převzalo první Meteor NF.11, během první poloviny roku 1953 byl dodán zbytek objednaných strojů této verze.\n\nNejvýznamnějším zahraničním uživatelem se tak stalo argentinské letectvo. Splnění tak velké objednávky představovalo pro výrobce kapacitní problém, který vyřešil zpětným odkupem padesáti strojů z přebytků RAF. Tyto letouny prošly generálkou a staly se součástí dodávky, zbylé stroje byly dodány z výroby.\nPrvní letouny začaly přicházet v roce 1947, první argentinská jednotka vyzbrojená tímto typem se zformovala v prosinci téhož roku. Argentinské Meteory se ve výzbroji FAA udržely až do poloviny 80. let.\nMeteory F Mk.8 a T Mk.7 byly 77. squadronou RAAF použity v Korejské válce, kde s úspěchem bojoval proti sovětským proudovým letounům MiG-15. Nové Meteory 77. squadrona pod velením Dicka Cresswella začala přebírat v květnu 1951, když se s dosavadními letouny Mustang stáhla z Pusanu na základnu Iwakuni. Gloster Meteory dorazily přímo z Británie na letadlové lodi HMS Warrior. Celkové skóre 77. squadrony dosáhlo čtyřech sestřelů MiGů-15, přičemž poprvé skóroval F/O Bruce Gogerly (A77-15, „Elyana“) 1. prosince 1951 a o poslední se postaral Sgt George Hale 27. března 1953 na F Mk.8 (A77-851) pojmenovaném „Halestorm“.\n\nBojů se Meteory dočkaly i na Blízkém východě. 20. srpna 1955 zaútočily dva izraelské Meteory nad pouští Negev na čtyři egyptské stíhačky Vampire. Izraelským pilotům se podařilo jeden z egyptských strojů poškodit.\n\nRáno 1. září 1955 byly čtyři egyptské stroje Vampire spatřeny, jak překročily izraelsko-egyptskou hranici. Izrael proti nim poslal dva Meteory, jeden ve verzi F.8 a druhý FR.9. Po kontaktu s prvním párem nepřátelských stíhaček se kapitán Aaron Yoali přiblížil zezadu k druhé dvojici strojů Vampire a jeden z nich ze vzdálenosti 400 m sestřelil. Yoali, krytý kapitánem Jo'ašem Cidonem, pokračoval v pronásledování druhého egyptského stroje, který se mu také podařilo sestřelit.\n\nV říjnu 1956 se izraelská tajná služba dozvěděla o cestě egyptské vojenské delegace do Sýrie. 28. října se tato delegace, včetně egyptského ministra obrany, měla na letadle Iljušin Il-14 vracet zpět do Egypta. Ve výšce 3 000 m nad Středozemním mořem se k Il-14 přiblížily dvě izraelské stíhačky Meteor NF.13 a egyptské dopravní letadlo sestřelily. Přestože akce proběhla úspěšně, hlavní cíl této mise se dosáhnout nepodařilo. Egyptský ministr obrany se rozhodl si svůj pobyt v Sýrii prodloužit a na palubě sestřeleného letadla se nenacházel.\n\nZa druhé arabsko-izraelské války 31. října 1956 zničily Meteory egyptskou radarovou stanici a 2. listopadu se tyto stroje podílely na dobývání pásma Gazy a zničení 8. palestinské divize.\n\n\n\n\n\n\n\n\n\n\n"}
{"id": "187799", "url": "https://cs.wikipedia.org/wiki?curid=187799", "title": "Josef Týfa", "text": "Josef Týfa\n\nJosef Týfa (5. prosince 1913 Běloves – 19. ledna 2007) byl český typograf, knižní grafik a tvůrce písem.\n\nStudoval na pražské Rotterově soukromé škole užité grafiky. Pracoval jako reklamní výtvarník velkých obchodních společností a průmyslových firem, byl vedoucím propa­gačního výtvarnictví PZO Centrotex, plzeňského Prazdroje či Baťových závodů. Od roku 1951 se zaměřil na tvorbu typografických písem a na knižní typografii. Společně se Stanislavem Dudou a Karlem Míškem navrhl antikvu Kolektiv (1953) a grotesk (1954). V roce 1960 uspěl s návr­hem písma Týfova antikva a kurzíva, roku 1968 navrhl antikvu Academia s kurzívou do odborných publikací a Juvenis do knih pro děti (tato písma později digitalizoval František Štorm). Spolupracoval s českými nakladatel­stvími, mj. Odeon, Academia, Avicenum, Horizont. Podílel se na typografické úpravě knih pro edice Most, Archiv, Ypsilon (vše Mladá fronta), Situace (Obelisk) či Klubu přátel poezie. Spolupracoval na propagaci reprezentačních výstav, např. Expo 58 v Bruselu, Československého skla v Moskvě a dalších. Byl členem SČUG Hollar a dopisujícím členem německého spolku .\nZa svou tvorbu získal titul zasloužilý umělec (1987), též řadu mezinárodních ocenění.\n\n1975 Josef Týfa: Písmo, značky, kniha, Strahovská knihovna, filozofický sál, Praha\n\n\n\n"}
{"id": "187800", "url": "https://cs.wikipedia.org/wiki?curid=187800", "title": "Polibek", "text": "Polibek\n\nPolibek (též pusa, \"pusinka\", \"hubička\", \"pocel\", \"huban\", \"huba\", \"políbení\", \"líbnutí\") je dotyk, přitisknutí úst, zejména rtů jako výraz, obvykle projev citové náklonnosti a přízně. Může být jednostranný (základní) nebo vzájemný polibek rty dvou osob. Provádění polibku či polibků je líbání (\"cicmání\", \"pusinkování\"). Je faktickým krátkodobým úplným zrušením osobních proxemických zón.\n\nMožnost rozsahu a veřejnosti líbání je podmíněná zejména\nPolibek není jen lidský projev, podobné chování nebo alespoň jeho náznaky byly mnohokrát pozorovány i u zvířat (savců, ptáků i hmyzu).\n\nNa původ polibku jsou dva pohledy:\n\nPolibek se zdá být sociální konstrukt moderní společnosti. Starší společnosti jako lovci a sběrači jej téměř nepoužívají. ..\n\nPoužívá se jako přátelský pozdrav při uvítání i při loučení zpravidla jako polibek na tvář, zpravidla současně, často oboustranně a postupně na obě tváře, případně ještě potřetí. V tom se liší zvyky podle zemí a zejména zemské šířky – jižní národy se zpravidla zdraví více polibky. Také se polibek naznačuje do vzduchu a posílá na dálku.\n\nJako projev nadřazené přízně a požehnání se používá polibek na čelo, např. dítěte.\n\nObdobný dotykový pozdrav je známý jako eskymácký polibek, ve kterém jde ale o dotýkání nosem a je rozšířený i ve většině Asie a Tichomoří od Perského zálivu a Mongolska po Nový Zéland (maorsky \"hongi\").\n\nJako pozdrav na přivítání se v Evropě vyvinulo políbení podané ruky nadřízeného, milostpána, vladaře. Z toho vznikl i slovní (nyní již zastaralý) pozdrav „Ruku líbám“.\n\nTento pozdrav mužů políbení podané ruky ženě je v Česku spíše výjimečný a vysoce zdvořilý, ale např. v Polsku naprosto běžný, rozšířený až závazný.\n\nV křesťanských církvích se používá podobný polibek na znak společenské (např. církevní) hodnosti – papežský, biskupský nebo kardinálský prsten. Rovněž se takto uctivě líbají, zdraví i jiné symboly, např. kříž jako znak víry, vojenské zástavy, zem a podobně.\n\nJako výraz romantického citu a sexuální přitažlivosti bývá polibek delší a intenzivnější, např. francouzský polibek nebo hlazení rty. Takové líbání je obvyklou součástí petingu a milostné předehry. Po zvláště intenzivním polibku na kůži mimo úst zůstává modřina, zvaná cucflek.\n\nFrancouzský polibek je akt, při němž se do líbání zapojí i jazyk, který vnikne do (pootevřených) úst partnera. Bývá považován za analogii pohlavního styku. Pro francouzský polibek existoval koncem středověku i výraz florentinský polibek, který byl katolickou církví i v manželství považován za závažný hřích.\n\nV pohádkách má (zejména milostný) polibek, obvykle zpravidla příznivý, zázračný účinek, např. políbením žáby se zlomí kletba a promění se v krásného prince nebo spící Růženka procitne z věčného spánku.\nPolibek je také součástí svatebního obřadu, jeho vrchol, kdy po potvrzení vůle snoubenců uzavřít manželství se novomanželé – zpravidla na výzvu sezdávajícího po jeho potvrzení vzniku svazku – políbí poprvé jako manželé.\n\nHrubé odbytí žádosti nebo požadavku se děje také výzvou k políbení zadní dolní části trupu, případně s jejím vulgárním názvem, ale i mírněji, např. „Polib mi (si) šos.“\n\nFormou polibku se v legendách a pohádkách přenášelo zlé kouzlo, prokletí, často způsobující smrt políbeného.\n\nPolibek smrti zavedli také v mafií – gangsteři tak dávali člověku najevo, že se ho budou snažit zabít všemi možnými prostředky. Je odvozen z Nového zákona, kde zrazuje Jidáš Ježíše Krista biřicům právě polibkem.\n\nV politické oblasti se jako polibek smrti označuje vyslovení podpory, které kandidátovy šance a preference sníží, místo aby je zvýšilo.\n\nNázev \"Polibek smrti\" má i několik filmů.\n\nPři líbání úměrně jeho intenzitě dochází zpravidla k přenosu mikroorganismů a nakažení lidé tak (leckdy nevědomky) šíří infekci.\n\nNa IRC je polibek znázorňován emotikony xx nebo :-*\n\nV anglické korespondenci se polibek naznačuje jako součást závěrečného pozdravu písmenem „X“, případně vícenásobně.\n\n\n\n"}
{"id": "187801", "url": "https://cs.wikipedia.org/wiki?curid=187801", "title": "Nicolas Bourbaki", "text": "Nicolas Bourbaki\n\nNicolas Bourbaki byl pseudonym, pod kterým od roku 1935 publikovala svoje práce skupina převážně francouzských matematiků. Členové této skupiny jsou souhrnně označováni jako bourbakisté. Záměrem Bourbakistů bylo vybudovat celou matematiku na základě teorie množin. Tím měla být matematika plně axiomatizována a postavena na pevný základ. Skupina působí na \"École Normale Supérieure\" v Paříži pod oficiálním názvem \"Association des collaborateurs de Nicolas Bourbaki\".\n\nZakládajícími členy byli Henri Cartan, Claude Chevalley, Jean Coulomb, Jean Delsarte, Jean Dieudonné, Charles Ehresmann, René de Possel, Szolem Mandelbrojt a André Weil. Z později vstoupivších jsou nejvýznamnější Laurent Schwartz, Jean-Pierre Serre, Alexander Grothendieck, Samuel Eilenberg, Serge Lang a Roger Godement.\n\nBourbakisté vydali mezi lety 1935 a 1983 řadu devíti titulů, z nichž každý se věnuje jednomu z významných oborů matematiky:\n\nKromě této stěžejní řady publikovala skupina mnoho knih o nejrůznějších jiných tématech včetně například historie matematiky.\n\n\n"}
{"id": "187806", "url": "https://cs.wikipedia.org/wiki?curid=187806", "title": "STS-102", "text": "STS-102\n\nSTS-102 je mise amerického programu raketoplánů, konkrétně stroje Discovery v březnu 2001. Hlavním cílem letu byla výměna první a druhé posádky Mezinárodní vesmírné stanice.\n\n\n\n\nV závorkách je uveden dosavadní počet letů do vesmíru včetně této mise.\n\n\n"}
{"id": "187807", "url": "https://cs.wikipedia.org/wiki?curid=187807", "title": "Žabljak (rozcestník)", "text": "Žabljak (rozcestník)\n\nŽabljak je jméno několika obcí v jihovýchodní Evropě:\n\n"}
{"id": "187810", "url": "https://cs.wikipedia.org/wiki?curid=187810", "title": "Česle", "text": "Česle\n\nČesle jsou technologické zařízení sloužící k zachycení plovoucích hrubě rozptýlených nečistot. Zachycené předměty se nazývají shrabky.\n\nČesle jsou vlastně velmi hustá mříž. Skládá se z česlic (pruty) a z průlin (mezery mezi nimi). Umisťují se pod úhlem asi 60°.\n\nČesle na řekách a zejména na náhonech slouží k zachycení plovoucích větví, kmenů, trámů a různých odpadků, v zimě ledových ker. Známe je z jezů, vodních mlýnů a elektráren, kde zabraňují vniknutí těchto předmětů do turbín (jsou typické především pro derivační vodní díla, tj. díla stavěná na náhonech).\n\nZvláštní kategorií jsou česle, využívané ve vodárnách a na čistírnách odpadních vod.\nČesle na ČOV jsou důležitou součástí mechanického stupně čištění odpadních vod. Kvůli zápachu jsou zpravidla umístěny v budově zvané česlovna. \n\nČesle se podle šířky průlin dělí na:\nHrubé a střední česle zachycují největší nečistoty a chrání jemné česle. Jemné česle ochraňují čerpadla před ucpáním a usazovací nádrže před přetížením. \nJeden občan za rok vyprodukuje asi 2–3 l shrabků z hrubých česlí a 5–12 l shrabků z jemných česlí.\n\nČesle se vyklízí buď ručně (ručně stírané česle) (čímsi co vypadá trochu jako hrábě), nebo strojně (strojně stírané česle, spouštěné obsluhou) anebo automaticky. Automatické vyklízení je sepnuto na základě vzestupu hladiny před česlemi při ucpání průlin a zvýšení tlakové ztráty na česlích (používá se hladinový spínač). Automatických česlí je několik typů, ty nejběžnější fungují na principu nekonečného pásu, který se čas od času o kus posune (krokové česle nebo řetězové česle), případně jako automatický shrabovák. Dalšími variantami jsou rotační česle, příp. bubnové česle, šnekové česle atd.\n\nShrabky obsahují hadry, plasty, větve, kuchyňský odpad, papíry, mrtvá zvířata, zbytky fekálií, atd.\n\nShrabky jsou hygienicky závadné, obsahují velké množství patogenů. Odvodňují se v pístovém lisu a pak se spalují, skládkují, nebo ve výjimečných případech kompostují (mají-li dostatečně vysoký organický podíl) .\n\nNa stejném principu jako česle pracují síta. Na malých ČOV je zpracování a odklízení shrabků neekonomické, lepší je shrabky rozmělnit a nechat projít celou ČOV a aerobní stabilizací. Pro tyto účely se používají mělnicí česle a dezintegrátory.\n\n\n"}
{"id": "187811", "url": "https://cs.wikipedia.org/wiki?curid=187811", "title": "Tina Turner", "text": "Tina Turner\n\nTina Turner, vlastním jménem Anna Mae Bullock (* 26. listopadu 1939, Nutbush, Tennessee, USA) je švýcarská rocková zpěvačka a herečka, jedna z nejpopulárnějších hvězd 80. let 20. století s charakteristickým chraplavým hlasem.\n\nNarodila se v Haywood Memorial Hospital v Brownsvillu, Tennessee, USA (25 km od Nutbush). Vyrostla v Nutbush, Tennessee. V dětství zpívala v kostelním sboru gospely.\n\nPo předcích je z jedné čtvrtiny Indiánka z kmene Čerokézů. Má prý jedny z nejkrásnějších nohou na světě, které má pojištěny u společnosti Lloyd ´s na několik milionů liber.\n\nKoncem padesátých let odešla se svou sestrou do Saint Louis, kde poznala hudebníka Ike Turnera, vedoucí osobnost skupiny Rhythm Of King. Po svatbě v roce 1958 jí Ike navrhl změnit si jméno na umělecké Tina Turner. V roce 1960 vznikají pod hlavičkou Ike & Tina Turner jejich první společné nahrávky. Nejúspěšnějším rokem Tiny a Ikea byl rok 1971, kdy se revivalem skladby \"Proud Mary\" skupiny Creedence Clearwater Revival dostali do americké hitparády Top 10. Skladba byla z alba \"Workin' Together\", které bylo jejich nejprodávanějším albem vůbec. První sólovou skladbu nazpívala až roku 1966. Byla to píseň \"River Deep, Mountain High\".\n\nExtravagantní způsob života Ike Turnera, jeho alkoholová a drogová závislost, agresivní a brutální chování se k Tině (Ike ji tolikrát udeřil do nosu, že měla poničenou nosní dutinu a musela podstoupit plastickou operaci), vedly v roce 1976 k jejich rozvodu. Rozvod a problémy s ním spojené neměly za následek jen rozpad skupiny, ale zabrzdily i slibně se rozvíjející Tininu sólovou kariéru. Aby uspíšila rozvod, souhlasila s tím, že Ikovi zůstanou všechna práva na jejich nahrávky. Během následujících osmi let zpívala v klubech a kasínech soulový repertoár. Její tehdejší finanční situace nebyla vůbec jednoduchá, o čemž svědčí i fakt, že byla určitou dobu odkázaná na potravinové lístky.\n\nV roce 1983 se prosadila hitem \"Let´s Stay Together\". Zásadním zlomem je rok 1984, kdy vychází velice úspěšné album \"Private Dancer\", provázené stejnojmenným hitem a především skladbami \"What's Love Got To Do With It?\" a \"Better Good To Me\". Tina Turner změnila nejen svůj hudební styl, ale mění i vzhled a stává se sexsymbolem. Léta 1984 až 1992 byla pro Tinu nejúspěšnější v celé kariéře. V tomto období nahrála řadu nezapomenutelných hitů: \"Private Dancer\", \"We Don't Need Another Hero\" (z filmu \"Šílený Max a Dóm hromu\", ve kterém ztvárnila roli „Tetičky“), \"Simply the Best\", \"Typical Male\", \"Steamy Windows\", \"I Can't Stand the Rain\" a \"It Takes Two\".\n\nRoku 1985, devět let od rozvodu, obdržela čtyři ceny Grammy a první zlatou desku.\nNa koncertě v Rio de Janeiro 16. ledna 1988, během turné \"Break Every Rule\", vidělo Tinu 182 000 diváků. Tento rekord, zaznamenaný i v Guinessově knize rekordů, se podařilo překonat až za několik let Paulovi McCartneymu, na stejném místě.\n\nV roce 1991 byla společně s Ike Turnerem uvedena do Rock and rollové síně slávy.\n\nTina v roce 1995 nazpívala ústřední skladbu k filmu s Jamesem Bondem, \"Golden Eye\".\n\nV únoru 2008 vystoupila po 23 letech (naposled to bylo po jejím comebacku v roce 1985) při udělování hudebních cen Grammy při příležitosti 50. výročí této akce. Na pozvání zpěvačky Beyoncé s ní zazpívala tři písničky.\n\nV červenci 2013 se provdala za svého dlouholetého přítele, o 16 let mladšího Erwina Bacha, který působí v nahrávacím průmyslu. Žijí spolu ve Švýcarsku.\n\n\n\n"}
{"id": "187819", "url": "https://cs.wikipedia.org/wiki?curid=187819", "title": "Sander Kaasjager", "text": "Sander Kaasjager\n\nSander Kaasjager (známý také pod pseudonymem Vo0) je bývalý nizozemský profesionální hráč FPS hry Painkiller. Během své kariéry reprezentoval tým Fnatic. Kaasjager ukončil svou kariéru 21. června 2006 s tím, že se chce věnovat studiu na vysoké škole a poté co CPL a WSVG oznámili, že budou podporovat hru Quake 4 namísto Painkillera. Kaasjager vyhrál více profesionálních turnajů v Painkilleru než kterýkoliv jiný hráč a je mnohými považován za nejlepšího Painkiller hráče na světě. Účastnil se mnoha turnajů po celém světě a získal titul CPL 1v1 World Champion. V roce 2004 rovněž vyhrál ESWC (Electronic Sports World Cup).\n\nV roce 2005 se účastnil CPL World Tour, vyhrál pět z devíti turnajů a vydělal $232,000. Rovněž se umístil na prvním místě v celkové bodování World Tour. Celkově vyhrál přes $250,000, což je více než kterýkoliv jiný profesionální hráč Painkillera.\n\n\n\n"}
{"id": "187828", "url": "https://cs.wikipedia.org/wiki?curid=187828", "title": "Miroslav Zolvík", "text": "Miroslav Zolvík\n\nMiroslav Zolvík (2. června 1917, New York – 31. července 1983, Banská Bystrica) byl československý důstojník, vojenský letec a protifašistický bojovník.\n\nV letech 1931 a 1932 se učil automechanikem, mezi lety 1932 a 1935 navštěvoval kovoobráběčský obor na Škole práce v Kostelci nad Orlicí. Během vojenské základní služby absolvoval poddůstojnickou školu a později se účastnil několika vojenských kurzů.\n\nOd roku 1939 působil jako velitel armádních autodílen v Banské Bystrici, od roku 1942 jako letec v Nitře. O rok později učil navigaci na letecké škole v Trenčianských Bohuslavicích a v Banské Bystrici. Po vypuknutí SNP pracoval na Velitelství 1. čs. armády na Slovensku v Banské Bystrici. Prostřednictvím tajných vysílaček udržoval spojení s centry československého zahraničního odboje v Londýně a Istanbulu. Byl radiotelegrafistou vysílačky \"Vít\" (zpravodajského odboru Min. nár. obrany v Londýně), která vysílala ze Sliače a městských kasáren v Banské Bystrici (leden až říjen 1944).\n\nPo osvobození se zasloužil o výchovu československých vojenských letců. V roce 1946 vykonal zkoušku důstojníků letectva v záloze, o dva roky později získal odbornost „pozorovatel letec 1. třídy“, v roce 1954 „šturman 3. třídy“ a v roce 1964 „letec navigátor 1. kategorie“.\n\nAutorsky se podílel i na příručce goniometrické navigace.\n\n\n"}
{"id": "187831", "url": "https://cs.wikipedia.org/wiki?curid=187831", "title": "Jonathan Noyce", "text": "Jonathan Noyce\n\nJonathan Mark Thomas Noyce (15. července 1971 v Sutton Coldfield, Warwickshire, Spojené království) je britský rockový hudebník.\nByl baskytaristou ve skupině Jethro Tull od roku 1995, u Gary Moorea od roku 2005 a ve skupině Archive od roku 2007.\n\n"}
{"id": "187833", "url": "https://cs.wikipedia.org/wiki?curid=187833", "title": "Hiram Stevens Maxim", "text": "Hiram Stevens Maxim\n\nSir Hiram Stevens Maxim (5. února 1840 – 24. listopadu 1916) byl americko-britský vynálezce prvního plně automatického kulometu a pastičky na myši.\n\nNarodil se v Sangerville ve státě Maine. V roce 1881 emigroval do Velké Británie. V roce 1883 sestrojil kulomet využívající k vratnému pohybu hlavně k nabíjení, vyhazování prázdných nábojnic a podávání nových nábojů zpětný ráz. V roce 1885 Maxim svůj kulomet zdokonalil a k jeho pohonu využil zákluzu hlavně.\n\nV roce 1899 získal britské občanství a o dva roky později ho královna Viktorie povýšila do šlechtického stavu. Zemřel v Londýně. Příčinou emigrace do Velké Británie byly mimo jiné patentové spory s Edisonem o prvenství vynálezu elektrické žárovky (většinu jich totiž v USA prohrál).\n\nH. S. Maxim je autorem celé řady vynálezů. Obdržel 271 patentů v oblasti zbraní, elektrotechniky, motorových vozidel, výroby žárovek a žárovkových vláken i v jiných oblastech. Neúspěšně se věnoval také konstrukci letadel.\n\nVynálezcem byl i jeho bratr Hudson Maxim (5. února 1853 – 6. května 1927), který se zabýval hlavně chemií a výbušninami a je spolutvůrcem bezdýmého střelného prachu. \nSyn Hiram Percy Maxim (2. září 1869 – 17. února 1936), byl spoluzakladatelem americké radioamatérské ligy - \"American Radio Relay League\" (ARRL) a vynálezcem tlumiče hluku výstřelu, který se později uplatnil (po úpravě) jako tlumič výfuku automobilů.\n\n"}
{"id": "187838", "url": "https://cs.wikipedia.org/wiki?curid=187838", "title": "Světový pohár v rychlobruslení 2006/2007", "text": "Světový pohár v rychlobruslení 2006/2007\n\nSvětový pohár v rychlobruslení 2006/2007 byl 22. ročník Světového poháru v rychlobruslení. Konal se v období od 10. listopadu 2006 do 4. března 2007. Soutěž byla organizována Mezinárodní bruslařskou unií (ISU).\n\n"}
{"id": "187840", "url": "https://cs.wikipedia.org/wiki?curid=187840", "title": "Praha-Horní Měcholupy (železniční zastávka)", "text": "Praha-Horní Měcholupy (železniční zastávka)\n\nŽelezniční zastávka Praha-Horní Měcholupy se nachází na trati 221 vedoucí z Prahy do Benešova, mezi stanicemi Praha-Hostivař a Praha-Uhříněves. Leží na okraji území Horních Měcholup, v blízkosti Dolních Měcholup na ulici Hornoměcholupská. Původní název byl Horní Měcholupy, původní umístění v km 173,8–174,0, od stanice Hostivař 2310 metrů.\n\nAčkoli trať vede místem již od roku 1871, železniční zastávka vznikla až v roce 1926, do provozu byla uvedena 13. května 1926. Nástupiště se však nacházelo jen u koleje ve směru do Prahy. Až v roce 1960 bylo postaveno i druhé nástupiště pro opačný směr. V roce 2005 byla zastávka kompletně zrekonstruována, a to v rámci stavby IV. železničního koridoru. Nyní je tedy možné zastávkou projíždět maximální rychlostí až 160 km/h.\n\nV Horních Měcholupech zastavují pouze osobní vlaky \"(linka S9: (Lysá nad Labem – Praha Horní Počernice –) Praha hlavní nádraží – Strančice – Benešov u Prahy)\", interval vlaků ve špičce je 10–30 minut, mimo špičku 30–60 minut. Dopravu zajišťují elektrické jednotky řady 471. Zastávka je začleněna do systému Pražské integrované dopravy.\n\nZastávka dopravně obsluhuje především Horní a Dolní Měcholupy a díky návazné autobusové dopravě i další blízké čtvrtě. U železniční zastávky je možnost přestupu na autobusy MHD (zastávka Nádraží Horní Měcholupy) směřující ke stanicím metra Háje \"(linky 154, 183 a 240)\", Strašnická \"(linka 154)\", Černý Most \"(linka 240)\" a Horní Počernice, Dolní Počernice a Štěrboholy \"(linka 204)\".\n\n\n"}
{"id": "187842", "url": "https://cs.wikipedia.org/wiki?curid=187842", "title": "Wolfgang Hannibal von Schrattenbach", "text": "Wolfgang Hannibal von Schrattenbach\n\nWolfgang Hannibal hrabě von Schrattenbach (12. září 1660 zámek Lemberg u Celje, Štýrsko (Slovinsko) – 22. července 1738 Brno) byl kardinál, olomoucký biskup a místokrál neapolský.\n\nByl prvorozeným synem z 22 dětí císařského komoří Jana Baltazara ze Schrattenbachu a Anny Alžběty z Wagensbergu. Po studiích ve Štýrském Hradci a Salzburgu vystudoval v letech 1677–1683 na Collegiu Germanicu v Římě práva a filozofii. Po vysvěcení na kněze brzy získal kanonikáty v Olomouci (1682) a v Salcburku, kde se později stal katedrálním děkanem. V církevní kariéře rychle stoupal díky svým příbuzným, zejména strýci, pražskému arcibiskupovi Ferdinandu Khünburgovi. Olomouckým biskupem byl Schrattenbach v letech 1711–1738, ale ve své diecézi se příliš často nezdržoval. Roku 1714 jej císař Karel VI. jmenoval vyslancem na papežském dvoře v Kvirinálu, kde byl jmenován kardinálem (s titulárním kostelem San Marcello al Corso) a roku 1719, po smrti Jana Václava hraběte Gallase, nastoupil na dva roky do prestižního úřadu místokrále v Neapoli. Roku 1725 se stal tajným komorníkem císaře Karla VI.\n\nV církevní politice byl Schrattenbach vlivnou osobností, jak na vídeňském císařském dvoře, tak v Římě. Byl typickým představitelem nepotismu: své četné příbuzné dosazoval do úřadů a všestranně je finančně podporoval. Například 24. června 1736 ve vyškovském zámku uspořádal oslavu sňatku svého synovce, Františka Antonína ze Schrattenbachu s Marií Josefínou, hraběnkou Bruntálskou z Vrbna, a jeho pak učinil svým hlavním dědicem.\n\nV letech 1732 a 1736 Schrattenbach stál jako diplomat a „coronator“ v čele papežské korunovace dvou zázračných mariánských obrazů, roku 1732 reliéfu Panny Marie Svatokopecké na svatém Kopečku u Olomouce a roku 1736 obrazu Madony Svatotomské v Brně.\nKardinál zemřel v Brně po dvouletém utrpení na rakovinu ledvin a byl pohřben v Kroměříži.\n\nKardinál byl milovníkem umění, pompézní dvorské kultury a zábavy. K jeho oblíbeným letním rezidencím patřily zámky v Kroměříži, ve Vyškově a Schrattenbachův palác v Brně, Kobližné ulici, který pro něj přestavěl brněnský architekt Mořic Grimm, a kde dnes sídlí Mahenova knihovna. V Kroměříži založil kláštery řádu piaristů a kapucínů, kapli Bolestné Panny Marie a v tamní biskupské mincovně dával razit stříbrné i zlaté biskupské mince a medaile.\n\nVe vyškovském zámku zřídil divadelní sál. Měl proslulou dvorskou kapelu, kterou vedli Italové Stefano Leporati a Girolamo Pera (jako kapelníci) a Carlo Zuccari a Carlo Tessarini (první houslisté). Jako jediný z moravských mecenášů zaměstnával též italské kastráty (Antonio Fornarini, Sante Lorenzini). Od roku 1727 uváděl na svém zámku v Kroměříži dvakrát ročně italské opery, od roku 1734 se produkce přesunuly do Vyškova. V jeho brněnském paláci se v době postní každý týden hrála oratoria. Ve sbírkách biskupského zámku v Kroměříži a zámku ve Vyškově jsou vystaveny dva Schrattenbachovy reprezentační portréty v oděvu kardinála, obě olejomalby na plátně.\n\nKardinál Schrattenbach byl pohřben v kapli Bolestné Panny Marie (dnes Schrattenbachova kaple) v kostele sv. Mořice v Kroměříži. Jeho figurální náhrobek tam vytvořil sochař Ondřej Zahner. Podle testamentu Schrattenbach zanechal umělecké sbírky, klenoty a drahokamy. Především z jeho odkazu klenotů byla roku 1738 v dílně brněnského zlatníka Ondřeje Vogelhunda zhotovena unikátní zlatá monstrance, zdobená smaragdy a diamanty, zvaná Zlaté slunce Moravy, dnes vystavená v Arcidiecézním muzeu v Olomouci.\n\n\n"}
{"id": "187843", "url": "https://cs.wikipedia.org/wiki?curid=187843", "title": "Andrew Giddings", "text": "Andrew Giddings\n\nAndrew 'Andy' Giddings (10. července, 1963 v Pembury, Kent) je britský rockový hudebník, hráč na klávesové nástroje, člen skupiny Jethro Tull od roku 1991.\n\nKdyž bylo Andrewovi kolem čtyř let, měl dva králíčky. Jak sám říkal, moc se o ně nestaral, dokud mu jednoho dne nezemřeli. Druhý den, co zemřeli, šel Andrew kolem piana v jídelně a zmáčkl dvě klávesy. Zjistil, že když zahraje dvě noty dohromady, vytvoří to smutný zvuk, který mu králíčky připomínal. Aby se mu nestýskalo po králíčcích, nechala ho matka zapsat na hodiny piana.\n\nNejdříve Giddings hodiny piana nenáviděl, ale po dvou, třech letech začal pořádat veřejná představení. Jeho první vystoupení ve skupině bylo se dvěma spolužáky, kdy hráli na vypůjčené bicí soupravě a něčem, co připomínalo kytaru. Hned jak opustil školu, našel si Andy řádné zaměstnání v obchodě s hudebními nástroji.\n\nO pár let později našel uplatnění ve skupině, která se jmenovala Black Cat, o které říkal, že byla hrozná. Skupina se zapletla s takovými muzikanty jako byli Mike Berry, Tommy Bruce a Jet Harris. V Anglii dosáhl vlažného úspěchu, ale pak nastoupil koncertní turné s Ericem Burdonem. Giddings byl součástí Burdonovy skupiny asi pět let, než se začal více věnovat koncertním turné, nahrávání a vystupování v televizi s ostatními umělci.\n\nByl povolán do britské popové partičky nazvané „The Cutting Crew“ a stal se na 36 hodin jejím pátým členem, než byl nahrazen někým, kdo měl lepší nástroj než on.\n\nAndrew Giddings přišel do Jethro Tull v roce 1991, kdy nahradil bývalého klávesáka Maartina Allcocka.\nHrál na albech \"Catfish Rising\", \"Roots to Branches\", \"Jethro Tull In Concert\", \"J-Tull Dot Com\", \"Living with the Past\", \"The Jethro Tull Christmas Album\" a \"Aqualung Live\".\nVe skupně Jethro Tull byl nejdéle působícím hráčem na klávesové nástroje a byl nahrazen Johnem O'Harou.\n\nAndrew Giddings v současnosti skládá a nahrává hudbu pod pseudonymeme FFANDANGO.\n\n"}
{"id": "187845", "url": "https://cs.wikipedia.org/wiki?curid=187845", "title": "Arnold Rimmer", "text": "Arnold Rimmer\n\nArnold Jidáš Rimmer, BDP. SDP. (v originále Arnold Judas Rimmer, BSc. SSc.) je fiktivní postava seriálu Červený trpaslík, kterou ztvárnil britský herec Chris Barrie.\n\nPostava je lehce identifikovatelná díky velkému tiskacímu písmenu H na čele, které označuje, že je pouze hologramem. Rimmer v seriálu představuje nevyrovnaného, neurotického, hnidopišského, puntičkářského, zahořklého a osamělého jedince. Je zřejmě nejméně oblíbeným členem posádky lodi Červený trpaslík. Zoufale touží po povýšení, avšak neustále propadá u astronavigačních zkoušek, díky kterým by se mohl stát důstojníkem.\n\nArnold Rimmer se narodil na Jupiterově měsíci Io jako nejmladší ze 4 bratrů. Jeho tři bratři Frank, Howard a John byli kapitáni kosmických lodí nebo zkušební piloti.\n\nPřed svou smrtí byl druhým technikem na vesmírné lodi Červený trpaslík. Jeho nedbalost při opravě tepelného štítu ale způsobila, že při následném výbuchu celá posádka zahynula v důsledku ozáření. Přežil pouze třetí technik David Lister, Rimmerův spolubydlící a současně jediný člen posádky, kterému byl Rimmer nadřízený. Než ale mohl být Lister propuštěn ze stázové komory, kde pro něj neplynul čas, musel palubní počítač Holly vyčkat, než se sníží úroveň radiace, což trvalo 3 miliony let. Jelikož byl nyní Lister poslední žijící člověk a navíc uvězněný hluboko ve vesmíru, musel Holly zajistit, aby se udržel při zdravém rozumu. Za tímto účelem se rozhodl z celé posádky „oživit“ jako hologram právě Rimmera, přestože se s Listerem vyloženě nesnášeli.\n\nRimmer se zpočátku snažil přimět Listera k poslušnosti a dodržování subordinace, ale nedisciplinovaný povaleč Lister tyto snahy zcela ignoroval. Listera tedy z celého srdce nenáviděl. Usmířil se s ním jen na pár hodin, kdy Lister s Rimmerem ztroskotal a obětavě hodil svoji milovanou kytaru do ohně, aby nevyhasl. Rimmer byl velice dojat, protože věděl, že Lister miloval svoji kytaru stejně tak jako on svoji truhlu od otce z javánského kafrového dřeva. Na výraz přátelství nařídil Listerovi spálit jeho cenné vojáčky z Napoleonovy armády. Přátelství ovšem trvalo jen do té doby, než Rimmer zjistil, že v ohni nehoří Listerova kytara, ale její kopie vyřezaná ze zadní části truhly z javánského kafrového dřeva. Posléze se tedy Rimmer musel spokojit s tím, že bude pouze rovnocenným členem posádky, kterou kromě něj a Listera tvořil android Kryton a Kocour, humanoidní bytost, která se za 3 miliony let vyvinula z Listerovy březí kočky, jež také přežila výbuch na lodi.\n\nBěhem putování vesmírem se pak v Rimmerově (posmrtném) životě událo několik významných událostí. Nejprve se jej pomocí fotostroje času podařilo oživit, ale o několik okamžiků později opět zahynul. Poté potkal svou životní (respektive posmrtnou) lásku, kapitánku Nirvanu Craneovou, ale osud tomu nechtěl, aby mohli být spolu. Důležitým milníkem bylo pro Rimmera také shledání s vyšší bytostí jménem Legie, která převedla jeho holografickou projekční jednotku z měkkého světla na tvrdé. To Rimmerovi umožnilo opět cítit a dotýkat se věcí, což celou dobu od své smrti nemohl. Posádku Červeného trpaslíka pak opustil poté, co se stal novým Eso Rimmerem, hrdinou vesmíru, který vždy vzešel z řad Arnoldů Rimmerů z různých dimenzí.\n\nArnold J. Rimmer byl obnoven spolu s celou posádkou Krytonovými nanoboty a znovu tedy jako živý člověk vystupuje v 8. sérii. Záhy se spolu s ostatními hlavními hrdiny dostává do lodního vězení, ze kterého vyváznou až v posledním díle série poté, co kapitán s částí posádky Červeného trpaslíka (vážně poškozeného chameleonským virem) opouští. Rimmer se vypravuje do zrcadlového vesmíru, aby získal protilátku na záchranu lodi, tam je vše obráceně a z Rimmera se tak na chvíli stává kapitán lodi a má vše, po čem dřív jen toužil. Po návratu ostatní své druhy nenachází (podle tvrzení prodejního automatu odešli také do zrcadlového vesmíru) a zjišťuje, že vzorec protilátky se změnil na vzorec viru. Vzápětí si pro něj přichází smrtka, kterou však (věrný svým zásadám) podle nakopne do rozkroku a uteče. \n\nPo devíti letech (v deváté sérii) je Rimmer na Červené trpaslíku (bez zdůvodnění v ději) opět jako hologram na tvrdé světlo pouze ve společnosti Listera, Kocoura a Krytona. Objevují, že se na lodi vyskytuje samice olihně beznaděje a po střetu s ní se ocitají v jiné realitě. Zde se vydávají na Zemi počátku 21. století, kde zjišťují, že jsou jen fiktivními postavami z TV seriálu a jejich stvořitel se je chystá brzy sprovodit ze světa. K tomu nakonec nedojde a všichni se vracejí zpět do (své) \"reality\".\n\nV desáté sérii posádka Červeného trpaslíka, včetně A. Rimmera, čelí nejen tradičním útokům replikantů, ale třeba také výchovným problémům, které sám se sebou řeší David Lister, coby svůj otec a syn v jedné osobě. Do Arnolda Rimmera se zamiluje profesorka Irena, vzápětí však nešťastnou náhodou vypadne z lodi do vesmíru a Arnold tak o jedinou spřízněnou duši zase hned přichází. Rimmer se mj. také dovídá pravdu o svém otci, což mu pomáhá zbavit se mindráků a také jednou v něčem uspět.\n\nTituly:\n\nMedaile:\n\n\n1. série\n\n2. série\n\n3. série\n\n4. série\n\n5. série\n\n6. série\n\n7. série\n\n8. série\n\nZáznamy kapitána Hollistera:\n\n\"„Důstojníci mají takové rčení: Má-li nějaká práce smysl, má smysl udělat ji dobře. Nemá-li smysl, dejte ji Rimmerovi. Touží po povýšení, ale neustále propadá u důstojnických zkoušek. Přehnaně horlivý, zřejmě blázen. Pravděpodobně má víc zubů než mozkových buněk. Vyhlídky na povýšení: komické.“\"\n\nKrytonova řeč na obhajobu obžalovaného Rimmera:\n\n\"„Na lodi zastával funkci malé či nulové důležitosti. Byl řadový letecký mechanik, nula, nicka, chrchel plovoucí v toaletní míse života. Nicméně se nedokázal smířit s životem věčného outsidera. Jeho trapně naduté ego by to nedovolilo. Je jako strážný u hlavní brány, který sám sebe považuje za hlavu společnosti. Takže když nukleární nehoda vyhladila posádku, Arnold Rimmer přijal vinu. Byla to jeho loď: tudíž jeho chyba. Slavný soude! Vidíte tady muže. Muže, který skládal a propadl u důstojnických astronavigačních zkoušek nejméně třicetkrát. Tento nešťastník, tento hlupáček, tato parodie na muže…“ (přerušen Rimmerovou námitkou)\"\n\n\"„A nyní položím jednu klíčovou otázku: Připustil by Vesmírný sbor, aby tento muž získal pravomoci, při nichž by mohl ohrozit celou posádku? Člověk tak bezvýznamný a omezený, který je schopen po večerech našívat jmenovky na svoje kondomy z lodních přídělů. Člověk tak strašlivě hloupý, že má námitky i proti svému obhájci. A také strašně se naparující prcek. Neschopný opravář automatů s napoleonským komplexem, který vzbuzuje u členů posádky tolik úcty jako papoušek Dlouhého Johna Silvera. Kdo by dovolil tomu muži, této karikatuře muže, jež by nepřelstila ani čajový pytlík, aby získala postavení, z něhož by mohla ohrozit posádku? Kdo? Jedině tak jogurt. Tento muž není vinen úkladnou vraždou. Je vinen jedině tím, že je Arnold J. Rimmer. To je jeho zločin a zároveň i jeho trest.“\"\n\nV dílech Jiná dimenze a Nachystejte květináče vystupuje i jeho alternativní já z jiné paralelní dimenze, které je pravým opakem jeho charakterových vlastností - Eso Rimmer. Je charismatický, přátelský, usměvavý, postrádá chorobnou ctižádostivost svého protějšku a lidé k němu vzhlížejí jako k přirozené autoritě. I přesto je to ale právě Rimmer z Červeného trpaslíka, kdo po Esově smrti převezme jeho roli vesmírného hrdiny.\n\n"}
{"id": "187848", "url": "https://cs.wikipedia.org/wiki?curid=187848", "title": "J-Tull Dot Com", "text": "J-Tull Dot Com\n\nJ-Tull Dot Com (1999) je jméno alba skupiny Jethro Tull. Připomíná jejich oficiální internetovou stránku, J-Tull.com a může být považováno za podporu nově nalezeného místa na internetu. Adresa Jethro.Tull.com totiž byla dříve zaregistrována spekulantem s internetovými adresami.\n\nAlbum vyšlo 4 roky po \"Roots to Branches\", které vyšlo 1995.\n\n"}
{"id": "187851", "url": "https://cs.wikipedia.org/wiki?curid=187851", "title": "Družicový stupeň raketoplánu", "text": "Družicový stupeň raketoplánu\n\nDružicový stupeň raketoplánu, nazývaný též vlastní raketoplán nebo orbiter je nejsložitější a nejdůležitější část celého raketoplánu. Zároveň je to jediná část raketoplánu, která se dostane do vesmíru a potom přistane. Z hlediska letecké terminologie je to jednoplošník se samonosným křídlem ve tvaru dvojité delty. Slouží na dopravu nákladu a osob na oběžnou dráhu kolem Země a zpět. Startuje jako klasická raketa, návrat probíhá řízeným klouzavým přistáním.\n\nCelková délka orbitru je 37,24 m, výška je 17,25 m a rozpětí křídel 23,79 m. Jeho prázdná hmotnost je různá u jednotlivých exemplářů (\"Columbia\" byla nejtěžší) a pohybuje se kolem 90 tun. Trup stroje tvoří konstrukce z hliníkových slitin. Pro nejvíc mechanicky namáhané části je použita ocel a titanové slitiny. Skládá se ze tří hlavních konstrukčních částí:\n\n\nPřední část raketoplánu je 8,74 metrů dlouhá. Největší část zabírá kabina pro posádku, dále se zde nachází blok stabilizačních a manévrovacích motorů RCS a přední podvozková šachta. Přední část je vyrobena ze soustavy nýtovaných panelů, příček a žeber. Skládá se ze dvou základních částí – horní a dolní. Horní obsahuje 6 okének s tloušťkou 16 milimetrů vyrobených z taveného křemene. Odolávají teplotám až 480 °C z vnější strany a 426 °C z vnitřní.\nV přední části je jako samostatný konstrukční díl vložena kabina pro posádku. Kabina má tvar komolého kužele orientovaného vrcholem dopředu. Její vnitřní objem je 71,5 metrů kubických. Kabina má vlastní systém okének, ze kterých šest odpovídá šesti okénkům v základní konstrukci. I vnitřní okna mají tloušťku 16 mm, jsou vyrobeny z temperovaného hlinito-křemičitého skla a jejich vnější povrch je pokrytý reflexní vrstvou odrážející škodlivé infračervené záření. Kabina pro posádku má navíc dvojici oken směřující nahoru, další dvojici namířenou do nákladového prostoru a jedno okénko ve vstupních dveřích do kabiny. Levé okénko na vrcholu kabiny může být v případě nouze pyrotechnicky odstřeleno a použito jako nouzový východ. Kabina pro posádku je k přední části raketoplánu přichycena jen ve čtyřech bodech, aby se snížil tepelný přenos z vnějšího prostředí. Z důvodů tepelné izolace je kabina pokryta také mylarovou izolací a pozlacenou fólií.\n\nSamotná kabina pro posádku je rozdělena na tři paluby. Horní paluba se nazývá pilotní neboli letová a nachází se zde sedadlo velitele letu (vlevo) a pilota (vpravo). V této kabině jsou soustředěny všechny prvky řízení. Nad okny se například nacházejí palivoměry, vlevo od sedadla velitele jsou systémy podpory života (ventilace, tlak vzduchu, hladina kyslíku a dusíku, teplota vzduchu…), na stěnách a stropu jsou vypínače elektrických obvodů. Každý z pilotů má k dispozici ruční řízení pro rotační a translační manévry, pro ovládaní aerodynamické brzdy a pedálové řízení kormidel. Zařízení na manipulaci s užitečným zatížením je umístěno v zadní stěně pilotní paluby. Odtud je řízen celý raketoplán, vypouštění družic z nákladového prostoru a manipulátor RMS. Za sedadly pilotů jsou demontovatelná křesla pro další členy posádky. Přímo za sedadlem velitele je v podlaze průchod na střední neboli obytnou palubu.\n\nObytná paluba obsahuje na levé straně bočný průlez pro nástup a výstup posádky s průměrem 1 010 mm a hmotností 60 kg. Dveře průlezu je možno zvenku i zevnitř otevřít mechanicky, v případě nouze pyrotechnicky. Dveře jsou vyklápěny směrem dolů (za předpokladu, že je raketoplán na startovací rampě, je to doleva). Nad průlezem je důležitá část záchranného systému – teleskopická tyč. Vstupní průlez je také vybaven nafukovací skluzavkou podobně jako mají běžná dopravní letadla, aby při případném nouzovém přistání mohla posádka opustit raketoplán. Na pravé straně raketoplánu je menší nouzový průlez. Další průlez vede do nákladového prostoru raketoplánu. Slouží k vstupu do přechodové komory nebo do laboratoře v nákladovém prostoru. Přechodová komora bývá většinou instalovaná externě. Zadní stěna kabiny pro posádku je kvůli zjednodušení údržby ke kabině jen přišroubovaná, není tedy celistvá. \n\nV obytné palubě se nachází čtyři kóje pro odpočinek astronautů. Kromě toho je vybavena sanitárním zařízením, záchodem (systém WCS), umyvadlem a kuchyňkou. Nacházejí se tu také skříňky na uložení potravin, osobních věcí astronautů, manuálů, vědeckého vybavení apod. Za příčkou v přední části obytné paluby je umístěna většina řídící elektroniky včetně pěti palubních počítačů. Řízení systémů raketoplánu zajišťuje pět hlavních palubních počítačů typu IBM AP-101S (původně AP-101) s výkonem více než 1 milion operací za sekundu a s operační pamětí 256K 32-bitových slov. Po dobu kritických fází letu jako je vzlet a přistání, jsou čtyři počítače propojeny a navzájem se kontrolují. Pátý, vybavený jednodušším programovým vybavením, slouží jako záloha.\n\nPod podlahou obytné paluby se nachází spodní, neboli technická paluba. Je tu klimatizační zařízení a systémy podpory života. Do této paluby není běžně přístup, posádka se tam může dostat jen po demontování podlahových panelů v obytné palubě. Systém podpory života, odborně nazývaný ECLSS (\") má dvě části: Systém sloužící podpoře a udržování atmosféry a systém tepelné regulace.\n\nNavigační systém využívá zejména tři inerciální plošiny IMU (\"), které zásobují palubní počítače informacemi o aktuální orientaci družicového stupně v prostoru a o negravitačních zrychleních (např. způsobených prací motorů). Na jejich nastavování slouží automatické i manuální zaměřovače hvězd. Negravitační zrychlení měří též další souprava čtyř lineárních akcelerometrů. V průběhu setkávacích manévrů se používá na stanovení vzdálenosti družicového stupně od cíle a určení relativní rychlosti palubní radiolokátor. Pro navigaci v závěru přistání slouží přijímač systému TACAN. V posledním době se zkušebně používá navigační systém GPS. Vlastní pilotáž letu zajišťuje prostřednictvím hlavních počítačů autopilot, který může také přebírat příkazy pilotů z ručních ovládacích prvků, umístěných na letové palubě.\n\nKomunikační systém pracuje v pásmech K (15,25 až 17,25 GHz) a S (1,7 až 2,4 GHz). Většina spojení s řídícím střediskem je zprostředkovaná přes družice systému TDRSS (\"), umístěných na geostacionární dráze. V prvních přibližně 4 minutách letu může systém pracující v pásmu S komunikovat s pozemní stanicí na kosmodromu přímo. Pro spojení s Mezinárodní kosmickou stanicí v její blízkosti nebo se členy posádky, pracujícími ve skafandrech v otevřeném prostoru, se používá systém pracující v pásmu UKV (243 až 300 MHz). Tento systém slouží také jako záložní pro spojení s pozemními stanicemi.\n\nPřed kabinou pro posádku se nachází blok manévrovacích motorů RCS a podvozková šachta. Tato šachta může pojmout až 610 kg přídavné zátěže, používané u některých misí z důvodu lehčího ovládání stroje.\n\nTrup o rozměrech 18,3 × 5,2 × 4,0 m je tvořen celkově dvanácti přepážkami z horizontálních a vertikálních dílů, přičemž v místech připojení křídel jsou pro zvýšení bezpečnosti ještě výztuže ve tvaru T. V trupu je umístěn nákladový prostor, uzavíratelný dvoukřídlovými dveřmi, na jejichž vnitřní straně jsou radiátory klimatizačního systému. Tyto radiátory prostřednictvím glykolového okruhu odvádějí zevnitř družicového stupně odpadové teplo. Aby mohly správně fungovat, musí být dveře do nákladového prostoru ve vesmíru otevřené. Přední dva panely se po otevření dveří navíc odklopí od dveří o 35,5 stupně. Dveře jsou vyrobeny z materiálu na bázi uhlíku a epoxidu s jádrem z nomexu. Každá ze dvou částí dveří je k nákladovému prostoru přichycená pomocí 13 závěsů. \n\nV trupu se kromě jiného nachází dálkový manipulátor RMS ('), nazývaný též manipulační rameno, tři palivové baterie s výkonem 3 × 7 kW (v maximu 3 × 12 kW) a čtyři nádrže s kyslíkem a čtyři nádrže s vodíkem potřebným pro jejich provoz. Nachází se tu též veškerý užitečný náklad. Může to být jedna či víc družic, sondy, moduly pro vesmírnou stanici (Mir, ISS), zásobovací kontejnery nebo vesmírná laboratoř. Starší typ vesmírné laboratoře je evropský Spacelab, od letu STS-57 až po let STS-107 se používal novější Spacehab. Bývá tu také nainstalovaná přechodová komora sloužící k přechodu do otevřeného vesmíru. Náklad se přichytává v nákladovém prostoru pomocí 124 úchytných šroubů. V podpalubí nákladového prostoru jsou hned za přední částí po levé a pravé straně umístěny baterie PRSD (') na kapalný kyslík a vodík, které dodávají raketoplánu elektrickou energii. Do elektrorozvodné sítě raketoplánu je dodávána elektřina o napětí 28 voltů. Nádrže na kapalný vodík a kyslík jsou kulovitého tvaru a jejich počet se mění dle potřeb konkrétní mise. Při procesu výroby elektrického proudu vzniká jako užitečný odpad voda.\n\nZadní část orbitru se nazývá motorová sekce. Je 5,48 metru dlouhá, 6,7 metru široká a 6,09 metru vysoká. V této části jsou tři turbočerpadla APU (\") hydraulického systému na ovládaní motorů SSME a aerodynamických řídících ploch. Hydraulický systém APU má výkon 100kW.\n\nV motorovém prostoru se nacházejí tři kyslíkovodíkové motory SSME (\"), které jsou dominantou celého raketoplánu. Vyrobila je americká společnost Rocketdyne. Jejich nominální tah ve vakuu je 3 × 2,1 MN. Dodávku pohonných látek do spalovacích komor těchto motorů zajišťují turbočerpadla, přičemž část kapalného vodíku je nejdříve vedena stěnami expanzních trysek, které jsou tak ochlazovány. Díky tomuto způsobu chlazení teplota povrchu spalovací komory nepřekročí hodnotu 567 °C. Palivo je dodávané z externí palivové nádrže ET. Při jednom startu pracují motory nepřetržitě 520 sekund, celková záloha životnosti je nejméně 28 600 s, to je 7 1/2 hodiny provozu do generální prohlídky. Po každém letu raketoplánu jsou motory odstraněny a poslány na kontrolu. Při absolvování povinné údržby může být motor použit až 55krát. Výrobní cena jednoho exempláře SSME přesahuje 40 milionů dolarů.\n\nRaketové motory raketoplánu pracují při extrémních rozdílech teploty. Kapalný vodík je skladován při teplotě -253 °C. Při spalování s kapalným kyslíkem ve spalovací komoře dosahuje teplota hodnoty 3 300 °C, tedy teploty vyšší, než je teplota varu železa.\n\nVšechny tři motory jsou uloženy výkyvně a jejich vychylováním hydraulickými ovladači je řízen směr letu raketoplánu po dobu jeho vzletu na oběžnou dráhu. Tyto motory jsou používány jen při startu. Po oddělení hlavní nádrže ET už nejsou připojeny na přívod paliva a na oběžné dráze nemají žádnou funkci. \n\nPod motorovým prostorem je umístěn trupový elevon. Nad motorovým prostorem po stranách kýlové plochy s kormidly a aerodynamickou brzdou jsou připevněny dva moduly manévrovacích motorů OMS (\"), každý s jedním motorem OME s tahem 26,7 kN. Motory OME se používají na konečné navedení raketoplánu na oběžnou dráhu nebo na začátek přistávacího manévru. Jsou výklopné a každá jednotka OMS má hmotnost 117 kg. \nKromě motorů OME nese blok OMS ještě 12 řídících motorů RCS (\") s tahem 3,87 kN. Jako pohonné látky pro OMS a RCS slouží monometylhydrazin a oxid dusičitý. Palivové nádrže pro OME mají maximální kapacitu 3 345 kg oxidu dusičitého a 2 028 kg okysličovadla, motory RCS a FRCS mají k dispozici nejvýše 659 kg okysličovadla a 416 kg paliva. Další modul RCS, blok FRCS, se 14 motory s tahem 3,87 kN a dvěma motory s tahem 111 N je zabudován vpředu, před prostorem pro posádku. Celkový počet raketových motorů v raketoplánu je 49 a dělí se na 4 různé typy.\n\nDo střední a zadní části raketoplánu je v průběhu startu a přistávání vháněna směs plynů, díky čemuž je z těchto prostorů vytlačována přebytečná vlhkost a případné nebezpečné plyny (například vodík).\n\nV motorové sekci je aerodynamické kormidlo (směrovka). Pohyblivá část směrovky je dvojitá a může se vyklápět doleva či doprava. Při současném vyklápění jedním směrem slouží jako směrové kormidlo. Při vyklopení směrovky do různých směrů raketoplán brzdí. Směrovka, podobně jako ostatní aerodynamické prvky, je používána jen při letu v atmosféře a to většinou při rychlostech v rozsahu 5 až 10 Mach. \n\nDalší částí raketoplánu je dvojice křídel. Každé se skládá z podélných a příčných žeber a nosníků. Maximální tloušťka křídla je 1,52 metru. V místě ohybu křídla je podvozková šachta. Ke křídlům jsou připevněny elevony vyklopitelné o 40° nahoru a 25° směrem dolu. Každý elevon se skládá ze tří částí, každá část má tři úchytné body. \n\nRaketoplán má také tříbodový podvozek. Přední podvozek je krytý dvoukřídlovými dveřmi, zadní je krytý jednoduchými dveřmi. Přední podvozek je ovladatelný, nese dvě pneumatiky s průměrem 80 cm. Zadní podvozek má každý dvě dvojice pneumatik s průměrem 110 cm. Tlak uvnitř je 1,8 MPa. Po vyklopení podvozku už není možné podvozek automaticky zatáhnout – jeho zatažení se provádí manuálně až v montážním hangáru.\n\nKvůli zkrácení dojezdu po přistání je ve spodní části kýlové plochy zabudován brzdící páskový padák.\n\nPovrch raketoplánu je pokryt systémem tepelné ochrany TPS ('), chránícím trup raketoplánu před aerodynamickým ohřevem po dobu sestupu do atmosféry Země. Nejvíc namáhané části, t. j. předek trupu a náběžná hrana křídla, jsou chráněny panely z uhlíkového laminátu, pokrytého glazurou ze směsi oxidu hlinitého, oxidu křemičitého a karbidu křemíku jako ochranou proti oxidaci. Odborně se tento typ tepelné ochrany jmenuje RCC (' – vyztužený uhlík-uhlík). Spodek trupu a křídla jsou pokryty dlaždicemi z vysokoporézního oxidu křemičitého, které jsou vyrobeny z křemenné vaty, s černou glazurou, zajišťující vysoké zpětné vyzařování tepelného záření. Horní část křídla, boky trupu a boky kýlové plochy jsou pokryty podobnými křemennými dlaždicemi, avšak s bílou glazurou, zajišťující vysokou odrazivost tepelného záření. Celkový počet dlaždic je více než 30 tisíc. Jejich tloušťka kolísá podle předpokládaného tepelného zatížení jednotlivých míst trupu od 25 do 125 mm. Dlaždice nejsou lepené přímo na hliníkový trup, ale na pružnou podložku z Nomexové plsti (vyrobené z aramidu) a mezi jednotlivými dlaždicemi je ponechána dilatační mezera, zaplněná pružnou ucpávkou z keramické tkaniny. Nejméně tepelně namáhaná vrchní část trupu (dveře nákladového prostoru) je pokryta panely FRSI (\") z Nomexové plsti. Před vyvezením raketoplánu na startovací rampu je celý povrch družicového stupně impregnován vodoodpudivým postřikem.\n\nV Spojených státech bylo vyrobeno celkově 5 orbitrů schopných létat do vesmíru. Životnost každého z nich měla být 50 letů. Podle pořadí výroby to jsou Columbia, Challenger, Discovery, Atlantis a Endeavour. Původně se počítalo s výrobou a používáním jen prvních čtyř družicových stupňů, avšak po havárii raketoplánu Challenger v roku 1986 bylo potřeba postavit za něho náhradu – Endeavour. Po havárii Columbie se však výstavba nového orbitru neplánuje a program Space Shuttle bude dokončen jen se zbývajícími třemi orbitry.\nPřed dokončením prvního letuschopného raketoplánu Columbia byl v USA vyroben ještě jeden orbiter: Enterprise. Ten však sloužil jen na atmosférické zkoušky a chyběly mu některé důležité prvky pro vesmírný let: neměl motory, přetlakovou kabinu, systém tepelné ochrany a další. \n\n1. stabilizační motory — reaktivní kontrolní systém 2. podvozková šachta 3. přední podvozek 4. okénka 5. pilotní paluba 6. velitel letu 7. druhý pilot 8. hlavní vstupní průlez 9. přechod na obytnou palubu 10. dveře do nákladového prostoru 11. nákladový prostor 12. rameno na dálkové ovládaní 13. radiátory 14. tři hlavní motory 15. orbitální manévrovací motory 16. stabilizační a manévrovací motory 17. nádrže s palivem a okysličovadlem 18. nádrže s héliem 19. vertikální stabilizátor (směrovka), kormidlo 20. vyklápěcí část směrovky 21. křídlo 22. elevony 23. zadní podvozek 24. přípojka na pozemské zařízení\n\nTepelná ochrana — speciálně tvarované izolační dlaždice přiléhající na zakřivené plochy:\n\nA. Zesílená uhlíkovo-uhlíková izolace RCC (teploty nad 1 260 °C)\nB. Keramické dlaždice (648–1 260 °C)\nC. Dlaždice z keramických vláken (370–648 °C)\nD. Plsť (do 370 °C)\n\n\n"}
{"id": "187853", "url": "https://cs.wikipedia.org/wiki?curid=187853", "title": "Beketovova řada kovů", "text": "Beketovova řada kovů\n\nBeketovova řada kovů je řada kovů, vytvořená významným ruským fyzikálním chemikem N. N. Beketovem, řadí kovy dle hodnot jejich standardního elektrodového potenciálu (tj. elektrodového potenciálu vztaženého k vodíkové elektrodě). Na základě těchto hodnot lze pak získat cenné informace o vlastnostech kovů – především o jejich oxidačně-redukčních vlastnostech a o (z nich vyplývající) reaktivitě kovů – podle ní rozdělil Beketov kovy na dvě základní skupiny – na kovy \"ušlechtilé\" a \"neušlechtilé\".\n\nBeketovova řada kovů má vícero podob – od kompletní řady kovů po její zjednodušenější verze, tzv. redukovaná řada kovů má tuto podobu:\n\nVýhradní postavení v Beketovově řadě kovů má vodík – před ním se nacházejí neušlechtilé kovy (záporný elektrodový potenciál) a za vodíkem ušlechtilé kovy (kladný potenciál). \n\nBeketov takto kovy rozdělil na základě zkoumání reakcí kovů mezi sebou a chování kovů při reakci s kyselinami.\n\nKov stojící před vodíkem, tj. od vodíku nalevo, je schopen redukovat vodík a sám sebe zoxidovat. Příklady takovéto reakce jsou následující:\n\nKov, který stojí od vodíku napravo, tedy za vodíkem, je schopný zoxidovat vodík a sám sebe redukovat, jak uvádí následující příklad:\n\nKov stojící vlevo dokáže kov (v kladném oxidačním stavu) stojící vpravo redukovat a sám se tím pádem oxidovat, a naopak – kov, který stojí napravo je schopný kov stojící vlevo zoxidovat a sám se redukuje, jak ukazují následující příklady:\n\n"}
{"id": "187875", "url": "https://cs.wikipedia.org/wiki?curid=187875", "title": "Ultimate Play The Game", "text": "Ultimate Play The Game\n\nUltimate Play The Game (občas zkracované jen na Ultimate) byla společnost vyvíjející počítačové hry a videohry v rané éře domácích počítačů, ve skutečnosti to byl obchodní název softwarové firmy Ashby Computers & Graphics Ltd. (ACG), kterou založili v roce 1982 bratři Tim a Chris Stamperové, bývalí vývojáři her pro herní automaty. Ultimate vytvořila mnoho úspěšných herních titulů pro Sinclair ZX Spectrum, Amstrad CPC, BBC Micro, MSX a Commodore 64. Společnost ukončila činnost v roce 1987, obchodní známku odkoupila firma U.S. Gold a Tom s Chrisem založili firmu Rare, která vyrábí hry pro herní konzole.\n\nFirma je známá neobvyklým množstvím původních hitů, které ve své historii vyrobila. V českém časopise zachytil éru her pro ZX Spectrum František Fuka článkem \"Ultimate a její tři revoluce\".\n\nHry pro ZX Spectrum:\n\n"}
{"id": "187888", "url": "https://cs.wikipedia.org/wiki?curid=187888", "title": "Hroznata", "text": "Hroznata\n\nBlahoslavený Hroznata byl český šlechtic, narozený kolem roku 1160 (někdy se uvádí i letopočet 1170) jako syn Hroznatovce Sezemy, číšníka královny Judity, a Dobroslavy, která zřejmě pocházela z rodu Drslaviců.\n\nPo předčasné smrti otce Sezimy z Krašova, který padl v bitvě u Loděnic roku 1179, byl vychováván u své sestry Vojslavy, která byla provdána v Krakově za krakovského purkrabího či městského prefekta. Měl bratra Arnošta. Páni z Gutštejna také pravděpodobně vycházejí z jejich rodu. Hroznata jako jeden z prvních použil i svoji pečeť (trojice jeleních paroží - roku 1197), přivěšenou modrým provázkem.\n\nNadaný mladý muž se po návratu do Čech oženil, ale velmi brzy ztratil svého syna i manželku.\nV roce 1193, výměnou za slib účasti na křížové výpravě do Svaté země, založil na svém panství v Teplé klášter premonstrátů a kolem roku 1200 klášter pro sestry-premonstrátky v Chotěšově. Podle tradice byl později v Římě papežem Inocencem III. oblečen do bílého hábitu premonstrátů a stal se řeholníkem v nově založeném tepelském klášteře.\n\nJiž předtím vlastnil několik obcí na Litoměřicku a Českolipsku. Je doloženo dokladem z roku 1197, že mu patřila ves Jezvé, která je dnes v okrese Česká Lípa.\nDíky bohatým zkušenostem jej opat Jan jmenoval svým zástupcem a správcem majetku. Ze všech sil se potom řeholní bratr (tj. laik) Hroznata zasazoval za věci kláštera. To bylo nepřátelům kláštera trnem v oku. Byl od nich zajat a uvězněn, a protože odmítal zaplatit výkupné, nechali ho zemřít hlady. Stalo se tak 14. července 1217.\n\nJiž v polovině 13. století byl sepsán Hroznatův životopis: \"Vita fratris Hroznatae\". Papež Lev XIII. potvrdil roku 1897 jeho uctívání jako blahoslaveného a o 100 let později byl papežem Janem Pavlem II. jmenován patronem nově vzniklé Plzeňské diecéze a též patronem vězňů svědomí a vězňů pro víru v Boha(=křesťanského) a pronásledovaných křesťanů. Na počátku roku 2004 zahájil tehdejší (římskokatolický) plzeňský diecézní biskup František Radkovský kanonizační proces.\n\n\n\n"}
{"id": "187889", "url": "https://cs.wikipedia.org/wiki?curid=187889", "title": "Vádí al-Araba", "text": "Vádí al-Araba\n\nArava nebo Araba (hebrejsky הערבה, \"ha-'Arava,\" arabsky العربة, \"al-'Araba)\" je pouštní údolí, kterým prochází jižní úsek hranice mezi Izraelem a Jordánskem. Údolí je součástí Levantské příkopové propadliny, kterou na sever odsud protéká řeka Jordán (končí v Mrtvém moři, Arava začíná na jižním břehu Mrtvého moře). Spojuje propadlinu Al-Ghaur jižně od Mrtvého moře s propadlinou zálivu Akaba v Rudém moři. Je 166 km dlouhé a jeho dno je 10 až 25 km široké. Údolí dosahuje hloubky až 279 m pod hladinou světového oceánu; naopak nejvýše se dostává na rozvodí mezi Mrtvým a Rudým mořem (asi 210 m n. m.) Západní stěny údolí představují okraj Negevské a na severu Judské pouště. Okraj plošiny zde dosahuje nadmořských výšek kolem 400 m, ale v jižní části, kde se již zvedají hory přesahující na Sinaj, až 710 m. Zřetelně vyššími horskými pásmy je Arava lemována na východní, jordánské straně. Od jihu je to Sha'fat Ibn Jad (Šafat ibn Džad, 1592 m), Jabal al-'Aṭā'iṭah (Džabal al-Atáita, 1614 m), kolem Al Karaku pak převážně vrcholy pod 1200 m.\n\nNachal ha-'Arava nebo Wādī al-'Araba je pak název vádí, vyschlého říčního koryta v údolí Arava. Spíše než o řece lze ovšem v tomto případě mluvit o korytu odvádějícím občasné přívalové srážky.\n\nVádí je vyplněno pouštní krajinou, ve které se epizodicky objevují řeky. Topograficky se dělí na tři části. Od Akabského zálivu na sever stoupá v délce 77 km až dosáhne maximální nadmořské výšky 230 m na rozvodí Mrtvého a Rudého moře. Dále na sever mírně klesá až k místu, jež je vzdálené 15 km od jižního konce Mrtvého moře. V tomto místě je terénní zlom a další pokles směrem na sever je velmi prudký.\n\nDo vádí al-Araba ústí četná boční vádí, z nichž největším je Nachal Paran o délce 150 kilometrů, které sem přichází až ze Sinajského poloostrova v Egyptě.\n\nPropadlinou vede část ropovodu Ejlat – Tel Aviv. Je tudy rovněž vedena hlavní severojižní tepna Negevu – dálnice číslo 90.\n\n"}
{"id": "187894", "url": "https://cs.wikipedia.org/wiki?curid=187894", "title": "Hadí jed", "text": "Hadí jed\n\nHadí jed (hadí toxin) je fyziologicky aktivní složka jedového aparátu jedovatých hadů. Jde o vysoce modifikované sliny, které obsahují zootoxiny, usnadňující znehybnění, usmrcení i trávení kořisti, a chrání hady před útočníky. Aplikovány jsou jedovými zuby při kousnutí, některé druhy jsou také schopny jed také plivat.\n\nTéměř všichni hadi produkují jed v žlázách na patře. Někteří jej pak vypouštějí do ústní dutiny (což není příliš efektivní), další jej aplikují za pomoci rýhovaných či dutých jedových zubů. Jed slouží jednak při lovu, jednak k obraně hada. Mezi nejnebezpečnější jedovaté hady patří taipani, kobry, korálovci, mamby či vodnáři. Nebezpečnost hada určuje toxicita jedu, velikost jeho dávky, způsob aplikace i umístění jedových zubů (někteří hadi mají jedové zuby dost vzadu a před aplikací si potřebují oběť přežvýknout a posunout hlouběji do úst. To lze použít u menší kořisti (např. myši), kterou to pomáhá usmrtit, pro obranu před velkým predátorem to je ovšem naprosto nepraktické.\n\nJediný jedovatý had v Česku je zmije obecná.\n\nPro počty úmrtí lidí, způsobených hadím uštknutím nejsou k dispozici žádné spolehlivé zdroje, počet obětí se odhaduje na 21 000 až 94000 ročně (květen 2008).\n\nSystematický výzkum a analýza hadího jedu je uskutečňován až od druhé poloviny 20. století. Ze známých asi 3200 druhů hadů je asi 1300 druhů jedovatých.\n\nPo biochemické stránce jsou suché složky hadích jedů složeny z více než 90 % proteinů a polypeptidů, včetně enzymů.\n\nJed je produkován jedovými žlázami, což jsou pozměněné slinné žlázy. Jed je produkován i hady \"škrtiči\" a \"nejedovatými\", kde však má jed úkol napomoci trávicímu procesu.\n\nNejlepší imunitu proti těmto jedům mají zvířata, která se hady živí, např. naši ježci živící se zmijí obecnou snese 40× více jejího jedu než morče, mezi další vysoce odolné živočichy se řadí například promyka mungo či medojed kapský.\n\nNeurotoxin je druh jedu, který působí na nervovou soustavu. Produkují ho jedové žlázy většiny korálovcovitých hadů žijících na souši (kobry, korálovci, mamby,…).\n\nMyotoxin je jed působící na svalovinu. V jedových žlázách ho mají všechny mořské druhy korálovcovitých hadů (vodnáři, vlnožilové) a některé suchozemské druhy korálovcovitých hadů žijících v Austrálii.\n\nHemotoxin je druh jedu, který rozkládá krevní buňky uštknuté kořisti. Produkují ho jedové žlázy druhů hadů z čeledi zmijovitých (zmije, chřestýši, ploskolebci apod.).\n\nJedy hadů se užívají v medicíně. Hadí jed jako léčivo byl známý již ve starověku. Užitečné jsou díky velkému obsahu enzymů, používají se při léčbě zánětů a k tlumení bolesti. Dále také pomáhá proti revmatismu, zánětům šlach, svalů a oparům.\n"}
{"id": "187895", "url": "https://cs.wikipedia.org/wiki?curid=187895", "title": "Steven Pressfield", "text": "Steven Pressfield\n\nSteven Pressfield (* září 1943 v Port of Spain, Trinidad) je světově proslulý americký romanopisec a scenárista, známý zejména pro své filmy a romány s vojenskou tematikou z období starověku. Je autorem bestselleru „The War of Art“, který vyšel česky jako „Válka umění“ (2017, nakladatelství Jan Melvil Publishing). Žije v Los Angeles.\n\nPressfield se narodil v roce 1943 ve Španělsku, kde jeho otec působil jako voják Námořnictva spojených států amerických. Vystudoval Dukeovu univerzitu. Následně se živil jako copywriter, učitel, řidič traktoru, ošetřovatel v psychiatrické léčebně nebo sběrač ovoce. Vystřídal 21 zaměstnání v 11 státech. Během této doby se pokoušel živit jako autor. Své zkušenosti později sepsal v knize „The War of Art“.\n\nVe svých filmech a historických románech se Pressfield snaží maximálně držet reality a známých faktů, nicméně doplňuje je o spoustu smyšlených postav a detailů, které mají dokreslit atmosféru doby a vysvětlit sebechápání tehdejších lidí – popsat jejich život a pojetí cti a povinnosti. Své knihy obvykle píše z úhlu pohledu jedné postavy – často jako její vyprávění nebo popis situace.\n\nSvůj první román „The Legend of Bagger Vance“ vydal v roce 1995. Druhý román „Gates of Fire“, jehož děj je zasazen do doby bitvy u Thermopyl, byl publikován v roce 1998. Následovaly další romány, například „Last of the Amazons“ (česky jako „Poslední z Amazonek“), „The Virtues of War“ (česky jako „Ctnosti válek“) nebo „The Afghan Campaign“ (česky jako „Afghánské tažení“).\n\nSvětovým bestsellerem se stala publikace „The War of Art: Break Through the Blocks and Win Your Inner Creative Battles“, která vyšla česky jako „Válka umění: Odblokujte svou kreativitu a vyhrajte tvůrčí bitvy.“ Autor v knize pracuje s pojmem „Odpor“, který je překážkou každého tvůrce. Ztráta schopnosti ovládat svou vůli vede k frustracím a porážkám.\n\nPodle Pressfielda máme dva životy. Jeden, který žijeme, a druhý vysněný. Mezi nimi stojí Odpor – nejsilnější jed planety způsobující víc neštěstí než chudoba. „\"Boj s Odporem je jako porod dítěte. Zdá se to naprosto nemožné, jenže pak si uvědomíte, že ženy přivádějí novorozeňata na svět, s cizí pomocí či bez ní, padesát milionů let,\"“ konstatuje autor. Publikace zároveň ukazuje, jak odblokovat kreativitu, zvládnout překážky a dosáhnout tvůrčí disciplíny.\n\nRománová tvorba Stevena Pressfielda se dočkala překladů do celé řady jazyků, hojně překládán je i do češtiny.\n\n\nPřed publikováním svých prvních historických románů vytvořil Pressfield několik scénářů, z nich nejvýznamnější byly filmy \"Freejack\" (1992) a \"Joshua Tree\". V roce 2000 byl zfilmován jeho román „The Legend of Bagger Vance\" (režisér Robert Redford, herecké obsazení: Will Smith, Charlize Theron a Matt Damon, česky„Legenda o slavném návratu“).\n\n"}
{"id": "187900", "url": "https://cs.wikipedia.org/wiki?curid=187900", "title": "Národní park Tsavo", "text": "Národní park Tsavo\n\nNárodní park Tsavo patří mezi největší v Keni, ale i na světě. Jeho rozloha je 20 821 km. Síť cest v něm měří 2 000 km a není proto divu,že každá křižovatka má pečlivě udržovaný rozcestník a označení.\nTsavo National Park se dělí na Západní Tsavo (8 500 km) a Východní Tsavo (11 000 km). Každá část v sobě zahrnuje mnoho dalších rezervací a parků.\n\nJestli hodláte navštívit tento překrásný park, doporučuje se období ke konci dešťů, kdy se příroda celá zazelená. V ostatních měsících je Tsavo velmi prašné. Tato část se vyznačuje nekonečnými stromovými savanami a celou řadou divokých zvířat.\nNejvíce navštěvovaná zkultivovaná část je velmi dostupná z Nairobi a Mombasy. Jednou z hlavních atrakcí jsou vodní plochy nedaleko Kilanguni a Ngulia. Přilákají obzvlášť v období such stovky nejrůznějších druhů zvířat a ptactva. Jestli jste milovníci krokodýlů nebo hrochů, měli byste navštívit prameny Mzima Sprints a okolí nádrže. Dříve tu byla zřízena podvodní pozorovatelna, aby turisté mohli sledovat hroší dovednosti a aktivity. Avšak toto mohutní savci se přesunuli ke vzdálenějšímu konci jezírka.\nNa své přijdou i obdivovatelé jeskyní a obdivuhodných lávových proudů jako Shetani. Ale nedoporučuje se vydávat do jeskyní bez spolehlivých baterek doprovodu.\nJako jinde se zde neustále potlačuje pytláctví. Kolem roku 1960 žilo v této oblasti 8 00 kusů nosorožce černého, ale vlivem pytláků se v 70. letech snížil počet o více než 90% a v roce 1980 zde žilo pouhých 100 kusů těchto vzácných zvířat. A pro tyto zvířata se vytvořil útulek asi pro 50 nosorožců černých, kteří se můžou volně pohybovat, aniž by se báli o svůj život. Uvnitř útulku Ngulia se lze může volně procházet. Vlastně nejde jen o nosorožce, ale byla zde největší populace slonů, ale ta byla téměř celá vydrancovaná pytláky. Pytláctví bylo potlačeno až do roku 1991.\n\nZvlněné pláně savany porostlé mohutnými baobaby jsou domovem obrovských stád ,červených´´ slonů. Ale i tady se objevují ziskuchtiví pytláci. Atrakcí parku je přehrada Aruba Dam postavená přes řeku Volta. Tato oblast není moc navštěvovaná turisty, takže tu můžete bez narušování pozorovat a fotografovat divoká zvířata.\nI tady je lávový proud, ale tentokrát největší na světě Yatta Plateau a okolo jsou skalní útvary vytvořené vodopády Luggards na řece Galana. Je zde monitorován vzácný druh antilop hirola, protože původní prostředí bylo zničeno nadměrným ničením pytláků.\n"}
{"id": "187904", "url": "https://cs.wikipedia.org/wiki?curid=187904", "title": "Jaroslav Drbohlav", "text": "Jaroslav Drbohlav\n\nJaroslav Drbohlav (13. ledna 1947 Praha – 28. dubna 1985 Praha) byl český filmový, divadelní a televizní herec.\n\nV letech 1966–1969 vystudoval Divadelní fakultu na pražské Akademii múzických úmění. Poté pět let působil v libereckém divadle F. X. Šaldy. Od roku 1976 byl hercem Realistického divadla Zdeňka Nejedlého (dnešní Švandovo divadlo). Později se oženil a narodila se mu dcera Eva.\n\nNa začátku 80. let onemocněl těžkou cukrovkou, postupně téměř oslepl, takže v roce 1983 musel přestat účinkovat v divadle. Během nemoci ještě natočil několik drobných rolí ve filmu, ale v 38 letech zemřel na selhání jater.\n\nZačátkem kariéry byla jeho role ve filmu \"Jurášek\" již v roce 1955. V roce 1962 ho obsadil režisér Václav Vorlíček do filmu \"Kuřata na cestách\". Tento režisér pak Jaroslava Drbohlava obsadil do několika svých dalších filmů, jako byla například detektivka \"Smrt si vybírá\", komedie \"Což takhle dát si špenát\", ale hlavně také do jednoho ze svých nejvýznamnějších filmů, pohádky \"Tři oříšky pro Popelku\".\n\n\n\n"}
{"id": "187905", "url": "https://cs.wikipedia.org/wiki?curid=187905", "title": "Bolqarçay", "text": "Bolqarçay\n\nBolqarçay, na horním toku také zvaná Bolgaru, je řeka v Ázerbájdžánu, která na horním a středním toku tvoří jeho státní hranici s Íránem (Ardabíl). Je dlouhá 134 km. Povodí má rozlohu 2 170 km².\n\nPramení na severních svazích Talyšských hor. Na dolním toku vysychá a do Kaspického moře nedotéká.\n\nVoda se využívá na zavlažování. Na dolním toku je doplňována vodou z kanálu imeni Azizbekova.\n"}
{"id": "187907", "url": "https://cs.wikipedia.org/wiki?curid=187907", "title": "EN", "text": "EN\n\nSpojení písmen E a N může mít různé významy:\n\n\n"}
{"id": "187911", "url": "https://cs.wikipedia.org/wiki?curid=187911", "title": "Libeňský ostrov", "text": "Libeňský ostrov\n\nLibeňský ostrov je poloostrov připojený ke břehům Libně. Dříve to byl skutečný ostrov, největší ze skupiny asi deseti ostrůvků mezi Libní a Holešovicemi.\n\nDnešní podoba tohoto území je výsledkem regulace z let 1927–1928. Tehdy byl vybudován Libeňský most a upraven Libeňský přístav. Koryto Vltavy bylo v místech holešovického meandru přeloženo k západu (k Holešovicům) a zkráceno asi o 1100 metrů.\n\nLibeňský ostrov byl spojen s libeňským břehem a původní koryto Vltavy se stalo slepým ramenem. Úzká západní kosa oddělující toto rameno od hlavního toku řeky (někdy označovaná jako Maninský ostrov) vznikla uměle v místě původního koryta. Je zastavěna hlavně různými skladišti.\n\nV příčném řezu tokem Vltavy, vedeném na sever od Libeňského mostu od východu k západu, je možné sledovat historii terénních úprav:\n\nJiž od roku 1927 je Libeňský ostrov využíván k rekreaci. V letech 1926–1934 měl Eduard Štorch v severní části ostrova pronajatý pozemek, který si vyhlédl již začátkem 20. let, a ve skautském duchu zde provozoval svůj výchovný projekt Dětská farma. Sídlí zde dvě organizace Českého zahrádkářského svazu, dále oddíly vodáků, vodního motorismu, Junák, tenisový a volejbalový oddíl, Dům dětí a mládeže a další obdobné organizace. Pod protipovodňovou zdí je umístěna legendární hospůdka U Budyho, kterou provozuje Petr Placák. Přes ostrov vede páteřní cyklotrasa A2. \n\nV roce 2002 byl ostrov zasažen povodněmi a většina staveb poničena. Poté zde byl vybudovaný protipovodňový systém, který vedle zdi zahrnuje i vrata uzavírající vjezd do Libeňského přístavu. Ta jsou umístěna u ústí řeky Rokytka do mrtvého ramene Vltavy v Thomayerových sadech.\n\nNa Libeňský ostrov 90. let, zejména do zdejší hospůdky U Budyho, je zasazen děj filmové komedie U mě dobrý na motivy povídek Petra Šabacha, kterou podle scénáře Petra Jarchovského natočil v roce 2008 Jan Hřebejk.\n\n\n\n\n"}
{"id": "187914", "url": "https://cs.wikipedia.org/wiki?curid=187914", "title": "Lacuna Coil", "text": "Lacuna Coil\n\nLacuna Coil je gothic metalová skupina pocházející z Itálie, přesněji z Milána. Kapela je též známa pod jmény Sleep of Right a Ethereal.\n\nSkupinu Lacuna Coil tvoří zpěvačka Cristina Scabbia, zpěvák Andrea Ferro, kytarista Diego Cavallotti, baskytarista Marco Coti Zelati a bubeník Richard Meiz.\n\nHudba italské skupiny Lacuna Coil je inspirována gothickou image, používají melodické kytarové linie střídané těžkými a snadnými hlasovými doprovody. Podle vlastního vyjádření je skupina podobná stylu Paradise Lost, Tiamat, Septic Flesh, Type O Negative a dalším.\n\nSkupina se v roce 1994 jmenovala Sleep of Right, ale zanedlouho změnili jméno na Ethereal a na konci roku 1997 podepsali smlouvu s Century Media´s. Když už bylo jméno Ethereal zapamatované, opět se přejmenovali. Tentokrát na Lacuna Coil (česky zhruba zapomenutá nebo vynechaná spirála).\n\n\n\nPo vydání své první desky jela skupina na turné Friends Moonspell. Skupina byla na tomto turné doprovázena kytaristou Cristianem Migliore a bubeníkem Cristianem Mozzati.\n\nNásledovalo druhé evropské turné, skupina natočila debutové album \"In a Reverie\" a přijala druhého kytaristu Marca Biazzi. Skupina nové album podporovala na dalším evropském turné.\n\nNásledovaly desky Halflife a Unleashed Memories.\n\nPáté album Comalies dosáhlo obrovské chvály. O rok později první singl z tohoto alba, \"Heaven´s a Lie\", začalo dosahovat rádiové a mediální pozornosti a táhl skupinu do hlavního proudu. Druhý singl, \"Swamped\", také vzbudil pozornost a rádia ho hrála téměř dokola a byl použit i ve video hře „Vampire: The Masquerade – Bloodlines“. Videoklipy byly točeny pro oba songy a vysílány na MTV. V roce 2004 se stalo album Comalies nejprodávanějším v historii nahrávacího studia Century Media´s. Skupina se mezi svými turné v Americe a Evropě objevila i na Ozzfestu. Skupině Lacuna Coil stoupala popularita a v roce 2006 vydala album Karmacode. Jedna z písní, \"Our Truth\", je první singl a je uvedena na soundtracku k filmu Underworld: Evolution. Druhým singlem z alba Karmacode je \"Enjoy the Silence\", již několikrát předělávaná píseň, původně od Depeche Mode. Oba pilotní singly mají videoklip.\n\nhttp://www.lacunacoil.it/\nhttp://www.darklyrics.com/l/lacunacoil.html\n"}
{"id": "187915", "url": "https://cs.wikipedia.org/wiki?curid=187915", "title": "Kanada (rozcestník)", "text": "Kanada (rozcestník)\n\nPojem Kanada či Canada má více významů:\n\n"}
{"id": "187916", "url": "https://cs.wikipedia.org/wiki?curid=187916", "title": "Agstafa (řeka)", "text": "Agstafa (řeka)\n\nAgstafa nebo též Agstev ( , ) je řeka v Arménii a v Ázerbájdžánu. Je dlouhá 121 km. Povodí má rozlohu 2500 km².\n\nPramení na svazích Pambackého hřbetu. Na horním toku teče v úzké lesnaté soutěsce, která se mírně rozšiřuje u města Diližan. Na dolním toku je dolina širší. Je pravým přítokem Kury.\n\nVoda se využívá na zavlažování vinohradů. Leží na ní města Agstafa, Gazach a Idževan.\n"}
{"id": "187919", "url": "https://cs.wikipedia.org/wiki?curid=187919", "title": "Primátorský ostrov", "text": "Primátorský ostrov\n\nPrimátorský ostrov, zvaný též Primátorský novoměstský nebo Novomlýnský, je někdejší pražský vltavský ostrov, dnes část Nového Města.\n\nByl součástí majetku Nového Města a byl propůjčován novoměstským primátorům. Nad kanálem mezi ostrovem a pobřežím byly Nové mlýny. Nacházel se při pobřeží mezi dnešními ulicemi Nové mlýny a Lodní mlýny. V letech 1908–1912 byl spojen s nábřežím a později zastavěn.\n\n\n"}
{"id": "187920", "url": "https://cs.wikipedia.org/wiki?curid=187920", "title": "Roots to Branches", "text": "Roots to Branches\n\nRoots to Branches (1995) je jméno alba od skupiny Jethro Tull. Oslavuje hudební návrat k formě, která nese charakteristické znaky klasických J. Tull v 70. letech, progresivní rock a folk-rockové kořeny, smíšené s arabskými a dálněvýchodními vlivy. Všechny skladby byly napsány Ianem Andersonem a nahrány v jeho domácím studiu.\n\n\nKategorie album – Billboard (USA)\n"}
{"id": "187921", "url": "https://cs.wikipedia.org/wiki?curid=187921", "title": "Jori", "text": "Jori\n\nJori také zvaná Jora ( , ) je řeka v Gruzii a v Ázerbájdžánu, která ústí do Mingačevirské přehrady. Je dlouhá 320 km. Povodí má rozlohu 4 650 km².\n\nPramení na jižních svazích hlavního rozvodného hřebene Velkého Kavkazu. Nejprve teče jihozáadním směrem, u městečka Tianeti se stáčí na jih a pak na jihovýchod. Tento směr si zachovává až k ústí. Jižně od Tianeti je přehražena a vytváří vodní nádrž Sioni. Za hrází pokračuje stále se zužující soutěskou do Kachetie, dále na středním toku protéká Samgorskou kotlinu. Po postavení Mingačevirské přehrady v 50. letech 20. století ústí do ní, když dříve byla pravým přítokem Alazani.\n\nZdroj vody je sněhový a dešťový. Průměrný roční průtok vody u vesnice Salachly (43 km od ústí) činí 11,6 m³/s a níže slábne na 9,82 m³/s u vesnice Jusufly.\n\nV souvislosti se stavbou Samgorské zavlažovací soustavy je u obce Paldo více než polovina toku odváděna tunelem do zavlažovacího kanálu Samgori, který vede směrem k Tbilisi, kde zásobuje vodou přehradní nádrž, (tzv. Tbiliské moře), která se nachází východně od Tbilisi.\n"}
{"id": "187925", "url": "https://cs.wikipedia.org/wiki?curid=187925", "title": "Geokčaj", "text": "Geokčaj\n\nNázev Geokčaj může znamenat:\n\n"}
{"id": "187926", "url": "https://cs.wikipedia.org/wiki?curid=187926", "title": "Stirling Moss", "text": "Stirling Moss\n\nSir Stirling Moss OBE (* 17. září 1929, Londýn) je bývalý britský pilot Formule 1, často nazývaný „největším pilotem F1, který se nikdy nestal světovým šampionem“. Moss závodil v letech 1948–1962, vyhrál 194 z 497 závodů, ve kterých startoval, z toho 16 velkých cen Formule 1.\n\n"}
{"id": "187929", "url": "https://cs.wikipedia.org/wiki?curid=187929", "title": "Korunní ostrov", "text": "Korunní ostrov\n\nKorunní ostrov (dříve Křenový ostrov či Vrbový) je někdejší pražský vltavský ostrov, dnes část Nového Města.\n\nNacházel se při pobřeží asi mezi dnešními ulicemi Lodní mlýny a Hlávkovým mostem. Jmenoval se podle toho, že se na něm pěstoval křen (jméno se pak postupně změnilo z Kreninsel na Kröninsel či Krönungsinsel).\nZ roku 1791 je doložen přívoz Štvanice – Korunní ostrov.\nNa přelomu 19. a 20. století vznikl mezi Korunním ostrovem a Štvanicí plavební kanál.\nTou dobou přes ostrov také vedl provizorní štvanický most.\n\nKorunní ostrov byl ve 20. století spojen s nábřežím.\n\n"}
{"id": "187931", "url": "https://cs.wikipedia.org/wiki?curid=187931", "title": "Babylonie", "text": "Babylonie\n\nBabylonie je název jižní části Mezopotámie v dnešním Iráku, v širším smyslu pak označení dvou významných starověkých říší na Předním východě – říše starobabylonské a říše novobabylonské. Centrem Babylonie bylo město Babylón na Eufratu, které je v pramenech poprvé připomínáno v dobách akkadské říše ve 24. století př. n. l. (Sargon Akkadský).\n\nV oblasti pozdější Babylonie původně existovala řada sumerských knížectví a městských států, které byly zhruba po roce 2330 př. n. l. začleněny do akkadské říše. Ta se stala na sto padesát let dominantní silou na Předním východě a poprvé vytvořila silný centralizovaný stát v mezopotámském prostoru. Pokud jde o etnicitu, hrála při zrodu akkadské říše hlavní roli semitská složka populace, jež se patrně v důsledku několika migračních vln usazovala mezi sumerským obyvatelstvem.\n\nKolem poloviny 22. století př. n. l. docházelo v akkadské říši k dezintegračním procesům, které nakonec vyvrcholily jejím pádem; městské státy v Babylonii byly přechodně podmaněny indoevropským etnikem Gutejců. Po roce 2070 př. n. l., kdy většinu Babylonie ovládla tzv. III. dynastie z Uru, došlo k určité renesanci sumerské kultury, ale již po sto letech říše zanikla. V mezidobí Semité stále více zatlačovali do pozadí Sumery – až nakonec zcela převládli.\n\nStarobabylonská říše, jejíž vznik spadá zhruba do konce 19. století př. n. l. a jejíž centrum se už nacházelo v Babylóně, byla po delším období partikularismu opět silným centralizovaným státem s dominantním postavením panovníka; který se opíral o úřednictvo, byrokratický aparát a zákonodárství. Babylonii v této době ovládali Amorité patřící k semitským etnikům. Nejvýznamnější panovník této doby byl Chammurapi (můžeme psát i s -bi), který se proslavil především vydáním obsáhlého zákoníku, náležejícího mezi nejstarší vůbec (za nejstarší je podle dochovaných záznamů považován zákoník uruckého krále Urnammua).\nChammurapiho zákoník se zakládal na pravidlu \"oko za oko, zub za zub\" (právo odvety) a obsahoval 282 článků popisujících 282 případů, za něž uděloval trest. Mimo jiné zákoník dělil obyvatelstvo na:\nKromě vydání zákoníku se Chammurapi zasloužil i o rozdělení státu do administrativních jednotek (krajů) a samozřejmě také o rozsáhlou teritoriální expanzi. Jeho nástupci však postrádali schopnost v jeho politice pokračovat, říše postupně upadala, až nakonec Babylon dobyl kolem roku 1594 př. n. l. chetitský král Muršiliš I. Současně se ze severu tlačili do oblasti polokočovní Kassité, kteří během krátké doby Babylonii zcela opanovali.\n\nV následujících 400 letech, někdy označovaných jako temná epocha (kvůli nedostatku zpráv), vládli v babylonských rovinách Kassité, jejichž říše se stala jednou z nových velmocí na Předním východě – vedle říše Mitanni a Chetitů. Prvním doložitelným kassitským panovníkem v Babylonu byl kolem roku 1570 př. n. l. Agum II. Označoval se jako král Kassitů, Akkadů, Babylonu, Almanu (patrně původní kassitské území), Padanu (města, které si stále nárokovali Elamité) a země Gutejců (jež odpovídala zhruba dnešnímu Kurdistánu). Pobřeží Perského zálivu, jak se zdá, stále ovládala tzv. přímořská dynastie (tehdy tam panoval Gulkišar).\n\nVýznamnými Agumovými nástupci byli Burna-Buriaš I., Kaštiliaš III. a Ulamburiaš, přičemž poslední kolem roku 1470 př. n. l. porazil přímořskou dynastii (v čele s Ea-gamilem). Kassitským králům také v 15. století př. n. l. vyvstal nebezpečný protivník v podobě Asýrie, jež se vymanila z moci říše Mitanni, rozvrácené útokem chetitských vojsk.\n\nV roce 1155 př. n. l. vypálili Babylon Elamité a mnoho uměleckých předmětů a památek (mezi nimi i stélu s Chammurapiho zákoníkem) odvlekli do Sus. Místnímu panovníkovi Nabukadnezarovi I. se nato podařilo zlomit roku 1128 př. n. l. moc Kassitů a postupně zlikvidovat elamitskou hrozbu (dobytí Sus). V příštích letech byla Babylonie stále více vtahována do asyrské sféry vlivu, až se nakonec stala přímou součástí této nové velmoci v oblasti.\n\nV době asyrské nadvlády zůstal Babylon jedním z nejvýznamnějších center říše, toto postavení však bylo dočasně narušeno zničením města za krále Sinacheriba, způsobeném stálými snahami Babyloňanů po nezávislosti. Tyto snahy přes drakonické tresty nabývaly v průběhu času na intenzitě a při prvním náznaku slabosti asyrské moci se projevily naplno. Chaldejec Nabopalassar posléze ve spojení s íránskými Médy asyrskou říši v letech 612–609 př. n. l. vyvrátil – nastalo období novobabylonské říše v čele s chaldejskou dynastií.\n\n\"Hlavní článek: Novobabylonská říše\"\n\nPrvní novobabylonský král Nabopalassar zahájil ihned po upevnění své vlády dobyvačná tažení proti (zčásti egyptským) državám v Palestině a Sýrii, jichž se jako jeden z velitelů zúčastnil i jeho syn Nabukadnezar. Roku 605 př. n. l. padlo do babylonských rukou strategické město Karchemiš s egyptskou posádkou a následně i celé okolí. Po otcově smrti nastoupil na trůn bez potíží Nabukadnezar II. (605–562 př. n. l.), který pokračoval v expanzivní politice v syro-palestinské oblasti a roku 601 př. n. l. se neúspěšně pokusil obsadit Egypt. Dne 16. března 597 př. n. l. a opět roku 587 př. n. l. dobyli Babyloňané Jeruzalém, centrum judského království, a odvlekli odtud tisíce Izraelců do Mezopotámie (tzv. babylonské zajetí).\n\nNabukadnezar II. je nepochybně jedním z nejvýznamnějších králů v historii Mezopotámie. Byl nejen schopným vojevůdcem, ale i obratným politikem – roku 585 př. n. l. např. zprostředkoval mír mezi Médií a Lýdií. Za jeho panování dosáhla novobabylonská říše svého největšího mocenského i územního rozmachu. V Babyloně proběhly v této době rozsáhlé stavební úpravy a rekonstrukce (Ištařina brána, zikkurat Etemenanki, Mardukův chrám Esagila), mezi Eufratem a Tigridem vyrostla obranná soustava, zvaná médská zeď.\n\nPo třech krátce vládnoucích Nabukadnezarových nástupcích (561–556 př. n. l.) nastoupil na trůn Nabonid (556–539 př. n. l.), jehož matkou byla kněžka měsíčního boha Sína v Charránu (Karrhy). Nabonid si svým protežováním boha Sína a dlouhodobou nepřítomností v Babylonu (kde ho zastupoval syn Bél-šarra-usur) znepřátelil mocné kněžstvo boha Marduka i část elity říše. To umožnilo perskému králi Kýru II., který si v letech 550/549 př. n. l. podmanil médskou říši, aby vystupoval jako ochránce Mardukových kněží a usiloval o ovládnutí Babylonie. Dne 29. října 539 př. n. l. perská vojska bez boje vstoupila do Babylonu – vláda Chaldejců byla u konce.\n\nPerští Achaimenovci učinili z Babylonie jednu z hlavních satrapií říše a z Babylonu svou důležitou rezidenci. Přestože jejich politika byla nabožensky i kulturně tolerantní, nezabránilo to separatistickým tendencím v oblasti. Již roku 522 př. n. l. se prohlásil jistý Nidintubel babylonským králem Nabukadnezarem III. a králi Dareiovi I. dalo dost práce než vzpouru zlikvidoval. Také za vlády Dareiova syna Xerxa I. vzplanulo v Babylonii rozsáhlé povstání, jež skončilo vypálením Babylonu perskými vojsky. Význam města tím značně utrpěl, přesto zde však králové občas přebývali až do konce achaimenovské epochy ve třicátých letech 4. století př. n. l.\n\nS příchodem nových dobyvatelů – Makedonců – se toho zpočátku mnoho nezměnilo, Alexandr Veliký pouze rozdělil některé pravomoci: vedle satrapy, jímž se stal Mazaios, byl pro Babylonii ustanoven ještě stratég (Apollodoros) a velitel města Babylonu (Agathón). Úřad satrapy přecházel v následujících letech z jedné osoby na druhou, až se ho nakonec zmocnil jeden z Alexandrových vojevůdců Seleukos, jemuž posloužil jako odrazový můstek k ovládnutí většiny někdejších držav Achaimenovců v Asii. Roku 305 př. n. l. přijal Seleukos královský titul a stal se zakladatelem nové dynastie.\n\nZa vlády Seleukovců se význam Babylonie snížil, protože centrum říše se přesunulo do Sýrie (Antiochie nad Orontem) a politika králů byla spíše zaměřena na západ a jih než na východ. Od konce 3. století př. n. l. pak začaly seleukovské panství ohrožovat Parthové z íránské vysočiny, kteří v druhé polovině století následujícího zemi zcela ovládli. Jejich hlavní město sice zůstalo v Mezopotámii, nestal se jím však starý Babylon, ale nově založený Ktésifón na Tigridu. S postupnou „íránizací“ parthské říše, patrnou zvláště od přelomu letopočtu, se družil zánik původní svébytné místní kultury, i když konečnou tečku za vývojem starověké Babylonie představuje až arabská expanze v 7. století n. l.\n\n\n\n"}
{"id": "187935", "url": "https://cs.wikipedia.org/wiki?curid=187935", "title": "Kamenský ostrov", "text": "Kamenský ostrov\n\nKamenský ostrov je někdejší pražský vltavský ostrov, dnes část pražského Karlína.\n\nNacházel se při pobřeží zhruba v místech již rovněž zaniklé ulice U slepého ramene (na sever od dnešní Pobřežní ulice, větší částí území na západ od Negrelliho viaduktu). Neobvyklá poloha domu čp. 77 (Pobřežní 11) mimo uliční čáru naznačuje, že tato budova možná stála na východní špici Kamenského ostrova. Definitivně ostrov zanikl asi v letech 1920–1930.\n\nKamenský ostrov byl pojmenován již ve 14. století podle mlýna „Na Kameni“.\nOd 16. století se mu říkalo rovněž Šaškovský ostrov podle zdejšího mlynáře Martina Šaška.\n\n\n"}
{"id": "187937", "url": "https://cs.wikipedia.org/wiki?curid=187937", "title": "Scania", "text": "Scania\n\nAkciová společnost Scania (přesněji Scania AB) je jedním z největších švédských výrobců nákladních automobilů, autobusů a lodních a průmyslových motorů. Skupina zaměstnává celosvětově kolem 28 500 zaměstnanců (rok 2005).\nDo roku 2009 vyráběla nejsilnější silniční kamion ve světě se 730 koňmi, nyní ji nahradilo Volvo se 750 koňmi. V současnosti je Scania jediným výrobcem v Evropě, který vyrábí tahače s osmiválcovými motory.\n\nScania (latinské jméno regionu Skåne) byla založena v roce 1891 v Malmö. Zabývala se jak výrobou nákladních vagónů pro švédské státní železnice (\"Statens Järnvägar\"), tak výrobou válcovaného hutního materiálu. Produkci nákladních automobilů se Scania věnuje od roku 1903. Po fúzi se společností Vabis (\"Vagn Aktie Bolaget I Södertälje\" v roce 1911 a vzniku firmy Scania-Vabis bylo sídlo společnosti přeloženo do Södertälje.\n\nV roce 1919 byla celá výroba orientována pouze na nákladní automobily. V období po první světové válce však poptávka po nich prudce klesla a i kvůli silné deflaci společnost v roce 1921 zbankrotovala. Ještě v tomtéž roce však byla se stejným názvem založena znovu.\n\nScania-Vabis jako úspěšný podnik s rozvinutou sítí obchodních zastoupení a opravářských dílen pro autobusy a nákladní automobily byla od roku 1948 navíc i generálním importérem Volkswagenu ve Švédsku. V roce 1969 se společnost sloučila s firmou Saab pod jménem Saab-Scania.\n\nOd roku 1991 je Scania opět samostatnou společností. V roce 2000 získala skupina Volkswagen AG za částku okolo 3 miliard marek 18,7 % kapitálu a 34,0 % hlasů ve správní radě.\n\nDalšími důležitými akcionáři jsou švédská investiční společnost Investor AB (20,1 %) a další firmy vlastněné rodinou \"Wallenberg\" (10,5 %) a německá automobilka MAN (14,5 %).\n\nV roce 2000 vyrobila Scania své miliónté vozidlo.\n\nFalun, Luleå, Katrineholm, Oskarshamn, Sibbhult, Södertälje\n\n\nSão Paulo, Tucumán, San Luis Potosí\n\n\n"}
{"id": "187938", "url": "https://cs.wikipedia.org/wiki?curid=187938", "title": "Göyçay (řeka)", "text": "Göyçay (řeka)\n\nGöyçay je řeka v Ázerbájdžánu. Je dlouhá 113 km. Povodí má rozlohu 1770 km².\n\nPramení na jižních svazích Velkého Kavkazu. U města Göyçay se rozděluje na mnoho ramen a průtoků. Za ústí se považuje místo, kde se vlévá hlavní rameno do řeky Karasu.\n\nPrůměrný roční průtok vody u města Göyçay činí 12,9 m³/s.\n\nVyužívá se na zavlažování.\n"}
{"id": "187939", "url": "https://cs.wikipedia.org/wiki?curid=187939", "title": "Papírnický ostrov", "text": "Papírnický ostrov\n\nPapírnický ostrov je někdejší pražský vltavský ostrov, dnes část pražského Karlína.\n\nNacházel se při pobřeží na sever od dnešní Pobřežní, větší částí území na východ od Negrelliho viaduktu. Ze severu byl ohraničen ramenem Vltavy, po jehož zasypání vzniklo Rohanské nábřeží. Definitivně ostrov zanikl asi v letech 1920–1930. \n\nPapírna zde byla postavena již v roce 1500. Koncem 17. století zde byl postaven mlýn, který v roce 1761 koupil František Buriánek. Zahrada mlýna se pak stala oblíbeným výletním místem.\n\n\n"}
{"id": "187941", "url": "https://cs.wikipedia.org/wiki?curid=187941", "title": "Ignác Florus Stašek", "text": "Ignác Florus Stašek\n\nIgnác Florus Stašek, Sch.P. (27. listopadu 1782, Vyškov – 1. května 1862, Litomyšl) byl vyškovský vzdělanec – matematik, astronom a průkopník fotografie, doktor filozofie, později rektor koleje piaristické v Litomyšli. Je autorem nejstarší české dochované fotografie.\n\nNarodil se jako syn zámeckého purkrabí Jana Staška, kmotrem mu byl dědický děkan Spáčil. Studoval v Kroměříži, roku 1799 vstoupil do řádu piaristů, vysvěcen na kněze byl r. 1805. Vyučoval středoškolskou matematiku a fyziku. Roku 1859 vydal populární popis hvězdného nebe s názvem \"Die erleuchtete Vorhalle zum Tempel des Unendlichen\" – Osvětlená předsíň chrámu Nekonečna. Na přebalu knihy je jeho portrét.\n\nV roce 1837 se setkal s optikem Jozefem Maxmiliánem Petzvalem, o tři roky později získal daguerrotypický přístroj se kterým pořídil fotografii pošty v Litomyšli. Ta je považována za nejstarší českou dochovanou fotografii. Kromě toho pořídil mikrodaguerrotypii řezu stonkem rostliny, jednu z nejstarších mikrofotografií na světě, uloženou dnes v Národním technickém muzeu. S Bedřichem Franzem se zabýval pokusy s daguerrotypií, která jej zajímala jako vědce a učitele k využití duchovních hodnot a jako prostředek lidského poznání.\n\n\n"}
{"id": "187950", "url": "https://cs.wikipedia.org/wiki?curid=187950", "title": "Lineární přenos energie", "text": "Lineární přenos energie\n\nLineární přenos energie (LET) je fyzikální veličina popisující hustotu předávání energie prostředí ionizujícím zářením. Používá se pro popis vlastností ionizujícího záření v dozimetrii.\n\nLET je definován pouze pro nabité částice a to jako poměr:\n\nformula_1\n\npřitom formula_2 tu je vzdálenost, kterou částice prošla, a formula_3 energie, kterou po této dráze předala prostředí pomocí nepružných srážek doprovázených přenosem energie nižším jak formula_4.\n\nLET představuje přechodovou veličinu mezi dozimetrií a mikrodozimetrií. Zároveň je to nestochastická veličina jako třeba dávka, na druhé straně ale díky omezení předávané energie zohledňuje lokální depozici energie - čím nižší je formula_4, tím blíže k místu primární interakce je energie nakonec deponována.\n\nPři formula_6 je LET číselně roven brzdné schopnosti nabité částice pro nepružné srážky.\n\nKoncept LET byl zaveden v padesátých letech 20. století.\n\n"}
{"id": "187951", "url": "https://cs.wikipedia.org/wiki?curid=187951", "title": "Living with the Past", "text": "Living with the Past\n\nLiving with the Past (2002) je koncertní album skupiny Jethro Tull.\n\n\n\n"}
{"id": "187953", "url": "https://cs.wikipedia.org/wiki?curid=187953", "title": "Tyrannis", "text": "Tyrannis\n\nTyrannis nebo počeštěně tyranida (řecky \"\") označuje formu vlády řecké antiky, které bylo obvyklé zejména v rozmezí let 600–200 př. n. l.\n\nV obou případech je hlavou takového systému \"tyran\" (řecky \"\" – tyrannos), v dobách antického Řecka to bylo označení vládce. Tyran se opíral o nespokojené vrstvy obyvatelstva a jeho cílem se stalo konečné odstranění nadvlády rodové šlechty. Tyranové se snažili udržet svou moc a podporovali hospodářský rozvoj obce. Usilovali také o dosažení jednoty v obci pořádáním náboženských slavností na počest bohů, ochránců obcí. Značné finanční prostředky věnovali na stavební rozvoj města. Toto období se nazývá raná řecká tyranida.\n\nV rámci dějin starověku se z časového hlediska rozlišují dvě fáze tyranidy: starší (též raná nebo archaická), jejíž počátky spadají do 7. století př. n. l., a mladší, jež vznikla ke konci 5. století př. n. l. a rozšířila se především vně vlastního Řecka (hlavně na Sicílii).\n"}
{"id": "187954", "url": "https://cs.wikipedia.org/wiki?curid=187954", "title": "Zvonek (rozcestník)", "text": "Zvonek (rozcestník)\n\nZvonek může být:\n\n\n\n\n\n\n\n"}
{"id": "187956", "url": "https://cs.wikipedia.org/wiki?curid=187956", "title": "Charles Nungesser", "text": "Charles Nungesser\n\nCharles Eugene Jules Marie Nungesser (15. března 1892 – 8. května 1927) byl francouzský stíhací pilot, osminásobné letecké eso, balónové eso, dobrodruh a podnikatel. Stal se třetím nejúspěšnějším francouzským stíhačem první světové války se 43 potvrzenými, z nichž bylo 7 pozorovacích balónů a 11 pravděpodobnými sestřely.\n\nByl proslulý flamendr, pijan, sukničkář a potížista a jedním z jeho přátel bylo i jedno z prvních stíhacích es a taktéž velký potížista, flamendr a sukničkář, Jean Navarre. Tito dva údajně vytvořili předobraz stíhacích es: \"pohledné, lehkomyslné, těžce žijící, zženštilé hejsky\", byly nedisciplinovaní a milovali Paříž, kterou si užívali plnými doušky.\n\nJednou z jeho údajných společnic byla i slavná dvojitá špiónka a exotická tanečnice Mata Hari, které předal smyšlené informace o novém, tajném letadle s osmy novými (též tajnými) motory.\n\nBěhem války utrpěl velké množství zranění, ale vždy se v nejkratší možné době vracel k bojovému létání. Mnohdy létal ještě v obvazech a do kokpitu i z kokpitu mu museli pomáhat mechanici. Krátce působil i u americké Escadrille N 124 Lafayette, kterou si vybral pro svou rekonvalescenci. Byl to kompromis, protože Nungesser byl divoký a nedisciplinovaný ve vzduchu stejně jako v nemocnici a často utíkal. A Escadrille Lafayette mu umožnila létat a být zároveň pod dohledem lékařů v nedaleké nemocnici. Při prvním setkání u nich na letišti se Američané podivovali nad zafáčovanou postavou opírající se o hůl s metály na hrudi a zlatým úsměvem (při jednom z posledních střetů s nepřítelem přišel skoro o všechny zuby, když jeho ústa šikmo zasáhla nepřátelská kulka a zanechala mu jasně viditelnou jizvu). V té době dle vyjádření pilotů připomínal spíše invalidu než bojového pilota zralého do akce. Za necelý měsíc získal u jednotky sice \"jen\" 1 sestřel, ale čerstvým americkým pilotům předal něco cennějšího, své zkušenosti a triky získané za poslední rok na frontě.\n\nLétal hlavně na dvojplošnících (technicky jedenapůlplošnících) značky Nieuport. \n\nNieuport 11, 17, 17bis, 24, 25, 27 a ke konci války Spad S.XIII.\n\nLékařská zpráva ke dni jeho vyřazení ze služby v roce 1919 obsahovala toto:\n\n\nBěhem války získal mimo jiné tato vyznamenání: francouzská Vojenská medaile, Řád čestné legie, Válečný kříž, belgický Válečný kříž, americký Křiž za vynikající službu, britský Vojenský kříž a mnohá další vyznamenání.\n\nJako mnoho dalších válečných veteránů měl potíže se zařazením do zpět běžného života. Pokusil se založit leteckou školu doufaje, že uplatní svou slávu, ale kvůli poválečnému nezájmu o letectví zkrachoval a tak se věnoval leteckým show, kde předváděl své letecké souboje z války. Při turné v Americe se seznámil se zámožnou američankou, Consuelou Hatmakerovou, kterou si 25. května 1925 vzal, ale neměl v zájmu žít z jejího bohatství. Zkusil štěstí u amerických filmových společností a zahrál si hlavní roli v němém válečném filmu The Sky Raider (1925), kde hrál sám sebe. Začal se zajímat o přelet Atlantiku – o něco podobného se ještě nikdo nepokusil a nedávno vypsaná Orteigova cena v hodnotě 25 000 dolarů stála za to.\n\nNungesser se vrátil do Francie a rozhodl se, že se pokusí o přelet Atlantského oceánu z Paříže do New Yorku. Ani on, ani jeho navigátor Francois Coli se sice oficiálně nezaregistrovali, ale měli za to, že potřebné papíry vyřídí až zpětně po příletu do New Yorku. Původně mělo místo Nungessera letět jiné prvoválečné letecké eso, Paul Tarascon, ale ten se zranil při havárii a nahradil ho právě Nungesser. Dvouplošník Levasseur P. L.8 pojmenovaný L’Oiseau Blanc (Bílý pták) s oběma letci zmizel 8. května 1927. I přes mezinárodní pátrací akci nebyly ani stroj, ani posádka nikdy nalezeny. O dva týdny později Charles Lindbergh přistál v Paříži a Francouzi mu přichystali bouřlivé uvítání, i když truchlili pro velice oblíbeného Nungessera.\n\nNa základě pozdějších pátrání došli odborníci k tomu, že Levasseur Atlantik přeletěl, ale havaroval v hlubokých lesích na kanadsko-americké hranici a o trosky a těla se postarala příroda a divoká zvěř. Jeden z lovců ohlásil, že slyšel, jak nad jeho domem přelétlo letadlo, které o něco později havarovalo. Jiný lovec zase tvrdil, že našel v bažině letecký motor, když ale později přijel pátrací tým, nepodařilo se jim již ono místo nalézt. Pátrací výprava několik let poté našla dřevěné trosky, podobné částem trupu dvouplošníku. Nikdo ale dodnes nepřinesl přesvědčivé důkazy, které by potvrdily, že Nungesser s Colim opravdu Atlantik přeletěli.\n\n"}
{"id": "187957", "url": "https://cs.wikipedia.org/wiki?curid=187957", "title": "Martin A. Hansen", "text": "Martin A. Hansen\n\nMartin A. Hansen (20. srpna 1909 – 27. června 1955) byl dánský prozaik.\n\nZabýval se poučnou literaturou. V jeho dílech nehledáme napětí, ale poučení a lehké pobavení. Ukazoval lidem jejich chyby a tímto činem narušil jakousi bariéru cenzury ale ani tento čin nezůstal bez následků. Později se zabýval povídkami:\n\nJeho dílo je nedílnou součástí dánského nihilismu (byl hlavním představitelem) a jiných přímo exhibicionistických děl.\n"}
{"id": "187962", "url": "https://cs.wikipedia.org/wiki?curid=187962", "title": "Kmochův Kolín", "text": "Kmochův Kolín\n\nKmochův Kolín je mezinárodní festival dechových orchestrů, který se koná každé léto v Kolíně. Nese jméno Františka Kmocha, hudebního skladatele a dirigenta dechové hudby, který žil v Kolíně. První ročník se konal roku 1962, roku 2006 se nekonal 43. ročník; z organizačních důvodů byl o rok odložen. Při hudebních vystoupeních, která trvají tři dny, obvykle účinkuje více než tisíc hudebníků.\n\n\n"}
{"id": "187964", "url": "https://cs.wikipedia.org/wiki?curid=187964", "title": "Holešovický ostrov", "text": "Holešovický ostrov\n\nHolešovický ostrov je oblast pražské Troji v místech bývalého vltavského ostrova, severozápadně od čtvrti Holešovice na protějším břehu řeky. Rameno Vltavy zasypané na přelomu 19. a 20. století probíhalo přibližně od oblasti Mostu Barikádníků na hranici s Libní ve směru ulice Pobřežní k Trojské lávce. \n\nByl to poměrně rozsáhlý ostrov, sahal od Pelc-Tyrolky až k někdejšímu přívozu (dnes lávce) u osady Rybáře a zahrady Trojského zámku. Oblast Pelc-Tyrolky za dnešním mostem Barikádníků původně patřívala k Holešovicím a nazývala se Malé Holešovice nebo Holešovičky.\n\nBývalo zde mnoho drobných polí. Při výstavbě trojského zdymadla (1899–1901) byl ostrov spojen s trojským břehem a pravé rameno, které původně vedlo kolem skal Jabloňky, bylo postupně zasypáno. V okolí trojského jezu byl tok Vltavy (bývalé levé rameno) mírně napřímen na úkor bývalého ostrova.\n\nNa místě zasypaného severního ramene vede ulice Povltavská, která dnes již není souvislá, ale rozdělená na několik částí. Na území bývalého ostrova se dnes nacházejí různá sportoviště, například baseballového a softballového klubu SaBaT Praha, objekty zde měl či má Rugby club Slavia Praha, USK Praha, je zde vodácká základna Raft club a hřiště TJ Sokol Troja, u Pelc-Tyrolky jsou tenisové dvorce. V západním cípu ostrova, u bývalé osady Rybáře, je parkoviště po autobusy, tento cíp ostrova je zároveň součástí přírodního parku Drahaň-Troja. Po téměř celé délce ostrova je budován úsek Městského okruhu a zhruba uprostřed je na něm zaústění tunelu Blanka. Ostrov podchází trasa metra C z Holešovic do Kobylis. Z holešovického břehu sem vede nový Trojský most, který nahradil provizorní trojský tramvajový most, na který vedla trať v místech ulice U Vltavy. Stezka pro pěší a cyklisty vedoucí kolem Vltavy dostala název Vodácká, podél ní v úrovni trojského jezu je trojský kanoistický kanál, u něj je budova vodáckého centra s restaurací Loděnice. Téměř po celé délce bývalého ostrova je podél dnešního toku Vltavy vybudován protipovodňový val, podle některých návrhů po něm měla vést tramvajová trať k zoologické zahradě.\n\n\n\n"}
{"id": "187967", "url": "https://cs.wikipedia.org/wiki?curid=187967", "title": "Port of Spain", "text": "Port of Spain\n\nPort of Spain (španělsky Puerto España) je hlavní město ostrovního státu Trinidad a Tobago. Leží na severozápadě ostrova Trinidad v severovýchodní části \"Gulf of Paria\". Vlastní město mělo v roce 2000 49 000 obyvatel, obyvatelstvo celé metropolitní oblasti se v roce 2006 odhadovalo na necelých 270 000 obyvatel. Jde o čtvrté největší město v zemi.\n\n\n"}
{"id": "187968", "url": "https://cs.wikipedia.org/wiki?curid=187968", "title": "Trojský ostrov", "text": "Trojský ostrov\n\nTrojský ostrov je bývalý ostrov v Praze, který se nacházel na trojské straně Vltavy v úrovni Císařského ostrova a vymezoval jej zleva hlavní tok Vltavy a zprava odpadní rameno Trojského mlýna. Mlýn byl roku 1845 přestavěn na sýpku, dnes je v soukromém vlastnictví. Rameno bylo zaslepeno při regulaci Vltavy na přelomu 19. a 20. století. Pozemky věnoval ve 20. letech 20. století statkář Alois Svoboda československému státu a poté byla na území bývalého ostrova zřízena dolní část zoologické zahrady. Ta využila pozůstatků ramene kanálu ke zřízení tůní pro vodní ptactvo.\n\nNěkdy se názvu „Trojský ostrov“ neoficiálně používá pro Císařský ostrov, jediný po regulaci řeky zachovaný trojský ostrov (možná také ve snaze předejít záměně se smíchovským ostrovem Císařská louka). Dalším bývalým ostrovem na území Troji je rozsáhlý Holešovický ostrov, sahající od Pelc-Tyrolky až k osadě Rybáře.\n\n\n"}
{"id": "187972", "url": "https://cs.wikipedia.org/wiki?curid=187972", "title": "Araks", "text": "Araks\n\nAraks ( , , , , nebo ) je řeka v Zakavkazsku. Převážnou část toku pod soutokem s Achurjanem tvoří státní hranice mezi Arménií a Ázerbájdžánem (Nachičevan) na severu a Tureckem (provincie Erzurum a Iğdır) a Íránem (Východní Ázerbájdžán, Západní Ázerbájdžán, Ardabíl) na jihu. Je to pravý, největší přítok Kury. Je dlouhá 1072 km, z čehož 548 km připadá na Turecko včetně hraničních úseků. Povodí má rozlohu 102 000 km².\n\nPramení v Turecku na svazích hřbetu Bingöl. Na horním toku má charakter bystřiny, která teče v úzké úžlabině. Pod ústím řeky Achurjan se dolina rozšiřuje a \"Araks\" vtéká do Araratské roviny. Má nízké břehy a vytváří ramena a průtoky. Pod ústím řeky Nachičevančaj protéká kaňonem do Kuroaracké nížiny stále převážně v úzké dolině. Posledních 100 km protéká Muganskou a Milskou rovinou a jeho koryto je chráněno hrázemi. Do Kury ústí zprava u města Sabirabad.\n\nZdroj vody je smíšený s převahou podzemního a sněhového. Vyšší vodní stavy jsou od března do června. Dešťové povodně se vyskytují v listopadu a v prosinci. Průměrný roční průtok vody činí 285 m³/s. Každý rok proteče řekou 7,6 km³ vody a 16 mil t nánosů. Hlavní přítoky jsou Achurjan, Razdan, Arpa, Vorotan (Bargjušad) zleva a Kotur a Karasu zprava.\n\nVodní doprava na řece není možná. Je využívaná na dolním toku na zavlažování. Také slouží k zisku vodní energie.\n\nPodle řeky Araks je pojmenován arménský fotbalista Aras Özbiliz.\n\n"}
{"id": "187980", "url": "https://cs.wikipedia.org/wiki?curid=187980", "title": "Sumgait", "text": "Sumgait\n\nNázev Sumgait může znamenat:\n\n"}
{"id": "187982", "url": "https://cs.wikipedia.org/wiki?curid=187982", "title": "Irn-Bru", "text": "Irn-Bru\n\nIrn-Bru (čti ˈaɪɚn bruː) je nealkoholický nápoj oranžové barvy vyráběný ve Skotsku, firmou A.G. Barr plc, sídlící v Glasgow. Irn-Bru se kromě Spojeného království prodává také v Irsku, Rusku, Kanadě, Jižní Africe, Austrálii a na několika místech Evropy.\n\nIrn-Bru patří mezi nejpopulárnější nealkoholické nápoje v zemi a receptura na výrobu je přísně utajována. Originální postup výroby znají pouze dva lidé. Existuje i napodobenina, která se prodává pod názvem Iron Brew.\n\n"}
{"id": "187986", "url": "https://cs.wikipedia.org/wiki?curid=187986", "title": "Silnice II/405", "text": "Silnice II/405\n\nSilnice II/405 je důležitou spojnicí Jihlavy, Brtnice a Okříšek s Třebíčí. Končí však zhruba 1,5 km před Třebíčí napojením na silnicí I/23. Vzhledem k vytíženosti a nevyhovujícímu stavu je silnice postupně rozšiřována a plánují se obchvaty téměř všech obcí na trase. Nejprve byl dokončen přibližně tříkilometrový úsek Jihlava - Příseka, který měl být původně dokončen v listopadu 2006, ale na stavbě se vyskytly neočekávané komplikace, a tak byl termín dokončení posunut na 31. července 2007. V roce 2007 byla zahájena stavba Brtnice - Zašovice (otevřena o rok později). V letech 2009 až 2010 probíhala rekonstrukce, rozšíření a napřímení úseku Příseka - Brtnice. V roce 2014 byl zprovozněn další modernizovaný úsek v délce necelých 2 km mezi Zašovicemi a Okříškami. V roce 2015 byl otevřen obchvat Příseky. V roce 2017 došlo k opravám silnice v 835 metrů dlouhém úseku v Brtnici. Opravy brtnického úseku začaly 15. května 2017, silnice byla rozšířena na kategorii S7,5, zpevněna a byly postaveny opěrné zdi a chodníky. Rekonstruovaný úsek byl otevřen 1. prosince 2017. Došlo také k přeložkám plynu a sítí a ke stavbě gabionové stěny. V roce 2020 by měla být rekonstruována část silnice mezi Krahulovem a Okříškami.\n\n\n\n"}
{"id": "187994", "url": "https://cs.wikipedia.org/wiki?curid=187994", "title": "Entwine", "text": "Entwine\n\nEntwine je finská hudební skupina. Skupina hrála původně death metal, ale postupem času se vyprofilovala do dnešní podoby.\n\nTuto Finskou původně death metalovou skupinu tvoří Aksu Hanttu (bubny), Riitta Heikkonen (klávesy), Tom Mikkola (kytara, vokály), Joni Miettinen (basová kytara), Mika Tauriainen (zpěv) a Jaani Kähkönen (kytara).\nVe skupině krátce působili i Teppo Taipale (basová kytara) a Panu Willman (zpěvák, kytarista).\n\nV roce 1995 skupinu založili Aksu Hanttu, Tom Mikkola a T. Taipale. Začínali jako death metalová skupina, ale po čase je přestalo bavit hrát podle limitů death metalu a začali hrát podle vlastní kreativity. O dva roky později se jejich hudba vyvinula do konečné podoby. Byly mnohem melodičtější skupinou a k realizaci jejich finálních emocionálních vizí potřebovali najít dobrého zpěváka, pianistu a druhého kytaristu. Krátce potom, se ke skupině přidal P. Williman jako zpěvák a druhý kytarista (podzim roku 1997). V roce 1997 začali Entwine nahrávat své první demo, \"„Divine Intimity“\". Odezva na album byla extrémně pozitivní a hned se do celého světa roznesly zprávy o této nadějné skupině]. V únoru 1998 se ke skupině přidala Ritta Heikkonen jako klávesistka a Entwine byli konečně v kompletním sestavení. V roce 1999 nabídlo studio Spikefarm Records skupině nahrávací smlouvu a ještě v září tohoto roku Entwine vydali své debutové album \"\"The Treasures Within Hearts\"\". Ačkoli získalo album předběžně dobré hodnocení a skupina byla stále úspěšnější a úspěšnější, neklapalo to uvnitř kapely. Brzy po vydání alba skupinu opustil zpěvák Williman a basista Taipale. Kvůli těmto okolnostem se skupina rozhodla pro spolupráci s novým baskytaristou Jonim Miettenenem a představili také nového zpěváka Miku Tauriainena.\nPo debutovém albu \"\"The Treasures Within Hearts\"\" následovalo album \"\"Gone\"\", které vyšlo v dubnu 2001 a ihned přijalo celosvětové pochvaly. Nejen že bylo album \"\"Gone\"\" v Německu vyhlášeno Albem měsíce, ale jejich singl \"New Dawn\" byl také neustále \"usídlený\" v Německých klubech. Mimoto jejich úspěch s písní \"New Dawn\" byl i v Top Ten mezinárodní hitparády.\nNový kytarista Jaani Kähkönen se ke skupině přidal v roce 2001. Byla to jeho první živá zkušenost, ale brzy našel svou parketu a stal se stálým členem Entwine. Zaplnil tak volné místo po P. Willimanovi.\nBylo jasné, že jejich neustále vzrůstající množství fanoušků, toužících po nových melodiích, skupinu Entwine donutilo v roce 2002 nahrávat další album. Tentokrát s Finnish Astia Studios a producentem Anssim Kippem. Jejich životní album bylo vydáno na jaře roku 2002 a jmenovalo se \"\"Time Of Despair\"\". Po tomto albu následovalo celosvětové turné se skupinami Theatre of Tragedy a Ram-Zet. Čtvrté album skupiny Entwine \"\"DiEverity\"\" (2004) bylo nahráváno opět se známým studiem Finnish Astia Studios a bylo opět velice úspěšné. Následovala ho Stříbrná deska za skvělý hit \"\"Break Me\"\", který měl brzy potom i videoklip. Pak Entwine upadli do jakéhosi spánku, ale když se z něj probudili, uvedli další desku, kterou nahráli velice rychle. Natáčeli ji jen něco málo přes jeden týden. Nové album neslo název \"\"Fatal Design\"\"(2006) a bylo nahráno u Petrax and Grovelend studios a producentem byl Janne Joutsenniemi (známý z legendární Finské metalové kapely Stone a později ze Sub Urban Tribe).\nPísně na nové albu byly namíchány s důmyslnou péčí Finnvox´s Mikko Karmila (příznivě hodnocen pro svou spolupráci s Nightwish, Children Of Bodom a spoustou dalších) a Stockholm´s Cutting Room. Na albu vyšel singl \"Surrender\".\n\"\"Fatal Design\"\" představuje nové složitější Entwine – skupina dělá pokroky v goth metalovém stylu. Tato, nakonec gothic metalová skupina prošla dlouhou cestu. Od jejich death metalu, kterým začínali se dostali až k dnešnímu gothic metalu.\n\n\n\n\n"}
{"id": "187996", "url": "https://cs.wikipedia.org/wiki?curid=187996", "title": "Bikiny", "text": "Bikiny\n\nSlovo bikiny (anglicky: bikini) označuje dvoudílné dámské plavky, pro něž je charakteristické rozdělení na horní část zakrývající ňadra a spodní část zakrývající klín (oblast třísel) a zcela nebo jenom částečně hýždě. Tvary a střihy obou částí jsou velmi podobné tvarům podprsenek a kalhotek u běžného spodního prádla. Rozdílné jsou použité materiály, které reflektují odlišné nároky, které jsou na plavky kladeny ve vodním prostředí.\n\nJedna z prvních zmínek o dvoudílných ženských oděvech používaných pro atletické účely pochází již z antického Řecka z období okolo roku 1400 př. n. l. Ženy ve dvoudílném „sportovním“ obleku jsou zobrazeny také na řadě římských mozaik z 3. století př. n. l., odkrytých při výzkumu římské vily nedaleko města Piazza Armerina na Sicílii.\n\nZa vynálezce bikin v moderním pojetí je považována dvojice Francouzů - inženýr Louis Réard (1897–1984) a návrhář Jacques Heim (1899–1967). Jako první představil v květnu 1946 v Cannes svoje plavky s názvem „Atome“ a sloganem „nejmenší plavky na světě“ Jacques Heim. Známější je však prezentace ještě menšího modelu inženýra Réarda, který představil svojí verzi plavek 5. července 1946 na módní přehlídce v pařížských lázních Piscine Molitor se sloganem „bikiny - menší než nejmenší plavky na světě“. Jednalo o model s nevyztuženými trojúhelníkovými díly podprsenky a string (šňůrkovými) kalhotkami se zadní částí připomínající styl tanga. Tyto plavky pojmenoval podle atolu Bikini, části Marshallových ostrovů v Tichém oceánu, na němž čtyři dny před přehlídkou proběhl americký jaderný pokus. Název měl symbolizovat „atomový výbuch“ ve světě dámské plážové módy a v přeneseném slova smyslu i množství použitého materiálu. Vzhledem ke střihu plavek nenalezl Louis Réard žádnou modelku, která by nové bikiny chtěla předvádět. Bikiny proto v lázních Molitor předvedla striptýzová tanečnice Micheline Bernardiniová. Představení nových plavek způsobilo mezi novináři i diváky nebývalý rozruch a vlnu kritiky.\n\nDo konce 40. let byly bikiny poněkud stranou zájmu světové módy a jejich rozšíření bránily i zákazy jejich nošení na plážích, které platily např. ve Španělsku, Portugalsku nebo Itálii. V 50. letech byly bikiny dokonce vyloučeny ze soutěže Miss World - údajně proto, aby nezvýhodňovaly odvážnější soutěžící před těmi stydlivějšími.\n\nPřelomovou událostí pro masivní rozšíření tohoto typu plavek nejenom ve Spojených státech amerických bylo v roce 1957 natočení filmu \"„A bůh stvořil ženu“\", kde se v bikinách ukázala francouzská filmová hvězda Brigitte Bardotová. Podobný účinek měla i scéna z „bondovky“ '\"Doktor No\"\" (1962), kde Ursula Andressová vystupuje z moře v bílých bikinách s nožem za opaskem, nebo scény z amerického filmu \"\"Beach Party\"\" (1963). V 60. letech se móda bikin postupně rozšiřuje téměř do celého světa a pro tvůrce i výrobce se bikiny stávají zajímavým obchodním artiklem.\n\nPřestože již v roce 1964 přišel Američan rakouského původu Rudi Gernreich s prvními monokinami, které zcela postrádaly horní díl, patřily střihy bikin z období 50. a 60. let 20. století k nejkonzervativnějším. V 70. letech dochazí k postupné změně střihů i použitých materiálů, jimiž se stávají především polyamidová, polyesterová a polyuretanová vlákna. Populárními se stávají string bikiny trojúhelníkového tvaru s úzkým nebo šňůrkovým bokem. V polovině dekády se v Brazílii objevují první moderní tanga - plavky, jejichž vznik byl údajně inspirován tradičním oblečením indiánských kmenů v brazilské Amazonii.\n\nVývoj bikin v období 80. a počátku 90. let byl poněkud utlumen nástupem módy jednodílných plavek, která reflektovala tehdejší rozmach aerobiku a rekreačního sportu obecně. Toto období však položilo základ obliby široké škály střihů od velmi konzervativních až po velmi odvážné střihy, z nichž se v polovině 90. let vyvinuly tzv. mikrokiny jež jsou charakteristické použitím minimálního množství materiálu a využitím mnoha typů moderních umělých vláken.\n\nPočátek první dekády 21. století znamená nový rozmach vývoje těchto plavek a bikiny dominují dámské plážové módě. Mezi soudobé trendy patří např. retro styl 60. a 70 let 20. století; použití flitrů, stříbra, zlata a nových způsobů potisků; objevují se nové barevné variace a materiály, které umožňují např. výrobu velmi tenkých (téměř průhledných) bikin nebo tkanin propouštějících UV záření. Nabídka některých výrobců zahrnuje také plavky vyrobené z neoprenu nebo dokonce modely háčkované z bavlny a polyamidových vláken.\n\n\nV současné době se pro šití plavek typu bikiny používají především materiály z umělých vláken, jejichž základ tvoří polyamid (např. Nylon), polyester nebo polyuretan (např. Lycra, Spandex, Elastan). Často dochází ke kombinaci těchto typů vláken – např. 80% polyamidu a 20% vlákna Lycra apod. V menší míře se používají i vlákna odvozená ze stromů, bavlny či dřevnatých rostlin (označené obchodním názvem Rayon).\n\n"}
{"id": "187997", "url": "https://cs.wikipedia.org/wiki?curid=187997", "title": "Sumgait (řeka)", "text": "Sumgait (řeka)\n\nSumgait ( ) je řeka v Ázerbájdžánu. Je dlouhá 182 km. Povodí má rozlohu 1800 km². Také se nazývá jmény: Gordučaj, Guzdučaj, Džangičaj, Kozlučaj.\n\nPramení v horách Velkého Kavkazu. Ústí do Kaspického moře.\n\nZdroj vody je smíšený. Nejvyšší vodní stavy jsou v březnu a v dubnu. Nejnižší jsou naopak v létě a na podzim, kdy může na dolním toku i úplně vyschnout. Průměrný roční průtok vody ve vzdálenosti 46 km od ústí činí 1,1 m³/s.\n\nVyužívá se na zavlažování. Na dolním toku křižuje Samurapšeronský kanál. V ústí leží město Sumqayıt.\n"}
{"id": "188014", "url": "https://cs.wikipedia.org/wiki?curid=188014", "title": "Bátú", "text": "Bátú\n\nBátú, (též \"Bátú-chán\") byl mongolský princ, válečník a zakladatel Zlaté hordy (též chanát Kypčak, nebo Kypčacký chanát). Bátú byl synem Džučiho (též Juchi, Jochi), nejstaršího syna Čingischánova.\n\nJiž Čingischán měl představu o dobytí světa až k nejzazšímu moři na západě. Po jeho smrti (1227), za vlády jeho syna Ögödeje, druhého velkého chána všech Mongolů (1227 - 1241), bylo rozhodnuto o dalším tažení na západ. Do čela armády byl postaven Bátú. Jako jeho hlavní generál byl jmenován Subutai, jenž vedl vojsko již pod Čingischánem a stal se vítězem nad ruskými a poloveckými vojsky, vedenými Mstislavem Haličským v bitvě na řece Kalce 1223. S velkým vojskem (cca 100 000 - 200 000 mužů) jako dílčí velitelé vyrazili rovněž další princové z Čingischánovy krve (Khadan, Möngke, Güyük, Khaidu). Armáda byla rozdělena do jednotek, tzv. tümenů (též tumen), se silou 10 000 mužů. Většina armády byla složena převážně z tatarských a dalších Mongoly ovládnutých kmenů. Mongolové tvořili jen několikatisícovou část celého vojska a působili především jako velitelé jednotek.\n\nV roce 1236 Batú započal plánovanou invazi do Evropy. Překročil Volhu a střetl se s volžskými Bulhary a místními Kipčaky (též Polovci nebo Kumáni), které porazil. Vladimirský kníže Jurij II. Vsevolodovič se Bátúovi odmítl podrobit. Bátú poté dobyl, vyplenil a srovnal se zemí Rjazaň, Kolomnu, Moskvu a Vladimir (sídlo suzdalských knížat). Jurij sebral vojsko a vytáhl proti Bátúovi. Ruské vojsko bylo na hlavu poraženo na řece Siti a Jurij v krvavé bitvě zahynul. Pak započalo další dobývání ruských měst. Dobyta a vypleněna byla téměř všechna ruská města (Rostov, Jaroslavl…). Pouze Smolensk souhlasil s placením tributu Mongolům a unikl tak zničení. Novgorod a Pskov, kterých mongolská vojska nedosáhla i díky \"ruské zimě\", byla krutého osudu ušetřena. V létě 1238 Mongolové zpustošili Krym a Mordvinsko. Poté pronikli na Ukrajinu a v zimě 1239 vyplenili Černigov a Perejaslav. Po tuhém odporu byl dobyt také Kyjev, Halič a Vladiměř.\n\nMezitím byli vysláni zvědové do střední Evropy (Uherské království, polské království, Svatá říše římská), pro získání informací o situaci v Evropě. Mongolové nechtěli dopustit vznik koalice nejednotných evropských panovníků. Proto Batú po dobytí většiny ruských knížectví rozdělil svou armádu do tří vojsk. První pod velením Kaida vpadlo na začátku března 1241 do Polska. Brzy byla dobyta Sandoměř a Krakov. Další porážku utrpěli Poláci v bitvě u Chmielnik. Mongolové poté oblehli Vratislav. Slezský kníže Jindřich II. Pobožný sebral vojsko a vyrazil proti Mongolům. Nevyčkal však, než dorazí armáda Václava I., který mu spěchal se svým vojskem (cca 50 000) na pomoc. Mongolové nechtěli dopustit spojení křesťanských armád, proto zanechali obléhání a vyjeli proti polskému vojsku, které čekalo na vojsko českého krále před hradbami Vratislavi. V bitvě u Lehnice 9. dubna 1241 se Mongolové pod vedením Kaida (syn Gujuka) utkali s Jindřichovým vojskem. To bylo složeno především z obyvatel Slezska a Malopolska, templářů a německých rytířů. Jindřich v bitvě padl a jeho armáda byla účinnou mongolskou taktikou poražena. Poté je zastavilo české vojsko s Václavem I. v Kladsku. Kaidu se obrátil k jihu a urychleně pospíchal přes Moravu do Uher. Druhá mongolská armáda se probila přes Sedmihradsko a Batú s hlavním vojem mířil na Pešť. Všechny tři voje se setkaly v Panonské nížině. Béla IV. Uherský odmítl Batúovi složit slib poslušnosti. Navíc poskytl azyl kumánskému chánovi Kutanovi a jeho lidem (cca 40 000), kteří prchli před Batúem, jenž se považoval za jejich vládce. Kutan byl však v Pešti uherskou šlechtou zavražděn. Nakonec se po několika menších střetnutích Bélovo vojsko utkalo s Batúem v bitvě na řece Slané 11. dubna 1241. Uhrové byli drtivě poraženi a Béla prchl až do Dalmácie. Mongolové poté dobyli Pešť a Ostřihom. Vyhnuli se rakouským vojskům a vyplenili města u Jaderského moře.\n\nPoté plánoval Subutai s Batúem vpád do Svaté říše římské - zničení hlavních říšských měst a útok směrem na Apeninský poloostrov. Ale v prosinci 1241 zemřel velký chán Ögödej. Zpráva o jeho smrti s rozkazem k návratu na Velké Kurultaj dorazila do Batúova tábora na konci jara 1242. Batú tak musel zanechat příprav na tažení a vydat se do mongolského Karakorumu. Tato událost zřejmě uchránila celou Evropu od drtivého nájezdu, kterému by se mohli evropští panovníci bránit pouze spojenými silami.\n\nPo svém návratu z kurultaje ustanovil Bátú chanát Zlatá horda s hlavním městem Saraj-Bátú na Volze. Plánoval další invazi na západ, kterou však již nestihl do své smrti 1255 uskutečnit. Vládci Zlaté hordy ovládali rozsáhlé území dolního Povolží, od řeky Dněstr po západní Sibiř, severní Kavkaz, jihoruské stepi a velkou část Střední Asie. Zlatá horda byla původně závislá na Velké mongolské říši. Po nástupu Bátúova bratra chána Berkeho roku 1257 postupně došlo k jejímu osamostatnění na velkém chánovi. V závislosti na Zlaté hordě byla od samého počátku ruská knížectví. Přestože Novgorod nebyl Mongoly dobyt, poddal se jeho kníže Alexandr Něvský hordě také. V čele Zlaté hordy se střídali chánové z Čingischánovy krve.\n\nVe 14. století začaly Zlatou hordu sužovat vnitřní rozepře a moc chánů zeslábla. Toho využila ruská knížata, aby se pokusila mongolské nadvládě vzdorovat. V bitvě na Kulikovském poli v roce 1380 se ruským knížatům vedeným Dmitrijem Donským poprvé podařilo Mongoly porazit. Morální dopad vítězství byl obrovský, ale poplatná závislost na hordě byla po dvou letech, kdy Mongolové dobyli Moskvu, obnovena. Vpád nového turkického dobyvatele, Tamerlána, znamenal na konci 14. století veliké oslabení moci Zlaté hordy. V 15. století se vlivem vnitřních mocenských nepokojů horda rozdělila do několika chanátů: kazaňský, krymský, astrachaňský, sibiřský a nástupnickou (zbytkovou) Velkou hordu. Roku 1480 („stání na řece Ugře“) se ruská knížectví definitivně zbavila závislosti na Velké hordě a ta sama zanikla roku 1502. Všechny nástupnické chanáty pak byly postupně, v letech 1552–1783, vzmáhajícím se Ruskem dobyty a anektovány.\n\n\n"}
{"id": "188015", "url": "https://cs.wikipedia.org/wiki?curid=188015", "title": "Batu", "text": "Batu\n\n\"Tento článek pojednává o metrologické jednotce, o zakladateli Zlaté hordy viz Batú\".\n\nBatu je stará jednotka délky používaná v Indonésii. Do češtiny se dá přeložit jako \"\"vzdálenost, co by kamenem dohodil\"\".\n\nJejí velikost činila přibližně 1,5 km.\n\n"}
{"id": "188019", "url": "https://cs.wikipedia.org/wiki?curid=188019", "title": "Yser", "text": "Yser\n\nYser (\" \") je 78 km dlouhá řeka, která pramení v severní Francii a ústí v Belgii do Severního moře.\nJejí povodí má plochu 381 km².\n\nŘeka Yser pramení v nadmořské výšce pouhých 35 m mezi Buysscheure a Lederzeele v departementu Nord.\nPokračuje přes Bollezeele, Esquelbecq a Bambecque k belgické hranici.\nNa francouzském území má délku přibližně 30 km, překonává výškový rozdíl 27 m a průměrný sklon činí 0,9 ‰.\n\nV Belgii Yser protéká provincií Západní Flandry a městy Diksmuide a Nieuwpoort, kde se vlévá do Severního moře.\nYser odvodňuje přibližně 5 % belgického území a je nejkratší ze tří belgických řek, které se vlévají do moře (zbývající dvě jsou Máza a Šelda).\nYser je však jediná řeka, která ústí do moře v Belgii, neboť Máza a Šelda Belgií pouze protékají a vlévají se do moře v Nizozemsku.\nBěhem bitvy na Yseru za první světové války Belgičané otevřeli hráze na řece Yser, aby zaplavili oblast mezi Nieuwpoortem a Diksmuide a zpomalili postup německých vojsk.\n\nOd období Římanů do poloviny 20. století se řeka využívala k obchodním plavbám, zatímco dnes už pouze k plavbám rekreačním. Od začátku 70. let 20. století se v údolí Yseru vyrábí pitná voda.\n\n"}
{"id": "188023", "url": "https://cs.wikipedia.org/wiki?curid=188023", "title": "Císařský ostrov", "text": "Císařský ostrov\n\nCísařský ostrov je s rozlohou cca 66 ha největší pražský ostrov. Leží na Vltavě na pěší trase ze Stromovky do Troje, v katastrálním území Bubenče, na území městských částí Praha 6 a Praha 7. V jeho západní části se nachází Ústřední čistírna odpadních vod pro Prahu.\n\nOstrov byl darován českými stavy do osobního majetku Rudolfa II. Předtím patřil k majetkovému příslušenství úřadu nejvyššího purkrabí pražského. Na dnešní ploše ostrova ležela i část Královské obory (bylo to dáno klikatícími se meandry Vltavy). Vlivem povodní se tvářnost říční nivy měnila (např. v 18. století rozdělovalo ostrov napříč ještě jedno říční rameno.)\n\nŘečiště Vltavy v této oblasti bylo v letech 1899–1902 významně ovlivněno výstavbou plavebního kanálu a zdymadla Podbaba. Kanál je dlouhý 2,8 km a ve své horní části odřízl sady patřící ke Královské oboře. Přerušil původní říční rameno, tekoucí k Císařskému mlýnu. To bylo z velké části zasypáno, jeho torzem zachovaným do dneška je tzv. Malá říčka.\n\nPůvodní čisticí stanice v Bubenči (dokončená roku 1905, dnes muzeum) zde umístila kalojemy. Roku 1967 byla na ostrově spuštěna moderní Ústřední čistírna odpadních vod.\n\nNa ostrov vedou tři mosty a lávka. Nejpoužívanější most, který spojuje Císařský ostrov s Královskou oborou, byl v roce 2006 zbořen a nahrazen širším a vyšším.\n\nPo pravé straně Císařského ostrova se nachází zřejmě poslední přírodní úsek koryta Vltavy v Praze s peřejemi. Po povodních v roce 2002 vzala za své Zahrádkářská kolonie, psí cvičiště, nekryté jezdecké závodiště a velká část cenných vzrostlých stromů. Známý pražský jezdecký areál byl po katastrofálních povodních v roce 2002 nově vybudován včetně koňských stájí a kryté i venkovní jízdárny. V červnu 2013 celý areál opět těžce poškodila katastrofální povodeň. Dne 9. 6. 2013 po velké bouřce nad Prahou došlo k tomu, že si Vltava uprostřed ostrova vytvořila zcela nové říční koryto, ostrov tak rozdělila na dvě části. Voda v novém korytě ohrožovala budovu čistírny odpadních vod, zasahovaly ženijní jednotky armády.\n\nV blízké budoucnosti by měla být modernizována a dostavěna Ústřední čistírna odpadních vod, aby vyhověla normám Evropské unie na obsah dusíku ve vypouštěné vodě. Podle informací z roku 2007 by přírodní charakter ostrova neměl být narušen výškovými budovami. V červenci 2013 Rada hlavního města Prahy schválila výstavbu nové vodní linky s náklady 5,8 miliardy korun bez DPH. Stavba by měla být dokončena do konce roku 2017, jinak budou Praze hrozit pokuty (normy vyžadovaly splnění limitů pro obsah dusíkatých látek v odpadních vodách už od roku 2011, ale město si vyjednalo výjimku).\n\n\n\n"}
{"id": "188024", "url": "https://cs.wikipedia.org/wiki?curid=188024", "title": "Seznam netopýrů Česka", "text": "Seznam netopýrů Česka\n\n\n"}
{"id": "188027", "url": "https://cs.wikipedia.org/wiki?curid=188027", "title": "Plst", "text": "Plst\n\nPlst či \"plsť\" (nebo též z němčiny filc) je plošná textilie ze vzájemně zaklesnutých vláken.\n\nProlnutí a propojení vláken se dá dosáhnout:\n\nPlsti se vyrábějí z vlákenného rouna jako netkaná textilie nebo zplstěním povrchu tkanin a pletenin.\n\nVlákenné rouno se napouští párou, aby získalo určitou vlhkost a teplotu a potom se plstí na válcovém nebo plotýnkovém stroji. Pracovní orgány působí na textilii tlakem a třením za současného přísunu páry. Po dosažení dostatečné hustoty se rouno valchuje. \n\nVlastní valchování je zhušťování a zplsťování povrchu textilií tlakem, tlučením, vlhkostí a teplem na valchovacích strojích. \n\nZnámé jsou: \"kladivové\" a \"válcové\" valchy, pleteniny se valchují na \"bubnových\" strojích. Například na válcovém stroji probíhá zboží rychlostí 100-150 m/min. po dobu 60-90 minut. \n\nZpůsoby valchování:\n\n\nTextilie se může valchováním srazit až o 40 %. \n\nDo rouna z textilních vláken se vpichují jehly zvláštního tvaru. Jehly jsou konstruovány tak, aby při každém vniknutí do rouna zachytily vlákna a protáhly je kolmo nebo šikmo ke směru průchodu materiálu, aby se vlákna vzájemně zauzlila. Při výstupu jehel z rouna se z nich vlákna vysmeknou, takže se jehly bez odporu vrátí do původní polohy. Rouno se pak případně dále zpevňuje účinkem chemikálií nebo páry. \n\nTouto technologií se v současné době vyrábí téměř všechny plsti, protože je podstatně levnější než valchování. Jako surovina se zde dají používat i vlákna bez šupinatého povrchu, proto je u velké části výrobků vlna nahrazena chemickými vlákny.\nzejména na\n\n\n"}
{"id": "188036", "url": "https://cs.wikipedia.org/wiki?curid=188036", "title": "Stávka", "text": "Stávka\n\nStávka je forma kolektivního protestu spočívající v částečném nebo úplném přerušení vykonávání práce v jednom nebo více podnicích ze strany zaměstnanců. Účelem stávky je splnění určitých požadavků, většinou mzdových, technických nebo politických či prostého zlepšení pracovních podmínek. Opakem stávky je výluka organizovaná jedním nebo více zaměstnavateli z důvodů obdobných, představuje \"stávku zaměstnavatele\". Její znaky jsou podobné znakům stávky.\n\nStávka může být vyhlášena jako krajní prostředek ve sporu o uzavření kolektivní smlouvy.\n\nPočátky historie stávek se nalézají již ve starověkém Egyptě. Již v těchto dobách byla stávka prostředkem k prosazení skupinových zájmů. Přestože bylo zaznamenáno několik stávek v průběhu dějin, jejich význam vzrostl až v období průmyslové revoluce, kdy byla dělnická práce velmi důležitá pro vznikající průmysl. V řadě zemí byly stávky brzy postaveny mimo zákon, neboť majitelé továren měli silnější politický vliv než dělníci. K přeměně stávky v právním pojem došlo v 19. století, kdy byla právně akceptovatelná jako způsob pracovního boje.\nStávka se někdy využívá jako forma nátlaku na vládu s cílem změnit její politický směr. Výjimečně může stávka podkopat pozici některé politické strany. Významným příkladem může být stávka v gdaňských loděnicích pod vedením Lecha Wałęsy, vlivem které došlo k pádu komunistického režimu v Polsku. Stávka se také někdy zneužívá k vlastním cílům zaměstnanců, které nesouvisí se zaměstnáním.\n\nStávka má čtyři základní znaky:\n\n\n\n\n\n\n\nDle Listiny základních práv a svobod, čl. 27, odst. 4: \"„Právo na stávku je zaručeno za podmínek stanovených zákonem; toto právo nepřísluší soudcům, prokurátorům, příslušníkům ozbrojených sil a příslušníkům bezpečnostních sborů.“\" To znamená, že tyto osoby jsou zbaveny práva na stávku za jakýchkoli okolností.\n\nČl. 44 Listiny vyjmenovává určité kategorie zaměstnání, kterým může (ale nemusí) zákon právo na stávku omezit, nesmí jim toto právo však zcela odepřít. Těmito zaměstnanci jsou:\nPrávo na stávku je možné tehdy, je-li stávka vykonávána v souladu se zákony, které mohou jeho realizaci omezit. Stávky, které nezasahují mezi stávky v kolektivním vyjednávání, jsou možné, nejsou zakázané, ale nejsou ani zákonem zaručené, tím nejsou chráněné proti nárokům zaměstnavatelů na náhradu škody a proti postihům jednotlivých stávkujících za neomluvené absence.\n\nDle komentáře k Listině základních práv a svobod může kromě přerušení práce dojít k jejímu extrémnímu zpomalení větším počtem zaměstnanců bez souhlasu zaměstnavatele, čímž dochází k porušení pracovní smlouvy. Nejedná se však o blokádu pracoviště, tudíž se neomezují práva jiných osob, které stávkovat nechtějí.\n\nDle čl. 11 Evropské úmluvy o lidských právech, který hovoří o svobodě shromažďování a sdružování má:\"„1. Každý má právo na svobodu pokojného shromažďování a na svobodu sdružování se s jinými, včetně práva zakládat na obranu svých zájmů odbory nebo vstupovat do nich.\"\"2. Na výkon těchto práv nemohou být uvalena žádná omezení kromě těch, která stanoví zákon, a která jsou nezbytná v demokratické společnosti v zájmu národní bezpečnosti, veřejné bezpečnosti, ochrany pořádku a předcházení zločinnosti, ochrany zdraví nebo morálky nebo ochrany práv a svobod jiných. Tento článek nebrání uvalení zákonných omezení na výkon těchto práv příslušníky ozbrojených sil, policie a státní správy.\"\"Dle komentáře k tomuto ustanovení musí mít odbory možnost přesvědčit zaměstnavatele, aby vyslechl, co mu chtějí sdělit. Jedním z těchto prostředků je stávka, která je významným aspektem pro členy odborů v ochraně jejich zájmů. Právo na stávku však může být podrobeno vnitrostátním právním omezením, která mohou omezovat jeho realizaci. Zákaz práva na stávku zaměstnanců vykonávajících ve jménu státu mocenské funkce tak může být slučitelný s principem odborové svobody. Zákaz práva na stávku se může týkat určitých kategorií státních zaměstnanců, nemůže se však vztahovat na státní zaměstnance obecně nebo na pracovníky ve státních obchodních a průmyslových podnicích.\n\nJedním ze zákonů stanovujících podmínky pro stávku je zákon č. 2/1991 Sb., o kolektivním vyjednávání, ve znění pozdějších předpisů, podle kterého se stávkou rozumí \"„částečné nebo úplné přerušení práce zaměstnanci“\". Stávky z jiných důvodů než kvůli sporům o uzavření kolektivní smlouvy tak v současné době nejsou zákonem omezeny. Z dosavadní judikatury navíc vyplývá, že pokud jde o stávky za účelem obrany hospodářských a sociálních zájmů zaměstnanců, pak požívají právní ochrany.\n\nV zákoně č. 240/2000 Sb., o krizovém řízení a o změně některých zákonů (krizový zákon), se uvádí, že za „\"nouzového stavu nebo za stavu ohrožení státu lze na nezbytně nutnou dobu a v nezbytně nutném rozsahu omezit právo na stávku, pokud by tato stávka vedla k narušení, případně znemožnění záchranných a likvidačních prací“\".\n\n\nVe většině těchto dokumentů nenajdeme přímo pojem \"stávka\", ale všechny se týkají svobodného sdružovaní a shromažďování, zakládání odborových organizací a hájení hospodářských a sociálních zájmů, což je taktéž předmětem stávky.\n\n"}
{"id": "188046", "url": "https://cs.wikipedia.org/wiki?curid=188046", "title": "Konzistence", "text": "Konzistence\n\nKonzistence nebo konsistence (z lat. \"con-sisto\", držím pohromadě) má více významů:\n"}
{"id": "188050", "url": "https://cs.wikipedia.org/wiki?curid=188050", "title": "Chálid ibn al-Valíd", "text": "Chálid ibn al-Valíd\n\nChálid ibn al-Valíd, \"Sajf Alláh - Meč boží\", (592 Mekka - 642), jeden z nejvýznamnějších arabských vojevůdců z doby proroka Mohameda a volených chalífů Abú Bakra a Umara ibn al-Chattába. Tento významný člen kmene Kurajšovců, přestoupil na islám v roce 629 v době první pouti muslimů do Mekky, stejně jako další významný vojevůdce té doby Amr ibn al-Ás. V letech 634 až 638 velel muslimským vojskům v Sýrii, poté byl nahrazen místodržícím Abú Ubajdou.\n\nJe po něm pojmenován tank Al-Khalid\n\n\n\n"}
{"id": "188056", "url": "https://cs.wikipedia.org/wiki?curid=188056", "title": "Zbyněk Drda", "text": "Zbyněk Drda\n\nZbyněk Drda (* 29. března 1987 Ostrov) je český zpěvák, vítěz třetí řady televizní reality show Česko hledá Superstar.\n\nPochází z česko-ruské rodiny, jeho otec pracuje v hotelovém domě v Karlových Varech, matka Galina učí ruštinu; má staršího bratra. Byl talentovaný na hudbu a sport (věnoval se karate, volejbalu a vodnímu záchranářství). Studoval Soukromou obchodní akademii.\n\nI když zpíval od dětství, známým se stal, až když se účastnil třetího ročníku soutěže Česko hledá Superstar. Třetí řadu 17. prosince 2006 vyhrál.\n\nPo svém vítězství natočil pod vedením producenta Honzy Horáčka během tří měsíců desku \"Pohled do očí\", která vyšla v dubnu 2007 a převzal za ni Desku roku za nejprodávanější debutové album - aneb Objev roku 2007. V nejvýznamnější české hudební anketě popularity Český slavík získal titul Skokan roku 2007, když si proti předchozímu ročníku dokázal polepšit o rekordních 68 příček. Koncertuje s kapelou a připravuje novou desku, která by měla vyjít na jaře 2009.\n\n\n\n\n"}
{"id": "188064", "url": "https://cs.wikipedia.org/wiki?curid=188064", "title": "Jak jsem poznal vaši matku", "text": "Jak jsem poznal vaši matku\n\nJak jsem poznal vaši matku (v anglickém originále How I Met Your Mother, často zkracováno jako HIMYM) je americký sitcom, jehož autory jsou Carter Bays a Craig Thomas. Premiérově byl vysílán na stanici CBS v letech 2005–2014, celkem vzniklo 208 dílů v devíti řadách. Hlavní osou příběhu jsou životní etudy Teda Mosbyho (Josh Radnor), který v roce 2030 vypráví svým dětem příběh o tom, jak poznal jejich matku.\n\nTvůrci seriálu Craig Thomas a Carter Bays působili také jako výkonní producenti a podíleli se i na některých scénářích. Samotný pořad byl inspirován jejich životem v New Yorku. Kromě 12 dílů režírovala všechny epizody Pamela Fryman.\n\nSeriál zaznamenal úspěch u kritiků a po celou dobu vysílání si držel vysokou sledovanost. Byl nominován na 28 cen Emmy, z nichž devět získal. Herci Alyson Hannigan a Neil Patrick Harris získali, mimo jiné, i ceny People's Choice Awards.\n\nV Česku byl seriál premiérově vysílán v letech 2009–2012 na stanici Prima Cool a následně v letech 2013–2014 na stanici Prima Love.\n\nV roce 2030 vypráví Ted Mosby (hlasem Boba Sageta) své dceři a synovi, jak poznal jejich matku.\n\nPříběh začíná v roce 2005: Ted (Josh Radnor) je svobodný sedmadvacetiletý architekt, který žije v New Yorku se svými dvěma nejlepšími kamarády z vysoké školy – s právníkem Marshallem Eriksenem (Jason Segel) a s učitelkou v mateřské školce Lily Aldrinovou (Alyson Hannigan), kteří se po 9 letech vztahu zasnoubí. Ted tento krok vnímá jako příkaz, aby si také našel celoživotní lásku. S tím mu chce „pomoci“ další z jeho přátel, Barney Stinson (Neil Patrick Harris), známý sukničkář.\n\nTed při svém hledání pozná kanadskou televizní reportérku Robin Scherbatskou (Cobie Smulders), do které se okamžitě zamiluje. Robin sice žádný vážný vztah nehledá, nabídne však Tedovi, že mohou být přátelé. (Budoucí Ted okamžitě řekne dětem, že Robin není jejich matkou a v dalších dílech ji označuje jako „tetu Robin“.) Později začne chodit s cukrářkou Victorií (Ashley Williams), kterou pozná na svatbě. Následně ale zjistí, že Robin k němu nějaké city chová a žárlí. Když Victoria odjede na kulinářský institut do Německa a s Tedem zkouší vztah na dálku, řekne Ted Robin, že se s Victorií rozešli, což v té době ještě není pravda. Později Victoria zavolá Tedovi. Robin, která omylem telefon zvedne, zjistí, že jí Ted lhal a ten tak přijde o obě dívky. S Robin se nakonec ale přece jenom usmíří.\n\nLily mezitím začne pochybovat, jestli do svatby s Marshallem stihne udělat vše, co chtěla. Touží odjet na kurz umění do San Francisca a s Marshallem se proto rozejde. Řada končí, když se Ted po první noci s Robin vrací domů a tam sedí v dešti Marshall s Lilyiným zásnubním prstenem.\n\nTed a Robin jsou na začátku druhé sezóny partnery a Marshall se zlomeným srdcem zkouší z počátku žít bez Lily. Ta na kurzu zjistila, že není umělkyní, proto se vrátí zpět do New Yorku, kde se znovu setká s Marshallem. Dají se opět dohromady a řada nakonec vyvrcholí jejich svatbou. Ted se dozví, že Robin nesnáší obchoďáky, ale neví proč, i když se na to snaží přijít. Řekne to tedy Barneymu a Marshallovi a tito dva se spolu vsadí o facku, že to je kvůli tomu, že Robin točila porno. Kdyby to nebyla pravda, tak by Barney musel dostat facku. Nakonec to nebylo porno a všichni zjistí, že Robin byla v Kanadě teenagerovskou popovou hvězdou. Natočila píseň „Let's Go to the Mall“, se kterou měla turné po nákupních centrech a proto je nesnáší. V důsledku tohoto objevu Barney prohraje sázku a Marshall získá povolení beztrestně dát Barneymu kdykoliv v budoucnosti pět facek. V této řadě využije tohoto privilegia dvakrát. V seriálu se také poprvé objeví Barneyho homosexuální bratr, Afroameričan James (Wayne Brady). Ostatní se rovněž dozvědí, že Barney si myslí, že jeho otcem je televizní moderátor Bob Barker, o čemž ho přesvědčovala jeho matka vždy, když spolu sledovali televizní soutěž \"The Price Is Right\". Barney se této soutěže zúčastní.\n\nV posledním díle série sdělí Ted Barneymu, že se s Robin rozchází – důvodem je, že každý mají jiný pohled na svatbu. Neřekli to nikomu, protože nechtěli kazit svatbu Lily a Marshalla. Řada skončí, když Barney poví Tedovi, že je rád, že jsou oba opět svobodní muži.\n\nRobin se vrátí z cesty po Argentině, spolu s ní přijede i její nový partner Gael (Enrique Iglesias). Ted si postupně zvyká na to, že s Robin jsou již pouze přáteli. Marshall a Lily se rozhodnou, že se přestěhují do vlastního bytu, ovšem zalíbí se jim takový, který si nemůžou dovolit. Marshall tak zjistí, že Lily je závislá na nákupech a má mnoho kreditních karet. Nakonec ale naleznou byt, který jim vyhovuje. Ten je však ve špatné čtvrti a také špatně konstrukčně vyřešený. Barney v této řadě opět dostane facku, což se stane na den díkůvzdání.\n\nBudoucí Ted svým dětem v roce 2030 poví, že jejich matku potkal během příhody se žlutým deštníkem. V roce 2007 tento deštník našel Ted v tanečním klubu. Po večírku ke dni svatého Patrika si jej vezme domů. Na této party byla i jeho budoucí manželka, se kterou se Ted ale nepotkal. Ted začne usilovat o dermatoložku Stellu, se kterou se seznámí při odstraňování svého tetování. Tato snaha vyvrcholí při „dvouminutovém rande“, které zahrnuje flirtování, večeři, film, kávu, dvě jízdy taxíkem a polibek na dobrou noc – to vše ve dvou minutách. Robin se později vyspí s Barneym, který ji utěšuje po rozchodu. Tato skutečnost Teda rozzuří a ten se rozhodne, že se s Barneym přestane přátelit. Mezitím se neznámá žena snaží sabotovat Barneyho pokusy o flirtování s ženami. Později zjistí, že sabotérem byla Abby (Britney Spears), recepční ze Stellyiny dermatologické ordinace.\n\nV posledním díle série se Ted a Barney zúčastní automobilových nehod a oba skončí v nemocnici, kde se znovu spřátelí. Odhaleny jsou i Barneyho city k Robin a Ted ke konci řady požádá o ruku Stellu.\n\nNa začátku čtvrté série Stella řekne ano na Tedovu žádost o ruku. Robin přijme nové zaměstnání v Japonsku, rychle ale z této práce odejde a vrátí se do New Yorku, aby se mohla zúčastnit Tedovy svatby. Na ní Stella u oltáře opustí Teda a vrátí se zpět k Tonymu, jenž je otcem její dcery. Barney se potýká s city k Robin a společnost, ve které pracuje, ho přeřadí do týmu, který má provést novou akvizici.\n\nMarshall a Lily se přestěhují do nového bytu a diskutují o tom, zda jsou či nejsou připraveni si pořídit dítě. Robin se tak stane Tedovou spolubydlící a přijme pozici moderátorky zpráv ve 4 hodiny ráno. K této práci se dostane tak, že Barney této společnosti poslal její videoživotopis. Ted a Robin se rozhodnou spát spolu, aby překonali hádky o jejich vzájemných zlozvycích. Barney se pokusí tyto hádky zastavit, aby spolu nespali, a tak Ted zjistí, že Barney je do Robin zamilovaný.\n\nTed zjistí, že Lily sabotovala všechny jeho vztahy s kýmkoliv, koho neschvalovala, nebo kdo nepřímo mohl zapříčinit rozchod Robin a Teda. Robin a Ted diskutují o těchto problémech a v důsledku tohoto se jejich přátelství posune do lepšího stavu. Když se Barney konečně vyspí s 200. ženou, začne přemýšlet, co bude dělat zbytek života, což ho ještě více ujistí o jeho citech k Robin.\n\nZatímco Ted nese žlutý deštník (který má patřit jeho budoucí manželce), potká svoji bývalou přítelkyni Stellu a jejího nynějšího přítele Tonyho. Tony ho později navštíví a poděkuje mu za to, že mu umožnil být znovu se Stellou. Nabídne mu zaměstnání profesora architektury, Ted ale tuto pozici odmítne. Na konci řady Robin zjistí, že je do ní Barney zamilován a souhlasí, že s ním bude mít vztah založený na sexu, protože by tak spolu stejně skončili. Ted se rozhodne vzít práci profesora architektury, protože usoudí, že architektem teď být nemůže. Na konci série se Ted připravuje na první hodinu a budoucí Ted prozradí dětem, že jedna z dívek v učebně je jejich matka.\n\nTed začíná pracovat jako profesor architektury. Úplně první den, kdy začíná učit, přijde omylem do učebny ekonomiky, kde je právě jeho budoucí žena a matka dětí, kterým celý příběh vypráví. Barney a Robin už mají vztah po celé léto, proto je Lily zamkne v místnosti, což je donutí vyrovnat se s jejich vztahem. Nakonec se rozejdou a Barney se zase vrátí ke svým starým způsobům. Ted se zamiluje do jedné dívky ze své třídy jménem Cindy (Rachel Bilson), která je spolubydlící Tedovy budoucí manželky. Robin se setká s novým kolegou Donem a ačkoliv ho Robin nejprve nesnáší, později s ním začne chodit. Na konci řady se rozejdou, protože Don vzal práci v Chicagu, kterou předtím Robin právě kvůli Donovi odmítla. Marshall použije během série svou čtvrtou facku.\n\nTed si koupí dům, ve kterém nakonec bude žít se svojí budoucí rodinou. Lily a Marshall si pořád nejsou jisti, jestli je dobrý nápad mít děti. Proto se rozhodnou, že až uvidí Barneyho dvojníka, tak si děti pořídí.\n\nNa začátku šesté řady seriálu se Ted seznámí se svou novou přítelkyní Zoey, se kterou se ale na konci série rozejde. Marshallovi zemře jeho otec. Robin evidentně stále něco cítí k Barneymu, který se bude v nedaleké budoucnosti ženit. V posledním díle této série Lily otěhotní.\n\nHned v několika dílech sezóny si zahrály známé osobnosti, jako třeba zpěvačka Katy Perry, herec Jorge Garcia nebo také Jennifer Morrison, která ztvárnila Zoey, Tedovu dívku.\n\nSedmá řada seriálu začíná náhledem do budoucnosti, ve které Ted pomáhá Barneymu při přípravě na jeho svatbu se stále neznámou nevěstou. V současnosti získá Marshall práci jako právníka specializovaného na životní prostředí a Lily je stále těhotná. Barney slíbí Noře (Nazanin Boniadi), že by mohl být tím správným přítelem, a i přesto Robin zjistí, že stále něco k Barneymu cítí. Robin tedy přistoupí na psychoterapii, při které pozná terapeuta Kevina (Kal Penn), se kterým později začne chodit.\n\nBěhem hurikánu Irena skupina přátel zjistí, že Marshall a Lily počali svoje dítě v Barneyho bytě a že Barney a Robin spolu přestali spát. Tito dva začnou přemýšlet o tom, co budou dělat se svým neurčitým vztahem – rozhodnou se tedy, že se rozejdou se svými novými partnery. I přesto však Robin nadále zůstává se svým přítelem Kevinem, což Barneyho ničí. Ten se totiž se svojí přítelkyní Norou rozešel. Někdy v tuto dobu se také Marshall a Lily rozhodnou, že se přestěhují do domu na Long Islandu, který patří Lilyiným prarodičům.\n\nRobin se v této řadě obává, že otěhotněla, a sdělí Barneymu, že dítě je pravděpodobně jeho, protože s Kevinem prozatím nespala. Gynekolog jí však sdělí, že nemůže mít děti, což jí ublíží. Kevin slíbí Robin, že on ji miluje a je v jejich vztahu připraven postoupit dále, ona mu však sdělí, že nemůže mít a ani nechce mít děti a následně se rozejdou. Brzo poté sdělí Tedovi, co se všechno stalo, a Ted usoudí, že ji má stále rád. Robin mu však řekne, že ho nemiluje.\n\nBarney začne chodit s Quinn (Becki Newton), kterou poznal jako striptérku Karmu. Později ji požádá o ruku.\n\nMarshall a Lily se snaží najít chůvu pro svého syna, ale nakonec padne volba na Teda. Ten s nabídkou souhlasí a sám se na hlídaní těší, protože si tak podvědomě nahrazuje dítě, které nemá. Později se ale Lily s Marshallem rozhodnou, že už mu dítě svěřovat nebudou, protože Ted mu věnuje až nezdravě obětavou péči.\n\nNěkdy v tu dobu Robin se rozejde s Kevinem, zejména kvůli Barneyho zásahu, který jejich rozchod uspíší. Barney je zprvu smutný z rozchodu s Quinn a podvědomě si hledá až příliš bizarní parťáky. Například opuštěného psa, které nalezl a u kterého se rozhodl, že mu bude dělat společnost ve stejném obleku, jako nosí on sám. Později si ale uvědomí, že vlastně stále miluje Robin a chytrým způsobem vymyslí způsob jak důrazně, leč chytře znovu Robin oslovit a získat. Vše se mu povede natolik, že se s Robin zasnoubí.\n\nTed na večírku slavnostně představí projekt svého nového mrakodrapu, na němž dlouho pracoval a jenž, jak sám věří, ho velmi výrazně posune v kariéře architekta.\n\nNa konci řady v díle „Něco nového“ je poprvé představena Tedova budoucí žena „se žlutým deštníkem“ (Cristin Milioti).\n\nCelý děj deváté řady, vyjma posledního dílu, probíhá během posledních 56 hodin před svatbou Barneyho a Robin, která se koná v hotelu Farhampton. Lily s Marshallem se chystají na rok do Říma, kde bude Lily pracovat jako výtvarná poradkyně kapitána. Ještě před svatbou odjede Marshall s Marvinem do Minnesoty za Marshallovou matkou. Marshall ale dostane nabídku práce soudce a tak ho čeká velmi peprný rozhovor s Lily, jestli zamíří do Říma, nebo ne. Marshall nestihne letadlo a tak se do New Yorku musí dopravit autem s nesympatickou spolujezdkyní Dafné. Do New Yorku se nakonec dostane včas a svatbu stihne. Devátá řada vrcholí svatbou Barneyho a Robin, kde přinese snubní prstýnky medvěd. V kapele, kterou na svatbu sehnal Ted, hraje na baskytaru „Matka“ a právě tam ji Ted poprvé uvidí. Nechce si s ní ale nic začínat, protože po svatbě má v plánu se odstěhovat do Chicaga a začít tam nový život. Při čekání na vlak, který měl zpoždění 45 minut, však poznává matku svých dětí. Má žlutý deštník a navzájem zjišťují, že se znají víc, než si mysleli.\n\n\n\nCarter Bays a Craig Thomas měli při vymýšlení seriálu \"Jak jsem poznal vaši matku\" základní ideu: \"„Napíšeme o nás, našich přátelích a hloupých činnostech, které jsme dělali v New Yorku.“\" Při tvorbě základních postav vycházela dvojice ze svého života – postava Teda je založena na Baysovi, postavy Marshalla a Lily na Thomasovi a jeho manželce. Thomasova manželka zprvu nesouhlasila s tím, aby se v seriálu, byť nepřímo, objevila, ale změnila názor poté, co zjistila, že její postavu může hrát Alyson Hannigan, která v té době hledala roli v komediálním seriálu.\n\nTvůrci také chtěli do seriálu umístit svůj oblíbený podnik McGee's v New Yorku, proto se část seriálu odehrává v MacLarenově baru (v originále \"MacLaren's\") Jméno jeho majitele a barmana Carla McLarena si vypůjčili od stejnojmenného Baysova asistenta.\n\nThomas prohlásil, že Ted je nedůvěryhodným vypravěčem, protože vypráví o věcech, jež se staly před více jak dvaceti lety a může mít tendenci některé události vyprávět zkresleně. Toto zkreslení bylo součástí některých epizod, např. „Jak jsem poznal všechny ostatní“, „Koza“, „Ale, zlato…“ nebo „Teorie o mořské panně“. Thomas ovšem také zdůraznil, že se snaží v seriálu udržet koherentní a konzistentní děj a snaží se vyhnout chybám v kontinuitě, jak se stává v jiných seriálech, jichž je fanouškem.\n\nTitulní píseň je předělávkou skladby „Hey Beatiful“ od skupiny The Solids, jejímiž členy oba tvůrci seriálu jsou. Epizody první řady obvykle začínají úvodními titulky, od druhé řady byla zařazována scéna před titulky: buď šlo o děj v roce 2030, kdy Tedovy děti na pohovce naslouchají vyprávění svého otce, jak poznal jejich matku, anebo jde o připomínací scény z předchozí epizody či pohledy na New York, zatímco Ted vypráví svůj příběh.\n\nNatáčení jednoho dílu v ateliéru Soundstage Studio 22 v Los Angeles zpravidla trvalo déle než tři dny (většina situačních komedií je obvykle natočena v jediném dni). Jedna epizoda obvykle obsahuje více než 50 scén s rychlými přechody a flashbacky. Zvuková stopa se smíchem byla nahrávána později při promítání finálně sestříhané epizody před publikem. Craig Thomas prohlásil, že natáčení před živým publikem by kvůli mnoha flashbackům a flashforwardům bylo nemožné. Později ale některé epizody byly, pokud to scénář umožňoval, natočeny před živým publikem.\n\nScéna přímo vedoucí k odhalení identity Matky byla s Tedovými dětmi natočena v době začátku vzniku druhé řady jako možný konec seriálu hlavně proto, že představitelé Tedových dětí by v době ukončení natáčení seriálu za několik let již byli pravděpodobně dospělí.\n\nAutoři \"Jak jsem poznal vaši matku\" relativně často využívali herce ze seriálů Josse Whedona, se kterým je spjatá především představitelka Lily, Alyson Hannigan, která sedm let působila ve Whedonově seriálu \"Buffy, přemožitelka upírů\". Carter Bays uvedl, že je velkým fanouškem těchto herců a že je využívá i proto, že jsou populární.\n\nBěhem stávky hollywoodských scenáristů v letech 2007–2008 bylo natáčení seriálu \"Jak jsem poznal vaši matku\" pozastaveno, ale po ukončení stávky se seriál vrátil.\n\nPrvní díl seriálu \"Jak jsem poznal vaši matku\" byl na stanici CBS odvysílán 19. září 2005.\n\nBěhem třetí řady seriálu proběhla stávka hollywoodských scenáristů, první epizoda po stávce byla uvedena 17. března 2008. Zároveň si seriál prohodil časový slot s jiným sitcomem \"Teorie velkého třesku\".\n\nDne 14. května 2008 byla oznámena 4. řada seriálu a její první epizoda byla odvysílána 22. září 2008. Dne 19. května 2009 byla oznámena 5. řada seriálu a druhý den společnost CBS oznámila, že seriál se vrací k původnímu vysílacímu času ve 20 hodin východoamerického času.\n\nDne 12. ledna 2010 byla odvysílána 100. epizoda seriálu a přitom bylo oznámeno, že seriál bude mít i 6. řadu. Herečtí protagonisté nicméně prohlásili, že by neradi byli v seriálu déle než osm řad.\n\nDne 4. března 2011 oznámila televizní společnost CBS, že bude natočena také 7. a 8. řada seriálu. První díl sedmé řady byl odvysílán 19. září 2011.\n\nZávěrečná devátá řada seriálu byla odvysílána od září 2013 do března 2014.\n\nV České republice měl úvodní díl premiéru 26. listopadu 2009 na stanici Prima Cool. Následně byly odvysílány další řady. Poslední dvě série se dočkaly české premiéry v letech 2013 a 2014 na stanici Prima Love. Český překlad je dílem Petra Anderleho, Mikuláše Bryana a Silvie Šustrové.\n\nDne 31. října 2013 bylo ze strany CBS oznámeno, že probíhají jednání o spin-offu, který by měl umožnit pohled z druhé strany a měl by se jmenovat \"How I Met Your Father\".\n\nDne 15. listopadu 2013 zástupci CBS oznámili, že objednali pilotní díl seriálu (s finálním názvem \"How I Met Your Dad\"), který měli mít na starosti Carter Bays a Craig Thomas společně s Emily Spivey. Na konci ledna 2014 bylo oznámeno, jaké hlavní postavy byly plánovány pro pilotní epizodu. V roli vypravěče děje se měla představit slečna jménem Sally, která měla děj retrospektivně vyprávět svým dětem. Dne 14. května 2014 stanice CBS od projektu \"How I Met Your Dad\" odstoupila, neboť Craig Thomas a Carter Bays odmítli přetočit pilotní díl bez záruky objednání celého seriálu.\n\nPostava Barneyho Stinsona mluví v několika epizodách o svých knihách. Do roku 2012 skutečně vyšly pod Barneyho jménem čtyři publikace. Jejich skutečným autorem je Matt Kuhn. Knihy byly v překladu Víta Penkaly vydány i v češtině v nakladatelství Argo.\n\n\n"}
{"id": "188088", "url": "https://cs.wikipedia.org/wiki?curid=188088", "title": "Hochfirstschanze", "text": "Hochfirstschanze\n\nHochfirstschanze je největší německý přírodní můstek určený pro skoky na lyžích. Můstek se nachází na svahu hory Hochfirst v pohoří Schwarzwald poblíž města Titisee-Neustadt.\n\nKonstrukční bod můstku činí 125 m, hill size je 142 m. Rekord můstku 145 m v současnosti drží od 2. prosince 2001 německý skokan Sven Hannawald, 3. února 2007 do stejné vzdálenosti doskočil Polák Adam Małysz. V roce 2005 zde finský skokan Janne Ahonen skočil dokonce 146 m, avšak upadl, a tudíž tento rekord nemohl být uznán.\n"}
{"id": "188089", "url": "https://cs.wikipedia.org/wiki?curid=188089", "title": "Kurultaj", "text": "Kurultaj\n\nKurultaj bylo shromáždění chánů, nejvyšších turkických a později mongolských, případně turko-mongolských kmenových vůdců, a vojevůdců, které řešilo zásadní vojenské a politické otázky. Rozhodovalo se zde o nejdůležitějších vojenských akcích a o volbě chánů.\n\nVelké Kurultaj bylo organizováno v hlavních městech: Siung-nuové a Turkuti – Ötüken, Hunové – Atilsburg (Budín), Ujgurové – Ordu Balık (Kara Balgasun) a Mongolové – Karakorum a jıní. Na něm pak byl volen Velký chán všech Mongolů (např.: Čingischán, Oktaj, Güjük, Möngke, Kublaj…)\nPři Velkém Kurultaj byla důležitá přítomnost všech hlavních osob říše, i když dotyčný musel absolvovat ohromnou vzdálenost (viz Batú v roce 1242).\n\nTento zvyk vydržel v mnoha nástupnických státech a oblastech Mongolské říše po velmi dlouhou dobu.\n\nSlovo kurultaj je používáno v mongolských, turkických a tatarských oblastech dodnes. Kořen slova kurultaj se dá totiž doslova přeložit v turkotatarských jazycích jako setkání či shromáždění.\n\n"}
{"id": "188091", "url": "https://cs.wikipedia.org/wiki?curid=188091", "title": "Dějiny Prahy 1918–1938", "text": "Dějiny Prahy 1918–1938\n\nDějiny meziválečné Prahy byly určovány zejména přeměnou menšího druhořadého rakouského města obklopeného předměstími v rozsáhlou aglomeraci Velké Prahy a hlavní město nového československého státu, jeho politické, hospodářské a kulturní centrum.\n\nPo vyhlášení první republiky byly okamžitě ze všech ulic odstraněny symboly staré monarchie (svržen Mariánský sloup, socha maršála Radeckého, císaře Františka I. a další symboly habsburské nadvlády); zrušeny německé názvy. Masaryk pověřil architekta Jože Plečnika úpravou Pražského hradu v duchu nové demokratické republiky.\n\nPraha nadále pokračovala ve svém růstu v oblastech jakými jsou například Žižkov, Dejvice (urbanistické projekty A. Engela) či Střešovice. Vzhledem k tomu, že situace dospěla již do takového bodu, kdy téměř většina zástavby se nacházela za hranicemi města, bylo rozhodnuto hranice Prahy radikálně posunout od jejího historického středu. 37 měst i menších obcí bylo k metropoli připojeno, mezi nejvýznamnější se řadí například Vinohrady či Smíchov. Jednalo se o jedno z největších rozšíření v dějinách města (k dalšímu srovnatelnému došlo v roce 1974). Vznikla tzv. Velká Praha a také počet obyvatel radikálně vzrostl. Zatímco v roce 1910 šlo o 223 741 obyvatel, v roce 1921 už o celkem 676 657. V roce 1930 se pak počet obyvatel ještě zvýšil na 848 823.\n\nV 20. letech v Praze jako v centru prosperujícího Československa probíhal bouřlivý rozvoj; rostly nové domy i nová divadla, projevila se i avantgarda a u nových staveb také funkcionalismus. Ve Kbelích začala přistávat první letadla (od roku 1923 odsud začal vysílat i rozhlas). Od roku 1925 začaly ve městě jezdit, již pravidelně, veřejná autobusová doprava. Tramvajová síť přesáhla ve své délce roku o další tři roky později již 100 km, a to nedaleko Zlíchova. Václavské náměstí bylo ještě v témže roce přestavěno a uzpůsobeno pro právě rostoucí automobilovou dopravu. Slavnostně byla roku 1929 dokončena dostavba středověké katedrály sv. Víta, jednoho ze symbolů města, k domnělému výročí 1000 let od zavraždění sv. Václava.\n\nV třicátých letech metropoli zasáhla hospodářská krize. Zprovozněno bylo mezinárodní letiště v Ruzyni, postaveny různé veřejně významné budovy, například budovu Pražské burzy, Živnostenská banka, památník na Vítkově a otevřeny nové obchodní domy včetně velice moderní Bílé labutě. V tomto období probíhala také regulace Vltavy a dostavba nábřeží; byly zrušeny mnohé ostrovy, hlavně nedaleko Florence, a na nových náspech vznikly tehdy moderní administrativní budovy a sady. Ke konci 30. let se začínají objevovat i první projekty na vybudování podzemní dráhy; dopravní situace ve městě se stále zhoršuje. Tomu nakonec přispěje i zavedení pravostranného provozu, ukutečněné až po zániku první republiky a vzniku protektorátu. Touto dobou již počet obyvatel metropole přesahuje jeden milion.\n"}
{"id": "188098", "url": "https://cs.wikipedia.org/wiki?curid=188098", "title": "Interamericana", "text": "Interamericana\n\nSilnice Interamericana je středoamerická část silničního projektu Panamericany a táhne se 5 470 km mezi Nuevo Laredo a Ciudad de Panamá.\n\nMyšlenka vybudovat silnici napříč Střední Amerikou se stala roku 1932 jasným cílem, když Spojené státy začaly řídit letecké průzkumy pomocí nového armádního fotografického průzkumu a technologie vzdušného mapování. Nicméně snaha o letecké zmapování nebyla přímo spojena s připravovaným projektem Interamericany, přičemž byla řízena společně několika středoamerickými republikami.\n\nV roce 1940 mělo USA silný vliv ve Střední Americe, obzvláště v Panamě. Když se blížila válka v Evropě, Spojené státy pocítily nutnost vybudovat přímější spojení s Panamou, kde vlastnily jak Panamský průplav, tak Panamskou železnici. Proto se vlády USA a Panamy dohodly na výstavbě silnice přes Panamskou šíji mimo průplavové pásmo. A tak bylo vybudování skutečné Interamericany podníceno Spojenými státy jako bezpečnostní opatření na počátku 2. světové války.\nStejně jako při plánu Panamského průplavu byli hlavní inženýři a správcové opatřeni Spojenými státy. Pracovní a životní podmínky se měnily v závislosti na poloze a období, ale severoameričtí dělníci je popisovali jako \"primitivní\" a vzpomínali na svoje zkušenosti jako na \"legrační a zároveň tragické\". Ti, kteří byli umístěni ve velkých městech, mohli s sebou přivést i svoje rodiny, aby neměli důvod vrátit se zpět do USA.\n\nMnoho úseků, z kterých je nyní Interamericana sestavena, bylo vybudováno nezávisle jednotlivými zeměmi před rokem 1940. Nicméně tyto silnice existovaly pouze mezi velkoměsty a nebyly v dobrém stavu. Na rozdíl od Spojených států , doprava ve Střední Americe prudce pokročila od polních cest k letecké přepravě, což vytvořilo četné mezery v pozemní silniční síti. Jednou z největších výzev, které museli dělníci čelit, byla konstrukce mostů v těchto oblastech. Ale mezery byly skutečně zaceleny.\n\nPokrok na Interamericaně byl horlivě zpomalený kvůli izolovanosti míst stavby a častým přírodním překážkám, jako třeba horám nebo řekám. Přesto byly práce na silnici urychleny, protože ohrožení německými ponorkami v Karibiku a Atlantiku se značně zvýšilo. Jako součást amerického válečného úsilí, inženýrské jednotky U.S. Army začaly se stavbou „vojenské silnice“ vedoucí stejně jako Interamericana. Tato skupina techniků měla povolen vstup do všech středoamerických států týkajících se výstavby silnice díky nouzovému stavu vojenské silnice ve válce.\nVýstavba Interamericany i pomocné vojenské silnice pokročila neuvěřitelnou rychlostí a stavební dodávky se rychle spotřebovaly. Nedostatek stavebního materiálu vedl pouze k rozšíření lokálních nesnází, dotýkajících se projektu od chvíle, kdy místní obchodníci neměli přednost před dovezeným zbožím z USA nebo lodní práva, a proto měli malý zisk z celé záležitosti. Ačkoli stavba nepodporovala přímo místní obchod, vytvořila mnoho pracovních míst pro domorodce. Nicméně tento pozitivní dopad trval pouze do opuštění oblasti týmem konstruktérů. Například po odeznění hrozby německých ponorek (díky přítomnosti amerického námořnictva) zastavily vojenské jednotky práce na projektu vojenské silnice a náhle zůstalo mnoho dělníků bez práce.\n\nPoté, co vojenští technici opustili Střední Ameriku, stavba Interamericany začala znovu plnou parou, přičemž zdědila podstatný objem zásob a výbavy ze zrušeného projektu. V roce 1946 byla již Interamericana připravena na inspekci amerických diplomatů a inženýrů, ale stále byla daleko od dokončení. Převážná část silnice byla průjezdná pouze džípem, i když se základní tvar silnice už rýsoval z okolní džungle a pohoří. Silnice byla kompletně dokončena v roce 1967 jako navazující pás štěrku, prachu nebo asfaltu mezi Panamou a Mexikem. Jediná část vystavěná bez jakékoliv americké pomoci bylo mexických 2600 kilometrů mezi Nuevo Laredo a guatemalskou hranicí.\n\n\n"}
{"id": "188099", "url": "https://cs.wikipedia.org/wiki?curid=188099", "title": "Aljašská dálnice", "text": "Aljašská dálnice\n\nAljašská dálnice (anglicky \"Alaska Highway\") vede z Dawson Creek (Britská Kolumbie) do Delta Junction (Aljaška) přes Whitehorse (Yukon).\nPůvodní délka silnice při dokončení v roce 1943 byla 2451 km (1523 mil). Historický konec je na křižovatce s Richardson Highway blízko dnešního milníku 1422 v Delta Junction 160 kilometrů jihozápadně od Fairbanks.\n\nNávrh zbudovat silnici se objevil už ve třicátých letech, ale protože by pro Kanadu neměl přílišný prospěch, ustoupil do pozadí. Když ale během 2. světové války potřebovaly Spojené státy podpořit vojenské základny na Aljašce, odkud plynula největší část zásob pro Sovětský svaz (díky Smlouvě o pronájmu), bylo nutno nějak spojit USA s Aljaškou. Jako nejjednodušší varianta se zdála pozemní komunikace přes kanadské území. Proto začala americká armáda budovat silnici ve čtyřech hlavních směrech – z Delta Junction jihovýchodně ke spojce v Beaver Creek, z druhé strany z Dawson Creek a potom na východ i západ z Whitehorse. Východní části se spojily na 588. míli v místě dnes známém jako Contact Creek. Silnice byla oficiálně dokončena 28. října 1942, ačkoli první vozy se po ní projely až v roce 1943.\nPo válce zaplatila kanadská vláda Spojeným státům 123 500 000 $ za výstavbu Aljašské dálnice a několika odboček i přes značné poškození. Od této doby se silnice postupně opravuje. Od roku 1947 byla celkově zkrácena o 55 kilometrů, protože dříve kličkující trasa (z důvodu obrany proti bombardování) byla na mnohých úsecích narovnána. Od roku 1949 vychází pravidelně ročenka \"The Milepost\", informující o Aljašské dálnici a dalších silnicích v severozápadní Kanadě.\n"}
{"id": "188101", "url": "https://cs.wikipedia.org/wiki?curid=188101", "title": "Darién", "text": "Darién\n\nDarién je široký pás tropického deštného pralesa a bažin na hranicích Kolumbie a Panamy. Tato oblast měří na šířku přibližně 50 kilometrů a je 160 km dlouhá. Rozkládá se v kolumbijském departementu Chocó a panamské provincii Darién a comarce Emberá-Wounaan.\n\nJedná se o region, ve kterém je přerušena Panamericana, jinak vedoucí z Aljašky až k nejjižnějšímu výběžku Jižní Ameriky. Právě vzhledem k této situaci se pro region používá i název Tapón de Darién (volný český překlad „Dariénská zátka, uzávěr“). Případná výstavba pozemní komunikace by byla vysoce finančně náročná s rozsáhlým dopadem na životní prostředí, navíc prozatím nebylo v této otázce dosaženo politické shody mezi oběma státy.\n\nNa kolumbijské straně končí silnice 27 km západně od Barranquillity v Lomas Aisiadas, na panamské v osadě Yaviza. Do dokončení zbývá přibližně 100 kilometrů vzdušnou čarou. Ačkoli vlády mnoha států stojí o dokončení Panamericany, proti hovoří jak snaha o zabránění proniknutí slintavky a kulhavky, které se v Severní a Střední Americe neobjevily od roku 1954, tak velký tlak ochránců životního prostředí po celém světě. Vybudovat silnici skrz dosud nenarušený ekosystém by způsobilo nedozírné změny v původním pralese. Taktéž místní indiánské kmeny Emberá, Wounaan a Guna protestují proti stavbě, která by mohla narušit jejich kulturu. Největší technickou překážkou při stavbě silnice by byla 80 kilometrů široká delta řeky Atrato s rozsáhlými mokřinami.\n\nV Kolumbii existuje projekt „Transversal de Las Américas“, který zahrnuje i možné napojení lokality Palo de Letras, ležící na mezistátní hranici, s Lomas Aisiadas a dále s kolumbijskými městy na karibském pobřeží. Tato část projektu je ve fázi studie. Panamská strana se staví negativně k možnosti otevření Dariénu pro výstavbu. \n\nDariénský prales je domovem pro indiány kmenů Emberá, Wounaan a Guna, dříve zde žili také Cuevové (do jejich vyhlazení v 16. století). Pro dopravu často využívaji vydlabané kánoe. Hlavními plodinami jsou banány a kukuřice. \n\nV oblasti se nachází dva národní parky: panamský Darién a kolumbijský Los Katíos, přičemž oba jsou zapsány na seznamu světového přírodního dědictví UNESCO. Dariénský prales míval rozsáhlé porosty cedrely a mahagonu, ale postupem času jsou lesy káceny dřevorubci.\n"}
{"id": "188102", "url": "https://cs.wikipedia.org/wiki?curid=188102", "title": "Mach", "text": "Mach\n\nSlovo Mach nebo Machová má více významů:\n\n\n\n\n\n\n\nMůže jít i o zkrácenou variantu jména Matěj či Matyáš.\n"}
{"id": "188105", "url": "https://cs.wikipedia.org/wiki?curid=188105", "title": "Bali", "text": "Bali\n\nBali je indonéský ostrov. Je nejzápadnější z Malých Sund, leží mezi Jávou na západě a Lombokem na východě. Bali tvoří spolu s několika malými ostrovy jednu ze 33 indonéských provincií, hlavním a největším městem je půlmilionový Denpasar na jihu ostrova. Na Bali žije většina příslušníků indonéské hinduistické menšiny. Protože v případě Bali jde o směs hinduismu a místní tradiční víry, hovoříme o balijském hinduismu.\nOstrov je také největší turistickou destinací v Indonésii, známou uměním tance, hudby, sochařstvím, malbami, výrobky z kůže a kovotepectvím.\n\nVýchodně od Bali prochází Wallaceova linie, což je biogeografická hranice mezi oblastmi rozšíření asijských a australských druhů.\n\nNa ostrov Bali dorazili první obyvatelé už kolem roku 2000 př.n.l. Byli to australo-asiaté, kteří přicházeli z Tchaj-wanu. Nálezy datované do této doby ukazují kamenné nástroje, lodě i kostry skrčených těl. V této době se také objevují první psané texty. Tak vznikla vyspělá civilizace se zaměřením na pěstování rýže. Zdejší unikátní vodohospodářský systém zavlažování terasovitých rýžových polí - Subak - společně s několika chrámy byl v roce 2012 zapsán mezi lokality světového kulturního dědictví UNESCO.\n\nV průběhu 4.-8. století našeho letopočtu se začíná šířit náboženství - hinduismus a buddhismus. Dnes je Bali jediný ostrov v Indonésii, kde má hinduismus většinu, ale dnes již hovoříme o balijském hinduismu.\n\nOd dvanáctého století začíná mít sílící vliv na Bali sousední ostrov Jáva. Ve čtrnáctém století si Bali podmaní jávský vládce Mandžapahit, což způsobí výrazné společenské i kulturní změny, mimo jiné zavede na Bali kastovní systém. Ne všichni obyvatelé Bali se chtěli přizpůsobit těmto novotám, proto se celé skupiny odebírají do odlehlých pralesů a hor, aby zde založily nové vesnice a ubránily se změnám. Dodnes žijí zcela odlišným způsobem, zachovávajícím tradiční zákony, na rozdíl od pobřežních oblastí.\n\nPo pádu Madžapahita se začíná na Jávě vzmáhat islám, který doslova zaplavuje celý ostrov. Vzhledem k tehdejší síle islámu je dnes s podivem, že ostrov Bali zůstal výrazně hinduistický a buddhistický. Na Bali uprchla i královská rodina před islámem.\n\nKoncem 16. století se na Bali začínají vyloďovat nizozemské expedice a velice rychle se zabydlují, i když s nápadem kolonizace přicházejí až o dvě století později. Přináší křesťanství a otevírají trh s rýží, opiem, otroky a ženami. Trh kvete a ostrovu si poprvé všímá i Británie.\n\nV roce 1816 Británie ovládne okolní ostrovy a vzpouzející se Bali přitáhne pod vlastní křídla ozbrojenými silami, podobně jako kolonii Singapur, nebo městský stát Hongkong. O dva roky později však ostrov vrátí Nizozemsku, které uplatňuje čím dál větší sílu na podmanění tradic a zákonů.\n\nV průběhu druhé světové války okupuje celou Indonésii Japonsko.\n\nPo skončení války v roce 1945 se Nizozemsko pokusilo získat zpět své kolonie, ale zmatku využil první indonéský prezident Sukarno, který hbitě vyhlásil nezávislost. V roce 1949 byla Indonésie  uznána samostatnou zemí.\n\nV roce 1963 vybuchla sopka Gunung Agung a její mohutná erupce zabila tisíce lidí a zdevastovala velkou část ostrova. V sedmdesátých letech dochází k rozmachu turistiky, který formuje Bali do podoby, jak jej známe dnes.\n\nBali leží východně od ostrova Jáva (odděleno 3,2 km širokým Balijským průlivem) a přibližně 8 stupňů jižně od rovníku. Od ostrova Lombok na východě je Bali odděleno Lombockým průlivem. Severní břehy omývá Jávské moře, jižní pak Indický oceán. Od východu k západu je ostrov asi 153 km široký, od severu k jihu je to asi 112 km. Rozloha činí 5632 km². Nejvyšším bodem je aktivní vulkán Mount Agung (3142 m n. m.), který naposledy soptil v březnu 1963. Vulkán Mount Batur je také stále aktivní. Před asi 30 000 lety prodělal katastrofickou erupci - jednu z největších vulkanických událostí na Zemi. Hory pokrývají střed ostrova a táhnou se na východní stranu.\nNa jihu krajina sestupuje do formy nánosové roviny zavlažované mělkými řekami, suchými v období sucha a rozlévajícími se v období dešťů. Nejdelší řekou ostrova je Ayung (75 km). Kromě Mount Agung je na ostrově ještě sopka Mount Batur, která je také stále aktivní a neméně zajímavá. Ze středu na východ ostrova se táhne pohoří. Na jihu je krajina rovinatá s množstvím sezónních řek. Celé pobřeží ostrova Bali omývá Indický oceán. Co se týká pláží, na jihu ostrova jsou bílo-zlatavé, v ostatních částech ostrova převážně šedočerné vulkanické. Zajímavostí jsou chrámy obklopené vodou a také mořské rezervace s bílým pískem a spoustou korálových útesů, které lákají k potápění a šnorchlování.\n\nNa ostrově se mluví především balijštinou, která je odlišná od oficiálního indonéského jazyka Bahasa Indonesia. Rovněž na Lomboku místní kromě oficiálního jazyka používají svůj dialekt. V turistických oblastech se však bez problémů domluvíte anglicky.\n\nProvincie Bali zahrnuje kromě ostrova Bali, který rozlohou i počtem obyvatel tvoří její rozhodující část, i několik menších ostrovů. Největšími z nich jsou Nusa Penida (203 km²), Nusa Lembongan (8 km²) a Nusa Ceningan, tyto 3 ostrovy najdeme jihovýchodně od Bali.\nNejbližšími sousedními provinciemi jsou Východní Jáva na západě a Západní Nusa Tenggara na východě.\n\nOficiální indonéskou měnou je indonéská rupie (IDR, Rp). Cizí měny, cestovní šeky, směnky a další bankovní nástroje mohou být dováženy na ostrov bez omezení. Omezení platí pouze pro vývoz rupie.\n\nMomentální populace ostrova přesahuje 3 miliony obyvatel. Majoritou jsou Indonésané, ale ve městech je možné narazit také na čínské a indické obchodníky. Permanentně stoupá počet západních turistů trvale se usazujících na Bali. Dohled nad demografií je jednou z priorit indonéské vlády organizující kampaň pro plánované rodičovství se sloganem „Two is enough\" (Dvě děti stačí). Zdá se, že akční program vlády se setkává s úspěchem, jelikož mladé rodiny mají momentálně průměrně 2–3 potomky, zatímco u předešlých generací bylo běžných i 9 dětí. Převážná část obyvatelstva žije v jižní a jihovýchodní části ostrova, kde se také soustřeďuje největší část turistického ruchu.\nAčkoliv je hlavním indonéským náboženstvím islám, patří na Bali až 90% populace ke speciální větvi balijského hinduismu. Počet muslimských věřících se pohybuje kolem 5 % a pozvolna stoupá s přílivem pracovní síly z ostrovů Jáva a Lombok. Kolem 1 % obyvatel vyznává křesťanství nebo buddhismus.\n\nProvincie se dělí na 8 okresů \"(kabupaten)\" a 1 město \"(kota)\":\n\n\n"}
{"id": "188110", "url": "https://cs.wikipedia.org/wiki?curid=188110", "title": "549 př. n. l.", "text": "549 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 554 553 552 551 550 – 549 př. n. l. – 548 547 546 545 544\n\n\nPerská říše:\n\nEgypt:\n\nNovobabylonská říše:\n\nAthény:\n\nŘím:\n"}
{"id": "188116", "url": "https://cs.wikipedia.org/wiki?curid=188116", "title": "Antinomie", "text": "Antinomie\n\nPojem antinomie (řecky rozpor mezi zákony, protimluv) použil Immanuel Kant v \"Kritice čistého rozumu\" k označení neřešitelných rozporů, konfliktů opačných a přitom dobře zdůvodněných stanovisek. Ve starší filosofii se takovým rozporům říkalo aporie. Podle Kanta vznikají tam, kde omezený lidský rozum překračuje svoji kompetenci a chce rozhodovat v otázkách, které mu nepřísluší. V oddíle o „antinomiích čistého rozumu“ uvádí čtyři s důkladnou argumentací pro obě strany každého páru: \n\nV teorii množin a v moderní logice se antinomie často ztotožňují s paradoxy. \n\n"}
{"id": "188117", "url": "https://cs.wikipedia.org/wiki?curid=188117", "title": "Leverkusen", "text": "Leverkusen\n\nLeverkusen je město v německém spolkovém státu Severní Porýní-Vestfálsko. Nachází se na východním břehu Rýna, zhruba na půl cesty mezi Kolínem nad Rýnem a Düsseldorfem. V současnosti zde žije více než 160 000 obyvatel.Město je základnou celosvětové chemické společnosti Bayer AG a též sponsorem známého fotbalového klubu Bayer 04 Leverkusen. Leverkusen vznikl kolem roku 1930 spojením měst Leverkusen Wiesdorf, Schlebusch a částí Steinbüchel Rheindorf. Název byl převzat od místního rodáka, lékárníka a podnikatele v oblasti chemie Carla Leverkuse.\n\n\n"}
{"id": "188118", "url": "https://cs.wikipedia.org/wiki?curid=188118", "title": "Michal Prokop", "text": "Michal Prokop\n\nMichal Prokop (* 13. srpna 1946 Praha) je český rockový zpěvák, hudební skladatel, bývalý politik Občanské demokratické aliance, moderátor a kulturní činitel. Působí v hudební skupině Framus Five. V roce 2007 byl uveden do beatové síně slávy v kategorii osobnost.\n\nV roce 1968 vystudoval Vysokou školu ekonomickou v Praze (bez diplomu a titulu Ing.) a v roce 1988 vystudoval obor kulturologie na Filozofické fakultě UK.\nV roce 1963 začal veřejně vystupovat v rockové hudební skupině, později pojmenované Framus Five, zpočátku jako kytarista, od roku 1967 coby zpěvák. Skupina se žánrově postupně orientovala na soul a rhythm and blues, což se projevilo už na debutovém albu \"Framus Five\" z roku 1969. Později přibyly i vlivy progresivního rocku (album \"Město ER\" s texty Josefa Kainara z roku 1970, vyšlo 1972). Pak přijal angažmá v divadle Semafor, zároveň vystupoval jako partner v programu Hany Zagorové. V roce 1975 vystupoval se skupinou \"Mahagon\" a od roku 1978 v obnovených Framus Five, s nimiž působil až do roku 1990. Od roku 2000 Michal Prokop opět veřejně vystupuje s obnovenou skupinou Framus Five a s akustickým triem. A také vydal několik nových CD a DVD. V 80. letech tato skupina vyprodukovala kritikou oceňovaná alba \"Kolej Yesterday\" (1984), \"Nic ve zlým, nic v dobrým\" (1987) a \"Snad nám naše děti…\" (1989).\n\nV roce 1977 podepsal komunistický pamflet \"Za nové tvůrčí činy ve jménu socialismu a míru\", takzvanou Antichartu v divadle hudby, nikoliv v Národním divadle. V roce 1989 podepsal petice Za osvobození Václava Havla a poté Několik vět.\n\nPo sametové revoluci působil jako československý politik a poslanec Sněmovny národů Federálního shromáždění. Ve volbách roku 1990 zasedl do české části Sněmovny národů (volební obvod Praha) za Občanské fórum. Po rozkladu OF v roce 1991 přešel do poslaneckého klubu ODA. Ve Federálním shromáždění setrval do voleb roku 1992.\n\nOd roku 1992 vykonával funkci náměstka ministra kultury. Ve volbách v roce 1996 byl zvolen do Poslanecké sněmovny Parlamentu České republiky za ODA a poslanecký mandát držel do předčasných voleb roku 1998. Zastával funkci předsedy Výboru pro vědu, vzdělání, kulturu, mládež a tělovýchovu.\n\nČlenem Občanské demokratické aliance byl v letech 1991–1998. Zasedal i ve vedení strany, ale na podzim 1997, v souvislosti s vyhrocováním krize uvnitř ODA i v rámci koalice, patřil k předním politikům ODA, který oznámil, že na nadcházející celostátní konferenci dá svou funkci k dispozici.\n\nV letech 1998–2001 byl ředitelem projektu \"Praha – Evropské město kultury roku 2000\". Na konci 90. let uváděl politicky orientovaný pořad \"Nic ve zlým\" v televizi Prima. Od roku 2000 moderoval v České televizi do prosince 2013 televizní talk show \"Krásný ztráty\". Vydal také knižní podobu těchto televizních rozhovorů ve dvou knihách.\n\n\n\n\n\n\n\n\n\nZískal tato ocenění:\n\n\n"}
{"id": "188124", "url": "https://cs.wikipedia.org/wiki?curid=188124", "title": "Maggie Grace", "text": "Maggie Grace\n\nMargaret Grace Denig (* 21. září 1983, Columbus, Ohio, USA) je americká herečka známá také jako Maggie Grace.\n\nNarodila se ve Worthingtonu v Ohiu. Je dcerou Valinn (rozené Everett) a Ricka Deniga, kteří vedou rodinný šperkařský business. Navštěvovala Worthington Christian Schools a Thomas Worthington High School, kde začala hrát ve školních hrách a v místním divadle. Střední školu opustila a přestěhovala se do Los Angeles se svojí matkou, zatímco její mladší sourozenci Ian a Marissa zůstali s otcem.\n\nPoprvé se objevila v internetovém seriálu \"Rachel's Room\". Její další role přišla v roce 2002 se seriálem \"Septuplets\", který byl však zrušen dokonce před odvysíláním první epizody. Průlomovou rolí pro ní byla role v televizním filmu \"Murder in Greenwich. \"Za roli získala nominaci na Young Artist Award. Menší role získala v seriálech jako \"Kriminálka Miami\", \"\", \"Zázraky\", \"Like Family\" a další.\n\nV roce 2004 získala roli Shannon Rutherford v seriálu \"Ztraceni. \"Za roli získala nominaci na Teen Choice Award v kategorii Průlomová herečka. O rok později získala roli ve filmu \"The Fog\", po boku Toma Wellinga. Její postava v seriálu \"Ztraceni\" byla zabita v osmé epizodě druhé série. Seriál vyhrál cenu Screen Actors Guild Award v kategorii Nejlepší obsazení v dramatickém seriálu.\n\nDalší role přišly v roce 2007 s filmy \"Láska podle předlohy\" a \"Holka z předměstí.\" V roce 2008 získala ve filmu \"96 hodin\", po boku Liama Neesona. V roce 2010 si zahrála s Cameron Diaz a Tomem Cruisem ve filmu \"Zatím spolu, zatím živí. \"V roce 2011 si zahrála upírku Irinu ve filmu \"\" a rok později si zahrála v pokračování filmu \". \"\n\nV roce 2012 získala roli na Broadwayi ve hře \"Picnic\".\n\nV roce 2012 si znovu zopakovala roli Kim Mills ve filmu \"\" a v roce 2014 \".\"\n\nV dubnu 2006 začala chodit s hercem Ianem Somerhaldem, se kterým se seznámila natáčení seriálu \"Ztraceni. \"Mezi lety 2008-2009 chodila se soutěžícím reality show Amazing Race Blakem Mycoskiem.\n\nV únoru 2017 se zasnoubila s Brentem Bushnellem. Dvojice se vzala dne 28. května 2017.\n\n"}
{"id": "188125", "url": "https://cs.wikipedia.org/wiki?curid=188125", "title": "Zdeslavice", "text": "Zdeslavice\n\nNázev Zdeslavice má více sídel:\n"}
{"id": "188126", "url": "https://cs.wikipedia.org/wiki?curid=188126", "title": "Bielefeld", "text": "Bielefeld\n\nBielefeld je město v německém spolkovém státu Severní Porýní-Vestfálsko. V současnosti zde žije 325 846 obyvatel. Historické centrum se rozkládá severně od Teutoburského lesa. Moderní čtvrtě jsou ale i na opačné straně v kopcích. V Bielefeldu sídlí významný počet mezinárodně působících firem, včetně potravinářské firmy Dr. August Oetker AG. Dále Gildemeister a Schuco. Město má také univerzitu založenou v roce 1969. Mezi jeho prvními profesory byl sociolog Niklas Luhmann. Dále je zde teologický seminář \"Kirchliche Hochschule Bethel\". Proslavený je i fotbalový klub Arminia Bielefeld. Za významnou osobnost města současnosti je považován bývalý německý tenista Hendrik Dreekmann (nar. 1975).\n\nSousední obce: Spenge, Enger, Herford, Bad Salzuflen, Leopoldshöhe, Oerlinghausen, Schloß Holte-Stukenbrock, Verl, Gütersloh, Steinhagen, Halle (Westfalen) a Werther (Westfalen).\n\nMěsto leží na rozvodí mezi Vezerou a Emží. Dvě hlavní dálnice A2, A33 se protínají v jihovýchodní části města. Hlavní železniční nádraží je součástí vysokorychlostního systému ICE.\n\nBielefeld byl v historii součástí:\n\n\"Sparrenburg\" je největším orientačním bodem. Byl postaven v letech 1240-1250 hrabětem Ludwigem von Ravensberg. 37 m vysoká věž a katakomby jsou veřejně přístupné.\n\nStará radnice \"(Altes Rathaus)\" byla postavena v roce 1904 a stále slouží své funkci (kancelář starosty). Její fasáda má různé prvky, nejvíce gotických a renesančních. Většina městské správy sídlí v přilehlé Nové radnici \"(Neues Rathaus)\".\n\nMěstské divadlo \"(Stadttheater)\" je součástí stejného komplexu jako Stará radnice, rovněž z roku 1904. Je pozoruhodné svou secesní fasádou. Je zde Bielefeldská opera. Další divadlo \"(Theater am Alten Markt)\" sídlí na \"Alter Markt)\".\n\nNejstarším městským kostelem je sv. Mikuláš \"(Altstadter Nicolaikirche)\". Je to gotický kostel s věží 81,5 metrů. Byl založen v roce 1236, za 2. sv. války poškozen. Třikrát denně z tohoto kostela zní zvonkohra. Nejcennějším pokladem tohoto kostela je vyřezávaný oltář z Antverp, zdobený 250 postavami. Malé muzeum ilustruje historii kostela až do druhé světové války.\n\nNejvětším kostelem je \"Neustadter Marienkirche\", gotická stavba z roku 1293, dokončená 1512. Je 78 metrů vysoká a má délku 52 metrů. Cenný je křídlový oltář s 13 obrazy. Historicky vzato je tato stavba nejcennější. V něm započala reformace v Bielefeldu v roce 1533. Barokní věže byly zničeny za druhé světové války a později nahrazeny dvěma neobvykle tvarovanými zakončeními věží.\n\nVyhlídková věž \"Hunenburg\" - 164 metrů. Je vysílací věží.\n\n\n\n"}
{"id": "188130", "url": "https://cs.wikipedia.org/wiki?curid=188130", "title": "Denisa Rosolová", "text": "Denisa Rosolová\n\nDenisa Helceletová, dříve Rosolová, rozená Ščerbová, (* 21. srpna 1986 Karviná) je bývalá česká atletka, závodící za atletický klub USK Praha pod vedením trenérky Martiny Blažkové. Věnovala se i víceboji a skoku dalekému, její hlavní disciplínou byl ale zejména sprint (především 200 m a 400 m) a od roku 2012 běh na 400 metrů překážek. V roce 2011 se stala v Paříži halovou mistryní Evropy v běhu na 400 metrů a o rok později vicemistryní Evropy v běhu na 400 metrů překážek. Je několikanásobnou mistryni České republiky „pod otevřeným nebem“ i v hale.\n\nSvou atletickou dráhu nastartovala jako malá dívka v Atletickém klubu v Orlové. Pod vedením trenéra Jana Bardase prošla prvními atletickými krůčky (a skoky) až do svého odchodu na sportovní gymnázium Dany a Emila Zátopkových v Ostravě-Zábřehu. V klubu AK SSK Vítkovice trénovala několik let pod vedením trenéra Aleše Dudy. V roce 2009 přestoupila do USK Praha, kde se připravovala v tréninkové skupině Martiny Blažkové.\n\nJejími nejlepšími dosavadními mezinárodními výsledky jsou: Vítězství ve skoku dalekém na juniorském mistrovství světa v italském Grossetu v roce 2004 (výkon 6,61 m), a 3.místo v téže disciplíně na halovém mistrovství Evropy 2007 v anglickém Birminghamu (výkon 6,64 m).\n\nZ dalších mezinárodních výsledků to bylo druhé místo ve skoku dalekém na mistrovství světa do 17 let v kanadském Sherbrooke v roce 2003 (výkon 6,40 m; ztráta na první místo pouze 1 cm).\n\nNa olympijských hrách v Athénách 2004 reprezentovala ve skoku dalekém (výkon 6,39 m nestačil na postup z kvalifikace). V roce 2006 startovala coby sedmibojařka na atletickém mistrovství Evropy ve švédském Göteborgu, ale pro zranění kotníku musela ze soutěže odstoupit právě ve své nejsilnější disciplíně, skoku do dálky.\n\nV únoru roku 2008 překonala svůj vlastní národní rekord v halovém ženském pětiboji výkonem 4632 bodů. Zároveň se výkonem 8.20 s v běhu na 60 metrů překážek kvalifikovala na halové mistrovství světa do Valencie.\n\nV březnu roku 2009 obsadila 10. místo při pětiboji na halovém evropském šampionátu v Turíně.\n\nDne 27. května 2010 na mítinku Zlaté tretry v Ostravě zaběhla osobní rekord na 400 metrů v hodnotě 50,85 sekundy a nominovala se na mistrovství Evropy v atletice 2010 v Barceloně. Na ME v Barceloně se probojovala do finále, kde s časem 50,90 sekundy obsadila 5. místo. Dne 5. března 2011 se na HME v Paříži stala halovou mistryní Evropy v běhu na 400 metrů, a to časem nového osobního rekordu 51,73 sekundy.\n\nNa jaře 2012 Denisa znovu změnila disciplínu, začala se věnovat běhu na 400 m překážek. Splnila v této disciplíně kvalifikační limity na ME 2012 v Helsinkách i na OH 2012 v Londýně. Na ME 2012 v Helsinkách pak vybojovala stříbrnou medaili v osobním rekordu na této trati 54,24 sekundy. Navíc přidala bronzovou medaili ze štafety na 4 × 400 m. Na olympijských hrách v Londýně 2012 se v běhu na 400 m překážek probojovala do finále, kde se skončila 7. místě časem 55,27.\n\nNa HME 2013 se ve štafetě 4×400 m umístila na bronzové pozici. Štafetu tentokrát rozbíhala, po ní následovaly Jitka Bartoničková, Lenka Masná a Zuzana Hejnová jako finišmanka.\n\nNa letní mistrovství světa v Moskvě odjížděla se splněnými limity na tratích 400 m i 400 m překážek. Dala však přednost startu na trati 400 m překážek. V roce 2013 byl její nejlepší výkon na této trati před mistrovstvím světa čas 54,38 s dosažený 6. července na mítinku Diamantové ligy v Paříži. Na mistrovství světa se kvalifikovala i jako členka štafety 4×400 m.\n\nNa mistrovství světa v atletice 2013 v Moskvě vypadla v závodu na 400 m př. v semifinále, když ve svém běhu skončila čtvrtá (přímo do finále postupovaly první tři běžkyně) a čas 55,14 s na postup nestačil.\nÚspěšnější byla, i přes zdravotní problémy v přípravě, na mistrovství Evcropy v Curychu v roce 2014. Probojovala se zde do finále běhu na 400 metrů překážek. Dlouho bojovala s Britkou Childovou o vítězství, nakonec ji až v posledních metrech závodu předstihly Ukrajinka Hanna Titimecová (v osobním rekordu 54,56), i obhájkyně zlata Irina Davydovová (54,60). Rosolová tak skončila čtvrtá v čase 54,70.\n\n\n\n\nV roce 2004 chodila s výškařem Jaroslavem Bábou.\n\nDne 13. listopadu 2008 se po roční známosti provdala za českého tenistu Lukáše Rosola a přijala příjmení Rosolová. Na jaře 2011 se však manželé rozvedli.\n\nDne 11. listopadu 2017 se na vyhlášení nejlepšího Atleta roku 2017 zasnoubila s desetibojařem Adamem Sebastianem Helceletem. 15. června 2019 se za něho provdala a přijala příjmení Helceletová.\n\nDne 19. listopadu 2017 oznámila ve svých 31 letech ukončení atletické kariéry z důvodu těhotenství. Ve čtvrtek 17. května 2018 se jim narodila dcera Evelin. Do budoucna by se chtěla věnovat trenérské práci.\n\n"}
{"id": "188134", "url": "https://cs.wikipedia.org/wiki?curid=188134", "title": "Bezděkovské Předměstí", "text": "Bezděkovské Předměstí\n\nBezděkovské Předměstí () je jedna ze 6 městských částí města Domažlice. Rozkládá se v jeho jižní části. Jeho domovní fond je tvořen převážně rodinnými domky. Nachází se zde průmyslová základna Domažlic společně s železničním nádražím. V roce 2011 zde trvale žilo 2 334 obyvatel.\n\nÚzemí místní části je ohraničeno přibližně ulicemi Waldhegerova, Hruškova, Havlíčkova a Chrastavická.\n\nVe čtvrti najdeme mateřskou školu, poštu Domažlice 2, Galerii bratří Špillarů a SOU truhlářské.\n"}
{"id": "188135", "url": "https://cs.wikipedia.org/wiki?curid=188135", "title": "Tyszki-Nadbory", "text": "Tyszki-Nadbory\n\nTyszki-Nadbory je vesnice v severovýchodní části Polska v okrese Ostrołęka Mazovského vojvodství. Leží 100 km severovýchodně od Varšavy, v historickém Mazovsku.\n\nVlastní vesnice Tyszki-Nadbory čítá 60 obyvatel.\n\nPrvní zmínka o lokalitě pochází z 15. století.\n"}
{"id": "188137", "url": "https://cs.wikipedia.org/wiki?curid=188137", "title": "Tyszki-Gostery", "text": "Tyszki-Gostery\n\nTyszki-Gostery je vesnice v severovýchodní části Polska v okrese Ostrołęka Mazovského vojvodství. Leží 100 km severovýchodně od Varšavy, v historickém Mazovsku.\n\nVlastní vesnice Tyszki-Gostery čítá 60 obyvatel.\n\nPrvní zmínka o lokalitě pochází z 15. století.\n"}
{"id": "188139", "url": "https://cs.wikipedia.org/wiki?curid=188139", "title": "Tyszki-Ciągaczki", "text": "Tyszki-Ciągaczki\n\nTyszki-Ciągaczki [tyški-čjongački] je vesnice v severovýchodní části Polska v okrese Ostrołęka Mazovského vojvodství. Leží 100 km severovýchodně od Varšavy, v historickém Mazovsku.\n\nVlastní vesnice Tyszki-Ciągaczki čítá 60 obyvatel.\n\nPrvní zmínka o lokalitě pochází z 15. století.\n"}
{"id": "188150", "url": "https://cs.wikipedia.org/wiki?curid=188150", "title": "Andrzejki-Tyszki", "text": "Andrzejki-Tyszki\n\nAndrzejki-Tyszki je vesnice v severovýchodní části Polska v Mazovském vojvodství v okrese Ostrołęka v gmině Czerwin. Leží 100 km severovýchodně od Varšavy. Vlastní vesnice Andrzejki-Tyszki čítá 120 obyvatel. První písemná zmínka o lokalitě pochází z 15. století.\n"}
{"id": "188155", "url": "https://cs.wikipedia.org/wiki?curid=188155", "title": "Virtuální souborový systém", "text": "Virtuální souborový systém\n\nVirtuální souborový systém (zkratka VFS, též \"virtuální přepínač souborových systémů\") je v informatice abstraktní vrstva nad více konkrétními souborovými systémy. Účelem VFS je poskytnout aplikacím jednotný způsob přístupu k různým typům konkrétních souborových systémů (jednotné API). VFS lze použít například k transparentnímu přístupu k místním a síťovým úložným zařízením, aniž by klientská aplikace zaznamenala rozdíl. Lze ho také použít k překlenutí rozdílů mezi souborovými systémy operačních systémů Windows, Mac OS a Unix tak, aby aplikace mohly přistupovat k souborům na souborových systémech bez nutné znalosti toho, na který souborový systém se právě přistupuje.\n\nVFS specifikuje v operačním systému rozhraní mezi jádrem a konkrétní implementací souborového systému. VFS tak reprezentuje společnou část a implementace nového souborového systému je velmi jednoduchá, protože stačí vytvořit procedury, které vykonávají funkce požadované společným VFS (tj. ovladač). Aplikace volá unifikovaná (jednotná) volání pro práci se soubory a adresáři, které implementuje VFS. Vrstva VFS rozhodne, který ovladač bude pro přístup ke konkrétním datům použit podle toho, kde jsou uložena (ISO 9660 nebo UDF pro CD/DVD, NTFS, FAT, ext4 atd.).\n"}
{"id": "188159", "url": "https://cs.wikipedia.org/wiki?curid=188159", "title": "Tyszki-Łabno", "text": "Tyszki-Łabno\n\nTyszki-Łabno je vesnice v severovýchodní části Polska v okrese Kolno Podleského vojvodství. Leží 120 km severovýchodně od Varšavy, v historickém Mazovsku.\n\nVlastní vesnice Tyszki-Łabno čítá 86 obyvatel.\n\nPrvní zmínka o lokalitě pochází z 15. století.\n"}
{"id": "188161", "url": "https://cs.wikipedia.org/wiki?curid=188161", "title": "Tyszki-Wądołowo", "text": "Tyszki-Wądołowo\n\nTyszki-Wądołowo je vesnice v severovýchodní části Polska v okrese Kolno Podleského vojvodství. Leží 120 km severovýchodně od Varšavy, v historickém Mazovsku.\n\nVlastní vesnice Tyszki-Wądołowo čítá 84 obyvatel.\n\nPrvní zmínka o lokalitě pochází z 15. století.\n"}
{"id": "188167", "url": "https://cs.wikipedia.org/wiki?curid=188167", "title": "Bratrská jednota baptistů Aš", "text": "Bratrská jednota baptistů Aš\n\nSbor Bratrské jednoty baptistů v Aši je místní baptistická církev v Bratrské ulici, která má kolem sedmdesáti členů.\n\nPo válce byla z Aše odsunuta většina německého obyvatelstva a do vylidněného pohraničí mimo jiné přicházeli z různých zemí i ti Češi, kteří v minulých stoletích museli pro svou víru rodnou zemi opustit. První rodina baptistů přišla v roce 1945 z polské Lodže a následovala je řada rodin, především z okolí ukrajinského Rovna. V roce 1948 navázali kontakt s chebskými baptisty, kteří přicházeli z Rumunska. První bohoslužby v Aši se uskutečnily 22. května 1949, kdy zde bylo kolem 20 věřících – baptistů. Vedením byl pověřen misijní pracovník a kolportér Biblí František Kolařík. V roce 1950 si baptisté v dnešní Chebské ulici zřídili svou modlitebnu. Kazatelem chebského sboru, jehož součástí skupina baptistů v Aši byla, se stal Vilém Jersák, který byl ale i s F. Kolaříkem brzy zatčen a uvězněn komunisty za takzvanou protistátní činnost. Modlitebna byla úředně uzavřena, a tak se církev scházela pod vedením laiků v Táborské ulici. Ačkoliv byl F. Kolařík po osmi letech z vězení propuštěn, měl zákaz duchovní služby, a tak se stal v roce 1961 kazatelem Vladimír Vacek. Během těch let byla řada lidí pokřtěna, další se přistěhovali, a tak zde bylo v roce 1962 celkem 60 řádných členů. Začátkem roku 1970 úřady schválily ustavení samostatného baptistického sboru v Aši a během následujících let se pro následování Ježíše Krista rozhodla řada lidí. V roce 1977 se kazatelem sboru stal F. Kolařík. Sbor v té době pořádal mnoho evangelizací, která se díky novým možnostem po roce 1989 přesunula i do kulturních zařízení a do ulic. Od roku 1995 vedl sbor i celkovou rekonstrukci modlitebny kazatel Vladimír Hejl. Současným kazatelem je Alois Boháček.\n\nV letech 2009–2014 sbor BJB v Aši vybudoval novou modlitebnu na rohu ulic Bratrská a Vysoká. Od roku 2009 zajišťuje pravidelné on-line přenosy bohoslužeb.\n\n\n\n"}
{"id": "188170", "url": "https://cs.wikipedia.org/wiki?curid=188170", "title": "Páni ze Sovince", "text": "Páni ze Sovince\n\nPáni ze Sovince byli starým panským šlechtickým rodem, který svůj přídomek odvozovali podle hradu Sovinec na Rýmařovsku. \n\nPáni ze Sovince pocházejí z rodu Hrutoviců. Za zakladatelem rodu je považován Pavel, který byl v letech 1299–1302 podkomořím olomouckého biskupství a poté se uvádí jako moravský podkomoří. Tento muž, který je v listinách uváděn bez predikátu, měl tři syny: Markvarta, Voka a Pavla. Tito bratři jako manové olomouckého biskupa drželi hrad Húzovou. Markvart záhy zemřel a bratři Pavel a Vok vystavěli hrad Sovinec, po kterém se roku 1322 píše Pavel. Huzovou však drželi jako dědičné lenní sídlo i nadále, protože Vok se uváděl roku 1329 po tomto hradě; s predikátem ze Sovince se psal také roku 1348. Vok ze Sovince měl se svou manželkou Anežkou z Otaslavic syna Pavla, který měl dvě dcery, takže tato větev rodu vymřela po meči. Vokův bratr Pavel měl se svou ženou Klárou z Otaslavic syna Pavlíka, který měl jedenáct potomků – osm synů a tři dcery.\n\nPo Pavlíkově smrti došlo mezi bratry k soudním přím o majetek. K vyřešení sporů došlo až roku 1407, kdy nejstarší bratr z prvního otcova manželství Ješek obdržel Pňovice, zatímco zbývající žijící bratři z druhého manželství získali podíly na Sovinci. Ješek se stal zakladatelem větve Pňovických ze Sovince, ze které vzešli dva nejvyšší olomoučtí zemští sudí a jeden nejvyšší moravský sudí. \n\nNa hradě Sovinci sídlili na počátku 15. století synové Pavlíka ze Sovince a jeho druhé ženy Kateřiny z Kunštátu. I mezi těmito bratry vypukly spory, které vyústily před rokem 1417 k obsazení Sovince bratry Pavlem a Petrem na úkor ostatních. V roce 1418 si jejich bratr Heralt koupil se svou matkou Kateřinou z Kunštátu hrad Doubravici a založil tak samostatnou rodovou větev. \n\nPáni sídlící na hradě Sovinci se za husitských válek na Moravě přikláněli k husitské straně, i když jisté kontakty měli i s katolickou stranou. Jelikož Petr ze Sovince zemřel roku 1425 či krátce poté a tři jeho další bratři byli též po smrti, dělili se o Sovinecké panství Pavel ze Sovince a Vok ze Sovince, který se za husitských válek zmocnil Přerova a Svitav. V roce 1436 Vok tato města vrátil a koupil si panství Vsetín a Rožnov. O deset let později Rožnov prodal a koupil si hrad Helfštýn s panstvím. Sovinečtí páni však byli v té době zadluženi, a tak Vok ze Sovince se dvěma žijícími syny prodal 16. května 1467 Helfštýn Albrechtu Kostkovi z Postupic a krátce nato zemřel. Brzy zemřeli i Vokovi synové, nejpozději Jaroslav v roce 1475, čímž tato rodová větev vymřela po meči. \n\nSynové Pavla ze Sovince též zemřeli předčasně, objevil se však jistý Pavel, který se prohlašoval za jeho syna. Byl veden soudní spor, kdy se rodového majetku domáhal Jan Heralt z Kunštátu a Líšnice, který byl poručníkem posledního sovineckého pána Jaroslava. Soud Heraltovi tento majetek v roce 1480 přiřkl a páni ze Sovince tak přišli o rodový hrad Sovinec. \n\nV roce 1418 koupil syn Pavlíka ze Sovince Heralt od Heralta Pušky z Otaslavic a Doubravice hrad Doubravici s panstvím. Nový majitel doubravického panství se však dal na loupežení a za husitských válek se přidal na stranu kališníků. Jako nebožtík se Heralt uvádí roku 1446. Jeho panství zdědili synové Půta a Heralt, avšak jisté nároky z důvodu dluhu či poručnictví si činil i Štěpán ze Zdounek a Cimburku. Roku 1447 žaloval Heralt II. Štěpána, \"„že hrad v Doubravici byl spálen i s penězi, obilím, moukou a se zbraněmi.“\" Naposledy se Heralt II. uvádí roku 1447, když zemřel bez potomků. \n\nDoubravické panství zdědil Půta ze Sovince a Doubravice, ale hrad v Doubravici byl už v té době patrně zničen a páni sídlili na tvrzi v Doubravici. Půta v roce 1459 koupil hrad Holštejn. Roku 1479 se uvádí jako královský komorník. Půta na sklonku svého života převedl majetek na své syny Jindřicha, Zikmunda, Jana, Heralta a Aleše. V roce 1483 prodali bratři ze Sovince hrad Holštejn Dobešovi Černohorskému z Boskovic. Potomky zanechal pouze Jindřich, který měl se svou manželkou z rodu z Vlašimi syny Petra a Aleše. Petr zdědil doubravické panství a Aleš se odstěhoval do Čech na Turnovsko, kde získal statek v Ploukonicích. Petr ze Sovince a Doubravice se často účastnil zasedání zemského soudu v Brně a roku 1526 byl jmenován výběrčím daní v brněnském kraji. Zemřel roku 1527 a jeho majetek prodal moravský zemský hejtman ve prospěch jeho nezaopatřené dcery Juliány Janovi Lhotskému za Ptení. Juliána zemřela neprovdaná v mladém věku.\n\nAleš ze Sovince a Doubravice, který sídlil v Čechách, měl úzké vazby s Krajíři z Krajku. V roce 1520 si koupil tvrz, dvůr a ves Albrechtice s dalšími šesti vesnicemi. Zemřel roku 1529 a zanechal syna Jana,johož potomci se na Olomoucku vyskytují do dnešních časů a sídlili v okolí Litovle kde Jan zdědil majetek po vymření pánů z Pňovic a dceru Veroniku. Jan nejprve prodal majetek po otci, ale v roce 1554 koupil toužetínské panství, k němuž později přikoupil další vesnice. Jan zemřel pravděpodobně roku 1580 a jím vymřela po meči nejen tato rodová větev, ale i celý rod pánů ze Sovince. Majetek zdědila jeho sestra Veronika, provdaná podruhé za Vladislava Zákupského z Vartenberka a jejich potomci. \n\nZakladatel pňovické větve rodu pánů ze Sovince Ješek měl dva syny: Pavlíka a Jana. Zatímco Pavlík ho přežil o pouhé čtyři roky, Jan Pňovický ze Sovince udělal díky přátelství se Zikmundem Lucemburským závratnou kariéru, když se za husitských válek angažoval na jeho straně. Působil ve funkcích nejvyššího olomouckého sudího, hejtmana Litovle a hejtmana Olomouce. \n\nJeště úspěšněji si vedl jeho vnuk Jan II. Pňovický ze Sovince, který vykonával funkce nejvyššího sudího olomouckého a poté nejvyššího sudího moravského. Roku 1490 se mu podařilo získat zpět do majetku rodu rodový hrad Sovinec. Významné funkce vykonával i syn Jana II. Vok Pňovický ze Sovince, který působil jako olomoucký purkrabí a nejvyšší sudí moravský. Ten se však stále zadlužoval a jeho syn Ješek musel rodový majetek před rokem 1545 prodat. Po Ješkově smrti roku 1549 vymřela i tato rodová větev.\n\nPříbuzenskými svazky byli páni ze Sovince spojeni s pány z Holštejna, z Kunštátu, z Otaslavic, ze Šelmberka aj. Rodný hrad Sovinec mnohokrát změnil své majitele. Vlastnili jej postupně páni z Boskovic, Kobylkové z Kobylího, Řád německých rytířů. Za třicetileté války sloužil jako pevnost a opěrný bod švédského vojska. Po opravě hradu počátkem 19. století z něj Řád německých rytířů vybudoval letní sídlo velmistra i řádové muzeum. Za nacistické okupace zde byl internační tábor jednotek SS. V roce 1945 hrad vyhořel. Od padesátých let 20. století zde probíhají postupné rekonstrukce.\n\nPolcený štít. Pravá polovina červená, v levé stříbrné tři šikmá černá břevna. Na štítě je kolčí přilba s točenicí. V klenotu jsou rohy s obrazem štítu.\n\n\n\n"}
{"id": "188171", "url": "https://cs.wikipedia.org/wiki?curid=188171", "title": "World music", "text": "World music\n\nVýraz world music se používá nejčastěji pro hudbu, která hudebně či literárně vychází z libovolné etnické tradice, kterou ovšem necituje doslovně, ale doplňuje ji o prvky jiných žánrů, popř. ji přenáší do jiných sociálních nebo kulturních souvislostí.\n\nJindy termín zahrnuje i následující významy:\n\nVýraz world music nezahrnuje:\n\nNa použití termínu World Music jako \"obchodní značky\" se 29. června 1987 v londýnské hospodě Empress of Russia dohodla skupina hudebních publicistů, vydavatelů, distributorů, producentů a rozhlasových pracovníků.\n\nZavedení termínu world music se připisuje etnomuzikologovi Robertovi E. Brownovi, který ho začal používat v 60. letech.\n\nIndická hudba se stala populární na konci šedesátých let poté, co ji objevili Beatles. Byli to právě oni, kdo při svých psychedelických experimentech objevili Raviho Šankara, mistra hry na sitár. Reggae z Jamajky, směs afrických rytmů, afrokubánský pop a americký soul se objevily v 70. letech s hudbou skupin Toots a Maytals, Jimmyho Cliffa a především Boba Marleyho. Hudba jamajských ghet zachvátila hudební scénu jako bouře. Její melodičností a rytmikou se nechaly inspirovat skupiny jako Police či UB40. Kalypso z Trinidadu, vúdú z Haiti a zouk, kreolská taneční hudba z francouzských Antil jsou další vlivné styly. Hudba z Jávy a Bali se hraje na ozvučené bicí — gongy, xylofony a bubny.\n\nCikánská neboli romská hudba je taktéž známá na celém světě. Pod cikánskou hudbou si představujeme samozřejmě housle a cimbál. Dnes už se romská hudba na celém světě rozvinula do různých hudebních žánrů dle kontinentu kde Romové žijí: Balkán, Španělsko (např.Gypsy Kings), Francie, Německo (Gipsy Jazz).\n\nV České republice zejména romská zpěvačka Věra Bílá a Kale – to vše je romská World Music.\n\nAfrický kontinent je bohatý na hudební tradice. Sunny Adé a Fela Kuti pomohli k popularitě nigerijské hudbě juju a Salif Keita světu představil hudbu z Mali, tzv mandinku. Guinejský Mory Kanté byl prvním africkým hudebníkem, který zabodoval v evropských hitparádách. S písní \"Yeké, Yeké\" ho Evropa zaznamenala už v roce 1987. Talentovaný senegalský zpěvák Youssou N'dour je hvězda hudebního žánru mbalax. Roots z Ghany, soukos ze Zairu či mbira ze Zimbabwe jsou další populární africké hudební styly.\n\nMezi lokální žánry v USA patří cajun, zydeco a tex-mex, původní indiánské kmeny mají každý svou vlastní taneční a rituální hudbu. Mezi jihoamerické styly patří tango z Argentiny, které nejvíce proslavil hráč na akordeon Astor Piazzolla. Také hra na Panovu flétnu z And proslavila jihoamerické hudební tradice. Zastřešujícím výrazem pro spoustu latinskoamerických rytmů je salsa.\n\nV 60. letech vznikly zajímavé skladby v rámci inkulturace křesťanství, například africká Missa Luba složená belgickým misionářem nebo jihoamerická Kreolská mše.\n\n\n"}
{"id": "188180", "url": "https://cs.wikipedia.org/wiki?curid=188180", "title": "Zavazák", "text": "Zavazák\n\nZavazák je kratší a užší lovecký nůž, který se běžně používá k provádění tzv. zárazu postřelené zvěře. To je zabodnutí nože do lebečního důlku v místě vyústění míchy do prvního krčního obratle (tedy lidově „za vaz“). Nůž musí být pevný, užší s ostrou špičkou, aby pronikl až do mozku a zvěř okamžitě usmrtil.\n"}
{"id": "188181", "url": "https://cs.wikipedia.org/wiki?curid=188181", "title": "Jeskyně v Česku", "text": "Jeskyně v Česku\n\nKrasová území zabírají relativně malou část území České republiky, přesto se však v jejich útrobách nacházejí mnohé významné jeskyně. V Česku se nacházejí tyto významnější krasové oblasti:\n\nV Česku je známo přes 2000 jeskyní, z nich většina se nachází v Moravském krasu.\n\nV Česku se nachází 14 veřejnosti zpřístupněných jeskyní Správou jeskyní České republiky:\n\nDále se v Česku nachází další jeskyně, které jsou zpřístupněné pouze občas:\n\nV Česku se nenachází mnoho hlubokých jeskyní. Výjimku tvoří Hranická propast, jejíž konečná hloubka není dodnes známá.\n\n\n\n"}
{"id": "188182", "url": "https://cs.wikipedia.org/wiki?curid=188182", "title": "Seznam jeskyní", "text": "Seznam jeskyní\n\nTato stránka obsahuje částečný seznam jeskyní ve světě.\n\n\n\n\"Hlavní článek: Jeskyně v Česku\"\n\n\n\n\n\"Hlavní článek: Jeskyně v Polsku\"\n\n\n\"Hlavní článek: Jeskyně v Rakousku\"\n\n\n\"Hlavní článek: Slovenské jeskyně\"\n\n\n\"Hlavní článek: Jeskyně ve Slovinsku\"\n\n\"Hlavní článek: Švýcarské jeskyně\"\n\n\n\n\n"}
{"id": "188183", "url": "https://cs.wikipedia.org/wiki?curid=188183", "title": "Války diadochů", "text": "Války diadochů\n\nVálky diadochů je název série konfliktů mezi vojevůdci Alexandra Velikého – diadochy – které trvaly s krátkými přestávkami více než čtyřicet let. Tento článek pojednává o první a zároveň nejvýznamnější fázi válek v letech 322–301 př. n. l. Šlo v ní o rozdělení Alexandrovy říše a jejím vyústěním byl vznik několika nástupnických helénistických království. Ústřední postavou mocenského zápasu byl jeden z nejstarších a nejlepších makedonských vojevůdců – Antigonos Jednooký (Monofthalmos).\n\nKdyž Alexandr 10. června 323 př. n. l. zemřel, zanechal po sobě ohromnou říši, která se skládala z mnoha rozličných a téměř nezávislých regionů. Neurčil však svého nástupce a na smrtelné posteli odkázal říši „tomu nejlepšímu“ (existují domněnky, že ve skutečnosti ji odkázal Kraterovi, ale nejsou dokázané). Ihned po jeho smrti se generálové rozdělili na dva tábory, z nichž jedni chtěli za krále prohlásit Alexandrova nevlastního bratra Filipa Arrhidaia (hlavně velitelé pěchoty) a druzí (hlavně velitelé jízdy) radili počkat na to, zda dítě, které Alexandrovi porodí Roxana bude chlapec a v takovém případě prohlásit králem jeho. Alexandrovi se narodil syn, Alexandr IV., a tak byli nakonec za krále uznáni oba s tím, že měli vládnout společně. Ani jeden toho však nebyl schopen a tak titul regenta, který znamenal faktickou vládu nad říší, získal Perdikkás, vrchní velitel jízdy. Generálové, kteří podpořili Perdikka byli odměněni získáním titulu satrapy (správce provincie). Ptolemaios obdržel Egypt, Laomedón dostal Sýrii a Fénicii, Filotas Kilýkii, Feithón měl na starost Médii, Asander obdržel Kárii, Menander Lýdii, Lýsimachos dostal Thrákii, Leonnatos obdržel (Hellespontskou) Frýgii, Neoptolemos Arménii a Antigonos dostal k (Velké) Frýgii ještě Lýkii a Pamfýlii. Na východě nechal Alexandrovo uspořádání téměř beze změny.\n\nŘecká města povstala po Alexandrově smrti proti makedonské posádce, porazila vojsko makedonského místodržícího Antipatra a oblehla ho v Lamii. Antipatros byl zachráněn Leonnatem, který však v boji zahynul. Válka skončila až porážkou athénského loďstva v bitvě u Amorgu 5. srpna 322 př. n. l.\n\n\"Perdikkás a Eumenés proti Antigonovi, Antipatrovi, Ptolemaiovi a Kraterovi.\"\n\nBrzy však vypukl konflikt mezi samotnými diadochy. Antigonos neuposlechl Perdikkův rozkaz, aby dobyl pro Eumena jemu svěřené provincie na severu Malé Asie a z obavy o svůj život raději uprchl k Antipatrovi do Makedonie. Perdikkas zároveň zrušil zasnoubení s Antipatrovou dcerou Filé a oženil se s Alexandrovou sestrou Kleopatrou. To vyústilo v povstání vedené Antipatrem, Kraterem, Antigonem a Ptolemaiem. Boje vypuly poté, kdy Ptolemaios ukradl Alexandrovy ostatky a pohřbil je v Egyptě. Krateros byl zabit v bitvě proti Eumenovi, který stále zůstával věrný královské dynastii a Perdikkovi. Po neúspšném pokusu o přechod Nilu byl Perdikkás zabit vlastními důstojníky - Peithonem, Seleukem a Antigenem. Při novém dělení říše v Triparadeisu se regentem stává Antipatros a vrchním velitelem vojska, který má za úkol zničit Eumena je jmenován Antigonos, jehož syn Démétrios si vezme Antipatrovu dceru Filé. Také jsou nově rozděleny provincie - Antigonos dostane ještě Likaonii a Perdikkovi vrazi dostanou Babylonii, Médii a Elam. Vládu v evropské části říše drží Antipatros a v asijské Antigonos.\n\n\"Antigonos a Kassandros proti Polyperchontovi a Eumenovi.\"\n\nZanedlouho opět vypukla válka. Roku 319 př. n. l. zemřel Antipatros a jako svého nástupce jmenoval Polyperchonta, což se příliš nezamlouvalo jeho synovi Kassandrovi. Následkem byla občanská válka v Řecku a Makedonii. Kassandra podporoval jak Antigonos, tak Ptolemaios. Polyperchón se spojil s Eumenem, ale byl poražen Kassandrem a musel spolu s malým Alexandrem IV. a jeho matkou Roxanou utéct do Épeiru. S pomocí Olympiady znovu vpadl do Řecka, kde porazil Filipa Arridaia, zajal ho a Olympias ho poté i s jeho ženou Eurydikou dala zabít. Zanedlouho se karta obrátila a Kassandros zajal Olympiadu a dal ji popravit, čímž získal kontrolu jak nad Makedonií, tak i nad malým králem. Na východě byl Eumenés poražen v bitvě v Gabiéně a vlastními vojáky vydán Antigonovi, který ho dal popravit. Peithon je taktéž popraven Antigonem. Seleukos raději prchá k Ptolemaiovi.\n\n\"Ptolemaios, Kassandros, Lýsimachos a Seleukos proti Antigonovi.\"\n\nArmáda provolá Antigona regentem a on začne stavět loďstvo a velkou armádu, aby mohl sjednotit Alexandrovu říši pod svoji vládu.\nStává se nejmocnějším z diadochů a je jediným, který stále sní o sjednocení celé říše. Téměř všichni ostatní diadochové se proti němu spojí. Antigonos následně vpadl do Sýrii a na více než jeden rok oblehl Týros. Poté se spojil s Polyperchontem, který stále držel Peloponnés a vyhlásil svobodu všech Hellénů. Ptolemaios mu však úder v Sýrii vrátil, porazil Démétria v bitvě u Gazy a Sýrii opět ovládl. Seleukos se vrací do Babylonu. Antigonos vyjednal mír s Ptolemaiem, Kassandrem a Lysimachem, aby se mohl v klidu vypořádat se Seleukem. Antigonos neúspěšně obléhá Babylón a nakonec zklamaně ustupuje. Přibližně ve stejné době dá Kassandros zavraždit Alexandra IV. a jeho matku Roxanu, čímž končí Argejská dynastie.\n\nSeleukovi se podařilo ovládnout celou Babylónii a vypraví se na východ, aby do říše začlenil východní oblasti, které se již osamostatnily. Antigonos poslal svého syna Démétria do Řecka, aby ho ovládl. Tomu se podaří obsadit Athény, kde je uvítán jako osvoboditel. Následně drtivě porazil egyptské loďstvo v bitvě u Salamíny a spolu se svým otcem se prohlasí roku 306 př. n. l. králem. V následujících dvou letech se králi prohlasí i ostatní diadochové. Antigonos podnikne neúspěšný pokus o dobytí Egypta. Démétrios více než rok obléhal Rhodos, ale nepodařilo se mu ho dobýt. Proslul díky svým obléhacím strojům, které kvůli tomu sestrojil. Vrací se do Řecka, kde úspěšně bojuje s Kassandrem, vládcem Makedonie. Roku 301 př. n. l. je však odvolán zpět do Asie, kde se schyluje k velké bitvě. V Bitvě u Ipsu je Antigonos s Démétriem poražen a zabit spojenými silami Lýsimacha a Seleuka. Po této bitvě byla bývalá Alexandrova říše rozdělena na čtyři nástupnická království - Kassandros vládl v Řecku a Makedonii, Lýsimachos v Thrákii, Ptolemaios v Egyptě a Seleukos vládl velkému, avšak rozdrobenému území na východě.\n\n\n"}
{"id": "188184", "url": "https://cs.wikipedia.org/wiki?curid=188184", "title": "Gloria Estefan", "text": "Gloria Estefan\n\nGloria Estefan, celým jménem Gloria María Milagrosa Fajardo García (* 1. září 1957 v Havaně na Kubě) je kubánsko-americká zpěvačka a autorka písní, pětinásobná vítězka ceny Grammy.\nSvoji kariéru začala jako zpěvačka v kapele \"Miami Sound Machine\" v roce 1975. Popularity u anglicky mluvícího obyvatelstva dosáhla s hity \"Dr. Beat\" (1984) a \"Conga\" (1986).\n\nJedná se o jednu z nejznámějších umělkyň světa, která je také známa jako „Královna latino popu“. S více jak 90 miliony prodaných alb je nejúspěšnější umělkyní v historii iberoamerické latinské hudby.\nGloriina kubánská rodina se po revoluci v roce 1959 na Kubě přestěhovala do Miami na Floridě, když jí bylo 16 měsíců. Její otec José Fajardo, který byl v 50. letech osobním bodyguardem ženy tehdejšího prezidenta Fulgencia Batisty byl zadržen v invazi v Zátoce sviní, s cílem svrhnout komunistický režim pod vedením Fidela Castra. Gloriin otec zůstal ve vězení do té doby dokud John Fitzgerald Kennedy nedohodl výměnu vězňů.\n\nGloriin otec byl antikomunista, sloužil několikrát jako úředník v americké armádě ve Vietnamu, kde byl vystaven chemické látce „Agent Orange“, která se během války ve Vietnamu značně používala. Trpěl roztroušenou sklerózou a po mnoho let zůstal v péči rodiny. Zemřel v roce 1980.\n\nGloriina matka, Gloria García Pérez de Fajardo, která nyní žije v Miami, měla v padesátých letech na Kubě školku.\n\nGloria byla vychovávána především v Miami (ačkoli svou rodinu doprovázela v šedesátých letech na několik vojenských základen, kde její otec sloužil.). Navštěvovala univerzitu v Miami a zároveň si přivydělávala jako překladatelka španělštiny a francouzštiny v zákaznickém oddělení letiště v Miami.\nUniverzitu dokončila v roce 1978 s titulem v oboru komunikace a psychologie. Od ukončení byla prominentní zástupkyní univerzity a členkou její správní rady. Objevila se v reklamách na univerzitu a je jednou z několika vysoce prominentních absolventů.\n\nJejí první veřejné hudební vystoupení se odehrálo na velké kubánské svatbě, kde ji její budoucí manžel Emilio Estefan, Jr. požádal, aby se přidala k Miami Sound Machine jako zpěvačka.\n\nByla velmi dobře přijata a o několik týdnů později se stala hlavní zpěvačkou této kapely, která v prvních letech své existence vystupovala a nahrávala své písně ve španělštině. Brzo si získali slušný počet fanoušků a v roce 1977 vydali své první LP.\nPrvní anglicky zpívaný hit této skupiny byl \"Dr. Beat\", který byl na prvních příčkách tanečních hitparád v Evropě a v Anglii a Austrálii se dostal do top 5. Tento singl pocházel z alba \"Eyes of Innocence,\" které bylo vydáno roku 1984. Album \"Primitive Love\" bylo vydáno v roce 1986 a se singlem \"Conga\" dobyli Miami Sound Machine americký trh. Dalšími hity se staly písně \"Bad Boy\" a \"Words Get in the Way\" . Píseň \"Words Get In The Way\" se dostala na první místo v americké hitparádě „Adult Contemporary“ a dokázala, že Miami Sound Machine dokážou dělat jak taneční melodie, tak i balady. Ve stejném roce také vyšla píseň \"Hot Summer Nights\" a byla propůjčena do filmu \"Top Gun\".\n\nDalší album vyšlo v roce 1988 a neslo název \"Let It Loose\". V USA se ho prodalo 6 milionů kusů a stalo se tak multiplatinovým. Obsahovalo hity jako například: \"Anything For You\" (#1 Pop), \"1,2,3\" (#3 Pop), \"Betcha Say That\" (#36 Pop), \"Rhythm Is Gonna Get You\" (#5 Pop) a \"Can’t Stay Away From You\" (#6 Pop). \"Can’t Stay Away From You,\" \"Anything For You\" a \"1-2-3\" byly také na prvním místě #1 v hitparádě.\n\nV roce 1988 se název kapely změnil na Gloria Estefan and The Miami Sound Machine. Začátkem roku 1989 se ztratil i název samotné skupiny a Gloria začala být označována za sólovou umělkyni, ačkoli ji Miami Sound Machine doprovází dodnes.\nRoku 1989 po celosvětovém úspěchu singlu \"Anything For You\" bylo jejich album \"Let It Loose\" přejmenováno na \"Anything For You\". Jednalo se o první album kapely, které se dostalo na první místo ve Velké Británii a prodalo se ho tam přes milion kusů. V Holandsku se stalo nejprodávanějším albem roku, bylo 22 týdnů na prvním místě. Velmi úspěšné bylo také v Austrálii a Kanadě a vyneslo Glorii přídomek superstar.\nJeště ve stejném roce vydala své zatím nejprodávanější album \"Cuts Both Ways\", jehož název má značit Gloriinu touhu získat si přízeň jak u španělských mluvících tak i u anglicky mluvících fanoušků. Hity jako \"Don't Wanna Lose You\" (#1 v USA), \"Oye mi Canto (Hear my Voice)\", \"Here We Are\", \"Cuts Both Ways\" (#1 v Austrálii a v hitparádě Adult Contemporary) a \"Get on Your Feet\".\n\nAlba \"Cuts Both Ways\" se prodalo přes 10 milion kusů a již v prvním měsíci jeho prodeje získalo platinovou desku v USA. Podobný úspěch zaznamenalo i ve Velké Británii, kde debutovalo na prvním místě a tak se Gloria stala první umělkyní po deseti letech, která měla v jednom roce dvě alba na prvním místě. \"Cuts Both Ways\" se na první místo dostalo i v Austrálii, Nizozemsku, Belgii a Japonsku.\n\nV roce 1976 se dala dohromady s členem kapely Miami Sound Machine, Elmiliem Estefanem. Vzali se 1. září 1978. Mají syna Nayiba, který se narodil 2. září 1980 a dceru Emily Marii, která se narodila 5. prosince 1994.\n\nNa cestách při propagaci alba \"Cuts Both Ways\" byla 20. března 1990 poblíž města Scranton ve státě Pennsylvania vážně zraněna. Do jejího autobusu narazil traktor a Glorie si zlomila páteř. Helikoptéra ji zavezla do New York City, kde ji v nemocnici voperovali dva titanové články, které měly stabilizovat její páteř. Její vyčerpávající rehabilitace vyžadovala téměř rok intenzivní posttraumatické terapie, avšak vedla k úplnému uzdravení.\n\nGloria se do hitparád vrátila s albem \"Into the Light\" v roce 1991. S písní \"Coming Out of the Dark\" poprvé vystoupila na cenách American Music Awards v lednu 1991 a o pár měsíců později se v Americe dostala na první místo. Na turné „Into the Light“ odehrála 100 koncertů v devíti zemích před více jak deseti miliony diváků. Následovalo její první album s největšími hity,které bylo vydáno v roce 1992. Ve stejném roce pomohla k úspěchu kubánskému zpěvákovi Jonu Secadovi a zazpívala si s ním v jeho prvním hitu \"Just Another Day\". Druhou polovinu tohoto roku strávila hlavně v Miami, kde pomáhala napravovat škody po hurikánu Andrew.\nNa albu \"Mi Tierra\", které bylo nazpíváno ve španělštině se vrátila ke svým kubánským kořenům. Získala za něj cenu Grammy za nejlepší tropické latinské album. Toto album bylo úspěšné, prodalo se ho osm milionů kusů a ve Španělsku se stalo nejlépe prodávaným zahraničním albem vůbec.\nV roce 1994 vyšlo album \"Hold Me, Thrill Me, Kiss Me,\" kde Gloria přezpívala své oblíbené hity z šedesátých a sedmdesátých let. Byly to například skladby jako \"Traces\" od Classics IV , \"You’ve Made Me So Happy\" od Blood, Sweat & Tears a jiné. Prvním singlem z této desky byl \"Turn the Beat Around\", předělávka diskotékové klasiky z roku 1976 od Vicki Sue Robinson. Stal se dalším velkým hitem, v USA dostal zlatou desku a objevil se ve filmu \"Specialista\" se Sharon Stoneovou. Singl \"Everlasting Love\" (předělávka klasiky z roku 1967 od Roberta Knighta) byl úspěšný klubový a popový hit a třetí singl \"It’s Too Late\" (předělávka od Carole Kingové) si dobře vedl v žebříčku Adult Contemporary.\n\nDalší španělské album z roku 1995 neslo název \"Abriendo Puertas\" a vyneslo Glorii druhou Grammy za nejlepší tropické latinské album. Vzešly z něj dva hity, které byly na prvním místě v tanečních hitparádách - \"Abriendo Puertas\" a \"Tres Deseos\" a dva hity, které byly na prvním místě v latinských hitparádách - \"Abriendo Puertas\" a \"Mas Allá\".\n\nGloria je silnou odpůrkyní komunismu a často mluvila o své touze po svobodné Kubě. V roce 1995 vystoupila s písní \"Mas Allá\" pro papeže Jana Pavla II.. Byla první popovou hvězdou, která takto pro papeže vystupovala. Při jejich setkání požádala Gloria papeže, aby se modlil za svobodnou Kubu. Je aktivním odpůrcem Castrovy vlády a podporovala neúspěšnou snahu udržet Eliána Gonzáleze ve Spojených státech.\n\nPlatinové album \"Destiny,\" vydané v roce 1996 obsahovalo skladbu \"Reach\", což byla oficiální hymna letní olympiády v Atlantě. Gloria vystupovala na závěrečném ceremoniálu před 2 miliardami televizních diváků po celém světě.\n\n18. července 1996 se Gloria vydala na světové turné „Evolution“ a vystoupila na něm ve Spojených státech, Kanadě, Evropě, Latinské Americe, Austrálii, Jižní Africe a Asii.\nV roce 1999 se objevila ve filmu \"Music of The Heart\" (\"Hudba mého srdce\") a zazpívala si stejnojmenný duet se skupinou *NSYNC. S brazilskou skupinou „So Pra Contrariar“ nazpívala píseň \"Santo, Santo\" s Lucianem Pavarottim zpívala při akci “Pavarotti and Friends for Guatemala and Kosovo”. Dále vydala benefiční album \"A Rosie Christmas\" zpívala se Steviem Wonderem na 33. Super Bowlu v Miami a stala se tak jediným umělcem, který na Super Bowlu vystupoval dvakrát. Také zpívala americkou hymnu před hrou týmů Florida Marlins a New York Yankees a na 41. Super Bowlu (2007), který se také hrál v Miami.\n\nDalší album s názvem \"Alma Caribeña\" vyšlo v roce 2000. Klip \"No Me Dejes de Querer\" z tohoto alba získal Latin Grammy za nejlepší videoklip. Album bylo na prvním místě ve Španělsku, Spojených státech a několika jihoamerických zemích. Také získalo cenu Grammy za nejlepší tropické album. Získala také cenu American Music Award.\nV roce 2001 vydala Gloria další album největších hitů - \"Greatest Hits Vol. II\".Obsahovalo hity z let 1993-2000, tři nové písně a remix písně \"Conga\" ,nově pojmenovaný \"Y-Tu- Conga\".\n\nV roce 2003 vydala Gloria anglické CD \"Unwrapped\". Při jeho propagaci jela turné po Evropě, Mexiku, Portoriku a Spojených státech. První video k singlu \"Hoy\" (Wrapped v anglické verzi) se natáčelo v Machu Picchu v Peru. \"Hoy\" a další singl \"Tu Fotografía\" byly na prvním místě v latinské hitparádě Billboard a \"I Wish You\" se dostalo do top20 v hitparádě Adult Contemporary.\n\nV dubnu 2004 se objevila v pořadu stanice FOX \"American Idol\"jako pomocná porotkyně, ovšem odmítla být oficiální porotkyní, protože (jak veřejně řekla) nemá ráda, když musí hodnotit ostatní.\n28. července 2004 v „Trump Tower“ se Gloria zúčastnila tiskové konference pořádané Donaldem Trumpem a oznámila na ní, že její následující světové turné bude také jejím posledním. Turné „The Live and Re-Wrapped Summer/Fall 2004 Tour“ mělo 28 zastávek, z toho první ve městě McAllen v Texasu (30. července 2004) a poslední v Miami, kde byl však kvůli hurikánu o dva týdny odložen. Na tomto turné zazněly písně z alba Unwrapped a její největší hity.\nV prosinci 2006 se objevila jako speciální host v britském pořadu pro hledání talentů „X-Factor“.\nKromě své hudební kariéry Gloria se svým manželem podniká. Společně vlastní několik zařízení: pět kubánských restaurací v Miami, Orlandu, Mexiku a v Puerto Vallara. Také vlastní dva hotely: Palm Court Resort Hotel ve Vero Beach, který byl zničen hurikány Frances a Jeanne v září 2004 (management Glorie říká,že bude přestavěn a znovu otevřen jako Cabana Beach Resort ke konci roku 2007) a The Cardozo v Miami. Jmění Estefanových z podnikání se odhaduje na 200 milionů dolarů.\n\nKromě pěti cen Grammy získala Gloria řadu dalších ocenění. V květnu roku 1993 získala „Ellis Island Congressional Medal of Honor“, což je největší ocenění,jaké může občan U.S.A. získat. Získala cenu „Hispanic Heritage Award“ cenu „MTV Video Music Award“, dvě ceny od kabelové televize – tzv. „ACE Awards“ a v roce 1993 „National Music Foundation’s Humanitarian of the Year“. Je také držitelkou ceny American Music Award za celoživotní přínos. Také má svou hvězdu na hollywoodském chodníku slávy.\nGloria obdržela také čestný titul v hudebním oboru na univerzitě v Miami, který získala v roce 1993. V roce 2002 jí univerzita Barry udělila čestný právnický titul.\nMá řadu ocenění za hudební zásluhy, humanitární a dobročinnou práci.\n\nDvakrát vstoupila do textařské síně slávy.\n\nMá hvězdu na Hollywoodském chodníku slávy.\n\nKe konci roku byl její hit Dr. Beat zremixován s hitem zpěváka Myla \"Drop The Pressure\" a vznikla z toho píseň \"Dr. Pressure\". Tato píseň se ve Velké Británii dostala na třetí příčku a v Austrálii to byla taneční letní hymna.\nS mnoha dalšími zpěváky začátkem roku 2006 vystoupila v Los Angeles při příležitosti pocty zpěvačky Dionne Warwick a její pětačtyřicetileté kariéry. Gloria zde zazpívala píseň \"Walk On By\", která pomohla Dionne rozjet kariéru.\n\n7. dubna 2005 se Gloria zúčastnila akce “Selena ¡VIVE!,” koncertu na počest zpěvačky Seleny, která byla v březnu 1995 zavražděna. Gloria zde zazpívala píseň \"I Could Fall in Love\" a dodala tak večeru sentimentální nádech.\n\n9. prosince 2006 se objevila v pořadu „X Factor“ a zazpívala směs svých největších hotů. Také se objevila v několika rádiích a v show Paula O’Gradyho. Toto turné mělo být promo pro výběr jejich největších hitů před Vánocemi.\n\n\n\n\n\n"}
{"id": "188185", "url": "https://cs.wikipedia.org/wiki?curid=188185", "title": "Remeš", "text": "Remeš\n\nRemeš (francouzsky Reims [res], latinsky Durocortorum) je historické město v severovýchodní Francii, asi 150 km severovýchodně od Paříže. Leží v podprefektuře Remeš, v départmentu Marne, v regionu Grand Est. Žije zde obyvatel. Město je sídlem arcibiskupa a od roku 1969 také univerzity. Je výrobním centrem šampaňského, textilu, potravin a výstroje pro kosmické lety. Dějiny města sahají do doby Římské říše.\nRemeš leží v centru oblasti Champagne, která zabírá východní, plochou část Pařížské pánve. Město se nachází v rovině, na pravém břehu řeky Vesle, přítoku Aisne a na kanálu, který Aisne spojuje s řekou Marnou. Na jihu a na západě se zvedají hory \"Montagne de Reims\" (Remešské pohoří). V okolí se nacházejí vinice, které rodí hrozny pro výrobu šampaňského.\n\nSousední obce: Saint-Brice-Courcelles, Courcy, Bétheny, Tinqueux, Cernay-les-Reims, Bezannes, Champfleury a Cormontreuil.\n\nDnešní oblast Champagne byla osídlena už v době bronzové keltskými kmeny Belgů, kteří zde kolem roku 80 př. n. l. založili osadu \"Durocorter\". Po dobytí Galie Juliem Caesarem se zdejší Rémové přidali na stranu Římanů a \"Durocortorum\" se stalo hlavním městem belgické provincie. Ve 3. století zde vznikla křesťanská osada a biskupství. Biskup Nicasus, který zde vystavěl kostel, byl zabit Vandaly roku 401.\n\nPatrně roku 496, po vítězství nad Alamany v bitvě u Tolbiaka, se zde nechal biskupem Remigiem pokřtít franský král Chlodvík I. (\"Clovis\" I.) se svými bojovníky. Tím začíná pokřesťanštění Franků a budování pozdější Francie. Na tuto tradici navázali později francouzští králové a Remeš se stala jejich korunovačním městem. Karel Veliký se tu setkal se dvěma papeži a roku 816 zde byl korunován jeho syn Ludvík Pobožný. Od roku 1139 jsou v Remeši doložena městská práva.\nPo střetech s karolinským králem Lotharem I. se remešský arcibiskup Adalbero spolu s pozdějším papežem Gerbertem z Aurillacu zasadil o to, aby se franským králem stal roku 987 Hugo Kapet, zakladatel dynastie, jež ve Francii vládla až do roku 1848. Adalbero se přičinil také o to, aby se Remeš stala významným centrem vzdělanosti.\n\nPo vítězstvích nad Angličany přivedla Johanka z Arku roku 1429 krále Karla VII. do Remeše ke slavnostní korunovaci, což mělo velký symbolický význam a podpořilo autoritu francouzských králů. Za náboženských válek byla Remeš na katolické straně, podřídila se však roku 1590 králi Jindřichu IV. Bohatství města pak spočívalo hlavně na soukenictví a textilu.\nZa revoluce roku 1792 byly remešské kostely poničeny a Napoleon Bonaparte se dal korunovat v Paříži, aby se odlišil od francouzských králů. Roku 1854 se Remeš připojila k železnici a začalo období průmyslového růstu. Za první světové války byla Remeš dlouho v blízkosti fronty, stotisícové město bylo evakouváno a z velké části zničeno dělostřeleckým bombardováním. Dne 1. srpna 1918 byly rozstříleny oba hlavní kostely a poválečná obnova města trvala velmi dlouho.\n\nDne 7. května 1945 v generálním štábu generála Dwighta D. Eisenhowera podepsal generál Alfred Jodl bezpodmínečnou kapitulaci Německa. Roku 1962 se v Remeši setkal prezident Charles de Gaulle s německým prezidentem Konrádem Adenauerem na znamení francouzsko-německého smíření. Roku 1969 byla založena remešská univerzita a roku 1991 byly hlavní remešské památky vyhlášeny součástí světového dědictví UNESCO.\n\n\n\n\n\n\"Počet obyvatel\"\n\n"}
{"id": "188187", "url": "https://cs.wikipedia.org/wiki?curid=188187", "title": "Plavecký mariáš", "text": "Plavecký mariáš\n\nPlavecký mariáš je československý budovatelský film z roku 1952, v hlavní roli hraje Jaroslav Marvan. \n\nExteriéry filmu se natáčely v Prokopském údolí v kamenolomu, na mostě ve Varvažově, u soutoku Otavy s Lomnicí, v domku (v současnosti přístupném pouze tomu, kdo se potápí, neboť je 25 m pod vodní hladinou) pod Svatou Annou, na statku (dnes je zde rybářský svaz) ve Štědroníně (poblíž bývalé vládní vily L. Štrougala) a u jezu pod Zvíkovem, v té době jednoho z největších na českém území. Filmový záběr byl pořízen od Hostince U Smrtů. Místo, kde se vázaly vory (tzv. vaziště) je cca 1,5 km proti proudu Otavy od Plaz-Štědronína až po ostroh (dnes je rovněž pod hladinou).\n\nFilmu přibližuje divákům historické způsoby dopravy dřeva i důkazy řemeslné zručnosti našich předků.\n"}
{"id": "188188", "url": "https://cs.wikipedia.org/wiki?curid=188188", "title": "Doane Perry", "text": "Doane Perry\n\nDoane Ethredge Perry (16. června 1954 Mt. Kisco, Westchester County, New York,USA), je americký hudebník, který v letech 1984 až 2011 působil ve skupině Jethro Tull jako bubeník. Za své kariéry pracoval s mnoha dalšími umělci, včetně takových jako Lou Reed a Todd Rundgren.\n\nDoane Perry hrál od sedmi do jedenácti let na piano. Když Doane uslyšel o Beatles, rozhodl se hrát na bicí, protože jak sám říká „líbilo se mi, že holky na ulici by po mně šílely, kdybych si vybral bicí.“ Když mu bylo 14 let, začal Doanne o víkendech hrát s vlastní kapelou a pokračoval do doby, než v 17 letech dokončil střední školu.\n\nNa profesionální dráhu se dal v 18 letech, kdy se pokoušel při hraní docházet i na vysokou školu. Vedlo to k vážnému konfliktu, kdy se s konečnou platností rozhodl věnovat hudbě naplno. Začal získávat širší hudební průpravu, spočívající hlavně z hudebních zkušeností získaných v New Yorku, kde prošel širokou škálou žánrů hudby, jako rock, pop, jazz, folk, orchestrální a taneční hudba. Pracoval jako příležitostný hudebník s mnoha umělci, jako byli Lou Reed, Todd Rundgren, Gary Brooker, Fairport Convention a Dweezil Zappa.\n\nV roce 1984 nahradil Perry bubeníka Gerry Conwaye. Byl druhým členem Jethro Tull, který se narodil v USA; (první byl bubeník Mark Craney). Se skupinou nahrál následující studiová alba: Crest of a Knave, Rock Island, Catfish Rising, Roots to Branches , J-Tull Dot Com a The Jethro Tull Christmas Album.\n\nDoane Perry za svou kariéru používal širokou škálu nástrojů. Výběr bicí soupravy vždy záležel na tom, jestli hraje na koncertu nebo nahrává ve studiu. Přednost dává bicím značky Premier Artist Series, ale občas používá sérii Genista nebo Signia.\n\n"}
{"id": "188189", "url": "https://cs.wikipedia.org/wiki?curid=188189", "title": "Vydra severoamerická", "text": "Vydra severoamerická\n\nVydra severoamerická zvaná rovněž vydra kanadská (\"Lontra canadensis\") patří mezi lasicovité šelmy. Žije v jezerech, řekách, bažinách a na skalnatých mořských pobřežích. Je velmi podobná, a to i chováním, evropské vydře říční. \n\nRozlišuje se 7 poddruhů, které se vyskytují od Aljašky až po státy na jihu USA.\n\nŽije osamoceně s výjimkou období páření. Sídlí podél říčních břehů, u břehů jezer a u mořského pobřeží. Její teritorium je dlouhé 5 až 25 km. Vytváří si podzemní noru (doupě), kde odchovává mláďata.\n\nŽiví se převážně rybami, korýši a obojživelníky, ale nepohrdne ani hryzci nebo kachňaty. Loví ve dne.\n\n\nDoba březosti se pohybuje okolo 56 dní, samička rodí 2–3 mláďata a kojí je 4 měsíce.\n\nV Evropě patří k vzácně chovaným druhům. V listopadu 2019 byl chován jen ve 13 zoo čtyř evropských zemí (Česko, Francie, Německo, Spojené království). V Česku je dlouhodobě chována pouze v Zoo Praha.\n\nV Zoo Praha je tento druh chován od roku 1997. Přivezen byl pár. Samice Sanny, která byla přivezena ve zmíněném roce, byla v roce 2015 přesunuta do zázemí. V roce 2017 uhynula ve věku 21 let. Současný pár vyder byl přivezen v říjnu 2015 a představen veřejnosti o měsíc později. Jde o samce Coryho a samici Taru, kteří byli přivezeni přímo ze Spojených států amerických. Pocházejí z volné přírody. \n\nVýběh pro tento druh vznikl v roce 1995 v rámci komplexu expozic malých amerických druhů zvířat v horní části zoo (nedaleko expozice ledních medvědů).\n\n"}
{"id": "188190", "url": "https://cs.wikipedia.org/wiki?curid=188190", "title": "Mick Abrahams", "text": "Mick Abrahams\n\nMichael Timothy 'Mick' Abrahams (* 7. dubna 1943, Luton, Bedfordshire, Velká Británie) byl původní kytarista skupiny Jethro Tull. Nahrál se skupinou v roce 1968 album \"This Was\", ale spory o další hudební směřování, které měl se zpěvákem Ianem Andersonem, skončily jeho odchodem hned po dokončení alba. Abrahams trval více na blues-rockovém směru, zatímco Anderson chtěl do hudby J. Tull začlenit folkové a jazzové vlivy. Nejdříve byl nahrazen Tonym Iommim, který od J. Tull odešel po pár týdnech do formující se skupiny Black Sabbath a pak Martinem Barre, který v Jethro Tull zůstal dodnes. \n\nAbrahams odešel, aby založil Blodwyn Pig a nahrál s touto skupinou dvě alba, \"Ahead Rings Out\" a \"Getting to This\", než ji v roce 1970 opustil. Abrahams pak pokračoval ve vydáváni alb se skupinou Mick Abrahams Band a s nově fromovanou verzí skupiny Blodwyn Pig. \n\nAbrahams způsobil diskuze v kruzích fanoušků J. Tull tím, že koncem 90. let zformoval skupinu s názvem This Was, složenou z bývalých členů Jethro Tull (s výjimkou Iana Andersona), aby hráli písničky z tehdejší éry skupiny Jethro Tull. Tull fans to odmítli, ale Ian Anderson tím zřejmě uražen nebyl, protože v těch letech si Abrahams a Anderson vzájemně hostovali na svých albech. Abrahams se také zúčastnil sešlosti všech současných i bývalých členů Jethro Tull, které se stalo jednou z největších hudebních událostí za poslední roky. \n\n\n"}
{"id": "188202", "url": "https://cs.wikipedia.org/wiki?curid=188202", "title": "Korálek", "text": "Korálek\n\nKorálek je malý ozdobný předmět s otvorem pro navlékání nebo přišití. Navlékáním korálků na šňůrku či řemínek vznikají korále, používané jako náramky, náhrdelníky a jiné ozdoby. Korálky lze také našívat na látky, oděvy, kožené předměty apod.\n\nNázev je odvozen od přírodního korálu, jehož vápenaté a krásně zbarvené (zejména růžové a červené) vnější skořápky byly oblíbeným materiálem na výrobu korálků i korálů. Větvičky přírodního korálu se buďto jen nalámou, ohladí a provrtají, anebo se z nich vyrábějí korálky v pravidelných tvarech (kuličky, kotoučky, hranolky atd.)\n\nProvrtané a navlékané zuby různých zvířat patří mezi nejstarší známé ozdoby vůbec. Od neolitu se vyskytují korálky skleněné a keramické, obvykle velmi pestrých barev a červené korály sloužily také jako amulety. Nejvzácnějším materiálem pro navlékání či našívání byly od starověku drahokamy a mořské perly. Výroba pestrých skleněných korálů se rozvinula v 16. století v Benátkách a od 18. století i v severních Čechách: zejména mačkané korálky, rokajl a skleněná bižuterie, tak zvané \"Jablonecké zboží\". Od poloviny 20. století se šíří využití plastických hmot a lisovaných korálků z plastů. Ty jsou jednak lehké a hlavně výrobně levné, protože lisovaný korálek už žádnou další úpravu nepotřebuje. Korálky z termoplastu se dají také nažehlovat na látku, mozaiky z nich lze spojovat přežehlením.\n\nPerly, lovené už ve starověku v tropických a subtropických mořích, byly jako korále sice oblíbené, ale také velice vzácné. Od 18. století se stále častěji využívají i \"barokní\" perly nepravidelných tvarů a od počátku 20. století se zejména v Japonsku rychle rozvíjí průmysl uměle pěstovaných perel (\"kultivé\", \"Mikimotovy perly\"). V mořských farmách se tisícům perlorodek vpraví do ulity malé kuličky např. z perleti, které živočich obalí vrstvami pravé perly; pěstované perly se tedy obtížně odlišují od přírodních a vyznačují se právě tím, že nají velmi pravidelné tvary. Vedle toho se už od 18. století objevují perličky, skleněné napodobeniny perel: duté korálky, zevnitř opatřené vrstvou stříbrného laku.\n\nKorálky i perličky tvořily od 18. století velmi výnosný obchodní a vývozní artikl evropských zemí a první koloniální obchodníci je používali k obchodování s domorodci místo peněz.\n"}
{"id": "188220", "url": "https://cs.wikipedia.org/wiki?curid=188220", "title": "Mlynica (přítok Popradu)", "text": "Mlynica (přítok Popradu)\n\nMlynica je řeka ve Vysokých Tatrách na Slovensku. Protéká západní částí okresu Poprad. Je dlouhá 22,5 km. Velikost povodí činí 79,6 km². Je tokem IV. řádu. Starší názvy jsou \"Lučivnianka\" nebo \"Malý Poprad\".\n\nPramení v Mlynické dolině, v oblasti Kozích ples v prostoru mezi vrcholy Štrbské Solisko (2301,8 m) a Satan (2421,5 m). Přibližně v nadmořské výšce 1900 m se objevuje jako povrchový tok. Na horním toku protéká dolinou na jih přes Pleso nad Skokom a pod ním vytváří přibližně 30 m vysoký vodopád Skok. V dolní části doliny se stáčí na jihovýchod. V oblasti osady Štrbské Pleso teče souběžně s řekou Poprad na levém břehu (cca 3 km) opět na jih, přičemž v období zvýšených průtoků odvádí do ní část vody svým původním korytem. Na místě rašeliniště pod Štrbským plesem vzniklo jeho zahrazením Nové Štrbské pleso, které shromažďuje průsaky z morény na jižním úbočí. Dál pokračuje Lučivnianskou dolinou, přičemž nejprve vytváří oblouk na východ a za samotou Stredný mlyn pokračuje na jihovýchod. Od soutoku se Štrbským potokem teče k ústí víceméně na východ. Má charakter bystřiny, vytváří početné prahy a koryto se zde často větví. Za obcí Lučivná, na dolním toku, se výrazněji vlní. Vlévá se zprava do Popradu na území města Svit v nadmořské výšce přibližně 730 m.\n\n\n\nProtéká osady Štrbské Pleso, Nové Štrbské Pleso, okrajem Tatranské Štrby, samotou Stredný mlyn, osady Prostredný Mlyn a Valtierová, obec Lučivná a město Svit.\n\nPrůměrný roční průtok vody v ústí činí 0,67 m³/s, nejvyšší 50 m³/s a nejnižší 0,12 m³/s. Na začátku Mlynické doliny při ploše povodí 7,5 km² před oddělením původního ramene do Popradu je průměrný průtok 0,319 m³/s, maximální 30 m³/s a minimální 0,1 m³/s, přičemž minimum nastává během února a března a maximum v červnu.\n\n"}
{"id": "188223", "url": "https://cs.wikipedia.org/wiki?curid=188223", "title": "Papežský stát", "text": "Papežský stát\n\nPapežský stát (latinsky \"Status Pontificus\", neboli také \"Dicio Pontificia\"), resp. Církevní stát (italsky \"Stato della Chiesa\", latinsky \"Status Ecclesiasticus\", případně \"Patrimonium Sancti Petri\") je název státního útvaru, který existoval ve střední části Apeninského poloostrova zhruba od 8. století po rok 1870. Jeho hlavou byl papež, hlavním městem Řím a do 19. století představoval jeden z největších italských států. V současné době se pojem papežský stát může používat (v češtině spíše raritně) pro označení státu Vatikán, který je jeho nástupcem.\n\nDějiny papežského státu jsou těsně spjaty s dějinami papežství a katolické církve. První římští biskupové neměli prakticky žádnou světskou moc ani rozsáhlejší vlastnictví. Prvním majetkem papeže měl být Lateránský palác, darovaný císařem Konstantinem I. Základy světské moci papežů vybudoval především Řehoř I. Veliký, který se všemožně staral o zlepšení situace katolické církve i Římanů, decimovaných válkami, hladomorem i nemocemi.\n\nZásadní význam pro dějiny církevního státu měla tzv. Pipinova donace z roku 755, kdy Pipin III. daroval Štěpánu II. Řím, Ravennu a Pentapolis. Tato oblast tvořila hlavní oporu světské papežské moci a po dlouhá staletí, až do roku 1870, zůstávala pod svrchovanou vládou papežů.\n\nV letech 1796–1797 byl církevní stát ohrožován francouzskými výboji a 15. února 1798 došlo k obsazení samotného Říma. Papež byl deportován do Sieny a Napoleon Bonaparte vyhlásil Věčné město za součást své říše jako tzv. „sesterskou římskou republiku“. Papežský stát byl tímto aktem vlastně zrušen. Obnoven byl ve stejném rozsahu Vídeňským kongresem roku 1815.\n\nRevoluční rok 1848 se projevil i v církevním státě. Papež musel tajně utéct a v Římě byla 9. února 1849 vyhlášena republika. Papež musel požádat o vojenskou pomoc zahraniční mocnosti – Francii, Rakousko, Španělsko a Neapol. Až 12. dubna 1850 se mohl vrátit do Říma.\nSjednocování Itálie však pokračovalo a papež přišel postupně o velkou část území. Jeho državy, z nichž nakonec zbyl pouze Řím a nejbližší okolí, odolávaly jen díky spojeneckým armádám. Když se po zahájení prusko-francouzské války Francouzi stáhli z Říma, Italové 20. září 1870 město dobyli a vyhlásili jej za hlavní město sjednocené Itálie. Papeži, jimž byl ponechán jen pahorek Vatikán, ještě dlouho doufali v obnovení církevního státu, a proto k vyrovnání s Itálií došlo až v roce 1929 podepsáním Lateránské smlouvy. Ta potvrzovala suverenitu Vatikánu i exteritoriálních území; papež se oproti tomu vzdal nároků na původní území a uznal Řím za hlavní město Itálie. Vztah mezi Vatikánem a Itálií byl pak ještě upraven konkordátem z roku 1984. Ztrátu území, patřících původně k papežskému státu, se Itálie zavázala odškodnit částkou 1,75 miliard lir.\n\nCírkevní gonfalon byl v období renesance prapor Papežského státu, jež plnil funkci spíše vojenské standarty (latinsky \"Vexillum\", italsky \"Gonfalone di Santa Romana Chiesa\", příležitostně \"Vessilio di San Pietro\", tj. prapor svatého Petra) a která náležela úřadu papežského gonfaloniéra.\n\n"}
{"id": "188229", "url": "https://cs.wikipedia.org/wiki?curid=188229", "title": "Chinaski", "text": "Chinaski\n\nChinaski je česká pop rocková skupina, která v letech 2005 a 2007 vyhrála cenu Anděl, udělovanou Akademií populární hudby a opakovaně se umisťovala na prvních třech příčkách v anketě Český slavík. Vznikla v roce 1987, nahrávat první písně začala v roce 1993.\n\nSkupina vznikla v roce 1987 jako Starý hrady, později ji však fanoušci spontánně přejmenovali na Starý hadry, dali ji dohromady Pavel Grohman a Michal Novotný (později Malátný). Do kapely v roce 1989 přišli dva spolužáci Michala Malátného z DAMU, Petr Rajchert, který působil v roli zpěváka po boku Malátného, a Jiří Seydler. Rok 1994 přináší kapele změny – pod vlivem Charlese Bukowského se podle jeho postavy přejmenovali na Chinaski a v roce 1995 vyšlo stejnojmenné debutové album (vydané společností KaB Music). V září téhož roku byl k písni \"Pojď si lehnout\" natočen první videoklip skupiny. Jeho režie se ujal Jan Hřebejk.\n\nDruhá deska \"Dlouhej kouř\" (1997), jejíž stejnojmenný singl byl tehdy nejhranější písní v rádiích, přinesla kapele velkou popularitu i několik nominací na Ceny akademie. V roce 1997 se točil druhý videopklip Chinaski \"Podléhám.\" Režie se tentokrát ujal Vladimír Michálek. 25. května 1998 obdržela skupina zlatou desku za 27 tisíc prodaných alb \"Dlouhej kouř\"\nV dubnu roku 1999 vyšel pilotní singl z nové desky. Jmenuje se \"1. signální\".\nV roce 2000 odešel Petr Rajchert a za mikrofonem zůstal jen Michal Malátný. Skupina byla nominována na Výroční cenu České akademie populární hudby jako skupina roku, ale skončila těsně třetí. Chinaski natáčeli další desku, už čtvrtou v pořadí, pod názvem \"Na na na a jiné popjevky\". Singl \"Klára\" byl po prvním týdnu 14. nejhranější skladbou v českých rádiích.\n\nV hlasování Cen Akademie obsadila skupina 2. místo za Monkey Business a před Lucií. Český Slavík 2001 – opět 5. místo, Klára byla 7. nejhranější česká píseň uplynulého roku. V září roku 2002 vyšlo CD \"Originál\" křtěné lyžařkou Katkou Neumannovou a skupinou No Name. Singl \"Můj svět\" byl na 1. místě v IFPI TOP 40 objevil se i animovaný videoklip písně \"Můj svět\". Chinaski rozjeli koncertní šňůru, kterou dohromady vidělo téměř 43 tisíc diváků.\n\nOriginál se během dvou týdnů stal druhou nejprodávanější deskou v ČR. V prosinci téhož roku proběhl koncert \"Na vlastních nohou\" pro děti ze škol postižených letními povodněmi. Nový singl Láskopad zajistil českou mediální kuriozitu – dva singly Chinaski v TOP 20. V prosinci 2002 došlo k předání zlaté a platinové desky. V anketě Český Slavík skupina obsadila opět páté místo.\n\n\"Láskopad\" byl v lednu 2003 sedmou nejhranější českou písní. Na hudebních cenách Anděl 2003 Chinaski zvítězili v kategorii píseň roku s hitem \"1970\". Připravovalo se vydání desky \"Best of…\" a prosazoval se i singl \"Dobrák od kosti\". V období červenec–srpen pokračovala festivalová vystoupení zahrnující i výlet do USA do Chicaga. V září vrcholily letní koncerty – skupina vystoupila v amfiteátru na zámku Konopiště společně s Lenkou Dusilovou a hudebním projektem Maya. V říjnu vyšel výběr pod názvem \"Premium 1993–2003\", který byl pokřtěný v Lucerna Music Baru. V anketě Český Slavík 2003 Chinaski bodovali čtvrtým místem.\n\nPíseň \"1970\" se objevuje na špici žebříčku IFPI. V březnu 2004 začíná \"turné Premium Best of\" koncertem v Ústí nad Labem. Jedná se o největší šňůru v historii kapely, objíždějí se pouze velké sportovní haly, účinkuje také slovenská předkapela Peha. Koncerty jsou obohaceny o projekci a světelnou show. V dubnu končí turné koncertem v Chomutově a vychází nový singl \"Možná\". V období červen – srpen probíhá letní šňůra open air koncertů a vystoupení na festivalech.\n\nV listopadu vycházejí dětské \"Autopohádky\", jejichž autorem je Jiří Marek, a jejichž výroby se kromě Chinaski účastnili i Jiří Lábus a Lucie Bílá. To vše proběhlo pod taktovkou Jana Jiráně. Deska obsahuje tři pohádky, namluvené členy kapely a zmíněnými hosty, a také 8 nových písní. 15. listopadu vychází DVD \"Docela vydařenej den\", mapující jarní Premium Best of turné a představuje členy kapely v jiném světle než jsme byli doposud zvyklí a navíc vychází nový singl \"Láska a jiná násilí\". 9. prosince probíhá křest obou nových desek v pražské Lucerně. Český Slavík 2004 přináší historický úspěch, 2. místo v kategorii skupina roku a 27. místo Michala Malátného v kategorii zpěvák roku.\n\nV lednu 2005 skupina proměňuje dvě nominace ze čtyř na hudebních cenách Allianz Deska roku. V březnu začíná turné k desce Autopohádky. Chinaski získávají některé České internetové hudební ceny: vítězství v kategoriích kapela, DVD a web roku ceny časopisu iReport Žebřík 2005. Připravuje se nová deska. Singl Tabáček se pouhý měsíc od vydání stal nejhranější písní v českém éteru. V září 2005 vyšlo v pořadí šesté řadové album Chinaski s názvem \"Music Bar\". Pouhý den po oficiálním uvedení na trh se album stalo s více než třiadvaceti tisíci prodanými nosiči platinovým, po pouhém týdnu se stala nejprodávanější deskou v ČR. Tato deska a píseň \"Tabáček\" obsadila první místa v několika hitparádách.\n\nV listopadu startuje zatím největší turné v historii skupiny Chinaski, které vrcholí koncertem v pražské Tipsport aréně (tehdejší T-Mobile Aréna). Music bar tour vidělo odhadem přes 70 000 diváků. Host turné Zuzana Smatanová získává slovenského Zlatého slavíka. 10. prosince 2005 získávají zlatého Českého slavíka i Chinaski.\n\n30. ledna 2006 se Album Music Bar stalo nejprodávanější deskou roku 2005: 57 506 kupujících. Chinaski tak vyhráli nejen v kategorii hudebních skupin, ale i v celkovém pořadí prodejnosti za rok 2005. V únoru jsou nominováni na výroční ceny akademie populární hudby: v kategoriích Skladba roku, Skupina roku a Nejlepší rocková deska. Music bar vychází pod názvem \"Movie bar\" doplněný o DVD se záznamem Music bar tour a spoustu bonusového materiálu.\n\nV květnu skupina vyráží na Chinaski Music Bar Tour po Slovensku, hostem je skupina Cirkus. Chinaski pak odlétají na dvoutýdenní turné po USA. V září se píseň \"Vedoucí\" stala absolutně nejhranější písní v českém rozhlasovém éteru. Chinaski opět vyrazili do Londýna, aby 28. října vystoupili ve vyprodaném klubu Cargo. 21. října pokřtili Chinaski mládě žirafy v pražské ZOO. Začíná Chinaski Music Club Tour – turné po těch nejlepších českých klubech. Posledního chybějícího Slavíka si Chinaski doplnili do sbírky 9. prosince 2006, kdy získali bronzového Českého slavíka v kategorii skupin. Po vánocích skupina opět odletěla do USA, kde bylo naplánováno další americké klubové miniturné.\n\nRok 2007 zahájili Chinaski koncertem v Chicagském Euro Clubu, na kterém jako host vystoupila i Zuzana Norisová. Se svým klipem Vedoucí bodují Chinaski v hitparádě MTV European’s World Chart Express. V cenách Akademie populární hudby „Deska roku 2006“ Chinaski získali cenu pro nejhranějšího interpreta v českých rádiích. 3. dubna kapela získala cenu Anděl v kategorii Skupina roku. Vrcholí přípravy na natáčení nové desky s pracovním názvem „07“ (jde o sedmou řadovou desku v diskografii Chinaski). Celkově je připraveno 36 písní, ze kterých do finále postupuje šestnáct.\n\n7. července 2007 v 7:07 odvysílala Evropa 2 v premiéře nový singl \"Zadarmo\". První týdny vysílání doprovázela kuriózní situace, kdy naprosto běžné slovo „jebe“ podlehlo cenzuře a bylo „vypípáno“. Startuje i nový oficiální fanklub Chinaski. Chinaski vystupují na českých a slovenských festivalech, mj. na Rock for People v Hradci Králové. Po několika týdnech se singl Zadarmo stává nejhranější českou písní v rádiích. 17. září 2007 vyšlo nové CD s názvem \"07\". Za týden kapela získala za toto album platinovou desku. V listopadu a prosinci se kapela vydala na halové turné. Na tomto turné byly použity různé vychytávky; např. interaktivní scéna, ze které si mohly fanoušci pomocí Bluetooth před koncertem stáhnout vyzvánění, obrázky a jiné podobné věci do svých mobilních telefonů. Jako předkapely vystoupily Another Way a slovenští Desmod.\n\nNa konci března 2008 kapela odletěla do Košic, kde zahájila turné se skupinou Desmod. Během jara natáčela album v podobě pohádek pro děti \"Autopohádky 2\".\n\n25. července (2008) přišla tragická událost, když na motorce havaroval a následně zemřel bubeník a textař Pavel Grohman. Kapela zrušila do odvolání veškeré koncerty. Na konci srpna ve studiu dokončila \"Autopohádky 2\" a následně oznámila turné, kde na bicí zahrál David Koller. Mimo jiné kapela zkoušela s novým bubeníkem, kterým se stal Otakar Petřina mladší pod pseudonymem Marpo. V říjnu vyšly \"Autopohádky 2\" a DVD \"Když Chinaski tak naživo\".\n\nV dubnu 2010 kapela odletěla do Spojených států, kde absolvovala miniturné a kde se seznámila s producentem Simonem Sidim, který je odborníkem na pódiový design, a domluvila si s ním spolupráci na podzimní turné. Po návratu z USA začala kapela nahrávat novou desku. Deska byla pojmenovaná \"Není na co čekat\" a vyšla v září. 28. září měla kapela vyjet na turné, ale kvůli operaci Michala Malátného musely být první dva koncerty přesunuty. Turné tedy začalo 7. října v Liberci a navštívilo šest českých měst.\n\nV září 2013 vydala kapela výběr pod názvem \"20 let v síti\", které se úspěšně drželo a předních příčkách v prodeji. 6. února 2014 oslavila kapela 20 let své existence obřím koncertem v O2 aréně a také objela množství koncertů a festivalů. V létě vydala singl \"Léto lásky\", ve kterém kromě kapely účinkovali i Slza, Xindl X a Miro Žbirka.\n\nRoku 2015 se pro kapelu nic významného neudálo, objeli několik koncertů a festivalů. O rok později absolvovali malou koncertní šňůru, kterou \"pomyslně\" zakončili říjnovým vystoupením v O2 aréně na koncertě \"Český mejdan s Impulsem\", kde účinkovali umělci jako Karel Gott, Lucie Bílá, Michal David, Dalibor Janda, Kabát a další. Po vánočních koncertech vyhlásila kapela roční pauzu na natáčení nové desky.\n\nV roce 2017 vydala kapela novou desku \"Není nám do pláče,\" která slavila velký úspěch\".\" Na podzim vyhlásila halové turné, které završila 16. listopadu ve vyprodané O2 aréně velmi úspěšným koncertem. Ve stejném se umístila na třetím místě ankety Český slavík v kategorii kapela roku.\n\nJen tři dny po vyprodaném koncertu v O areně oznámili dne 19. listopadu 2017 Michal Malátný a František Táborský konec dlouholeté sestavy. Ve skupině zůstali pouze tito dva jmenovaní, ostatní čtyři členové – Štěpán Škoch, Ondřej Škoch, Petr Kužvart a Otakar Petřina jr – skupinu opustili. V kompletní sestavě zahráli naposledy 18. prosince 2017 pro nadační fond dětské onkologie Krtek. Dle oficiálního vyhlášení skupiny se hudebníci nerozcházejí ve zlém; jako důvod skupina uvedla ztrátu „vnitřní chemie“ mezi členy. Nová sestava byla oznámena na začátku roku 2018; post bubeníka obsadil Lukáš Pavlík, baskytaristy Tomi Okres a klávesistou se stal Jan Steinsdörfer.\n\nBěhem roku 2018 objela kapela velké množství koncertů a také letních festivalů, přičemž získala několik ocenění za prodej desky \"Není nám do pláče\". V roce 2019 vystoupila kapela na festivalu Benátská!\n24. srpna 2019 v 11:11 představila kapela Chinaski své jedenácté album s názvem „11“.\n\n\n\n"}
{"id": "188231", "url": "https://cs.wikipedia.org/wiki?curid=188231", "title": "Tesaříkovití", "text": "Tesaříkovití\n\nTesaříkovití (Cerambycidae) je čeleď brouků. Dosud bylo popsáno více než 20 000 druhů. Největším broukem čeledi a patrně největší brouk na světě je jihoamerický tesařík \"Titanus giganteus\" (titan obrovský či tesařík největší).\n\nZástupci čeledi tesaříkovití jsou rozšířeni po celém světě.\n\nJedna z nejznámějších čeledí brouků. Zahrnuje malé, střední i velké druhy. Charakteristickým znakem tesaříkovitých jsou dlouhá tykadla (antennae) – často stejně dlouhá nebo delší než tělo brouka. (Přesto některé druhy mají tykadla celkem krátká, např. \"Parandra brunnea\", viz fotogalerie níže; takové druhy se hůře rozlišují od některých druhů čeledi Chrysomelidae – mandelinkovití). Brouci jsou charakterističtí také poměrně úzkým a dlouhým tělem a zoubky po stranách štítu.\n\nLarva je bělavá, slabě sklerotizovaná, válcovitá či zploštělá, s malou příčnou hlavou, hrudní nohy rudimentární.\n\nČeská rodová jména pro zástupce čeledi jsou tesařík, kozlíček, trnoštítec.\n\nLarvy se líhnou z vajíček vykladených na živné rostliny, dřeviny, do stavebního dřeva, do půdy aj. Živí se trouchnivějícím nebo již odumřelým dřevem a trouchem. Někteří dospělci se živí pylem, šťávami ovoce (např. tesařík pižmový), někteří potravu nepřijímají (např. tesařík piluna). Larvy i dospělci kozlíčků rodu \"Dorcadion\" jsou rhizofágové (konzumují kořeny). Některé druhy mohou poškozovat lesní porost; vážnými škůdci jsou např. tesařík šedohnědý (\"Tetropium fuscum\") a tesařík smrkový (\"Tetropium castaneum\"), kteří poškozují povrchovou vrstvu dřeva a urychluje odumírání oslabených stromů.\n\nBrouky najdeme na dřevě starých stromů, na padlých kmenech, na metrovém dříví, na pařezech, u paty stromu, jiné druhy na květech a listech lučních rostlin, na spadaném ovoci atd.\n\nMnoho druhů z čeledi tesaříkovití je chráněno zákonem a vyskytují se jen vzácně.\n\nV České republice jsou chráněni kozlíček jilmový (\"Saperda punctata\"), silně ohrožený je tesařík obrovský (\"Cerambyx cerdo\"), tesařík zavalitý (\"Ergates faber\") a trnoštítec horský (\"Tragosoma depsarium\"), kriticky ohrožený tesařík alpský (\"Rosalia alpina\"), tesařík broskvoňový (\"Purpuricenus kaehleri\"), tesařík drsnorohý (\"Aegosoma scabricorne\") a tesařík \"Megopis scabricornis\".\n\n\n"}
{"id": "188233", "url": "https://cs.wikipedia.org/wiki?curid=188233", "title": "Seznam českých astronomů", "text": "Seznam českých astronomů\n\n\n\n\n\n\n\n\n\n\n\n\n\n\n\n"}
{"id": "188237", "url": "https://cs.wikipedia.org/wiki?curid=188237", "title": "Tesařství", "text": "Tesařství\n\nTesařství (lidově tesařina) je řemeslo vykonávané tesařem. Jedná se o stavební profesi s dlouhou historií rozšířenou prakticky po celém světě. Zahrnuje širokou škálu prací se dřevem, především výrobu stavebních konstrukcí. Výrobou nábytku, oken a dveří se zabývá truhlářství.\n\nK tomuto povolání patří velký podíl těžké ruční práce a tesař nejčastěji pracuje pod širým nebem. Většinu tesařských dovedností, jako je tomu i u jiných řemesel, je třeba získat zkušenostmi.\n\nTesař tradičně provádí především tyto stavební práce:\n\nBlízkým příbuzným řemeslem je\n\nZaniklými (téměř zaniklými) příbuznými řemesly jsou například :\n\nTesař zhotovuje mimo jiné tyto výrobky:\n\nDílčí prvky se spojují do celků pomocí těchto tesařských spojů:\n\nMezi nejdůležitější ruční tesařské náčiní patří:\n\nV některých zemích (např. v Německu, ale i Česku) musí budoucí řemeslník, tedy i tesař, projít formálním středním vyučením (obvykle tříletým). Po vyučení se z něho stává tovaryš. Až do začátku 20. století tovaryši zpravidla několik let cestovali po rodné zemi i za její hranice a učili se stavebním postupům a slohům. Poté se vraceli domů a zde prováděli svou práci. V Německu tato tradice tesařských tovaryšů přežívá v omezené míře dodnes (stejně jako u zedníků, pokrývačů a dalších tradičních řemesel) a v 21. století její obliba opět roste.\n\nV USA se v současnosti pod pojmem \"journeyman\" (tj. tovaryš) rozumí spíše tesař zkušený a zručný než cestující. Aby získal tento status, musí tesař podstoupit oficiální zkoušku dovedností; existují však i tesaři neautorizovaní, bez formálního vzdělání, u nichž označení „journeyman“ znamená zpravidla dlouholeté zkušenosti v oboru.\n\nPo určité době provádění tesařské živnosti se tesař v některých zemích může ucházet o oficiální statut tesařského mistra. Například v Německu či Japonsku (kde tesaři Miya-daiku projektují a staví chrámy a svatyně) se jedná o náročný a drahý proces, vyžadující k dosažení mistrovského osvědčení rozsáhlé znalosti (včetně ekonomických a právnických) a dovednosti. V těchto zemích je též zpravidla nezbytné, aby tesařským mistrem byl každý, kdo zaměstnává a vyučuje tesařské učně. V jiných zemích pojem „tesařský mistr“ pouze volně označuje zkušeného tesaře.\nTesař je jedna z kvalifikací Národní soustavy kvalifikací (NSK).\n\nV dávných dobách byl prakticky každý majitel domu svým vlastním tesařem, protože si svůj dům musel zpravidla postavit sám. S pozdější specializací povolání vznikla i profese tesaře. V důsledku zakládání cechů a utajování zvláště důležitých a zajímavých pracovních postupů se tesaři ve středověku stali nepostradatelnými, především ve městech.\n\nZejména stavba prestižních budov se složitě tvarovanými střechami, jako byly radnice a cechovní domy, se již neobešla bez odbornosti, kterou tesaři zaručovali. Zkušený tesař své umění pečlivě střežil a předával je pouze vyvolenému kolegovi, zpravidla svému synu. Zvláště vůči svým tovaryšům býval opatrný. Důležité práce jako například rýsování střechy prováděl zásadně sám.\n\nRozkvět tesařství ve střední Evropě nastal ve středověku, kdy se ve městech stavěly smělé velké hrázděné domy. Absolutního vrcholu v konstrukci střech dosáhli francouzští tesařští mistři (\"maître de charpentier\") okolo roku 1900 klenutými dřevěnými střechami. Tesařské umění však vzkvétalo i na venkově, jak je dodnes vidět i v českých skanzenech (nejvýznamnější z nich jsou Soubor lidových staveb Vysočina, Polabské národopisné muzeum Přerov nad Labem a Valašské muzeum v přírodě v Rožnově pod Radhoštěm.\n\nTesařské řemeslo je poměrně manuálně namáhavé, neboť mistr tesař i jeho pomocníci musí zdvihat často dosti těžké dřevěné trámy a stavební dílce. Z tohoto důvodu vykonávají řemeslo téměř výlučně muži. Například v USA v roce 1999 bylo 98,5% všech tesařů mužského pohlaví.\n\nSlovo \"tesař\" je odvozeno od slovesa \"tesat\", tj. opracovávat dřevo. Tesař je běžné české příjmení.\n\n\n\n"}
{"id": "188238", "url": "https://cs.wikipedia.org/wiki?curid=188238", "title": "Iravádí", "text": "Iravádí\n\nIravádí ( [ei: ra wa. ti mrac], ) je největší řeka v Myanmaru s prameny v Číně (Tibetská autonomní oblast, Jün-nan). Je dlouhá 2150 km. Povodí má rozlohu 430 000 km² (podle některých pramenů 415 000 km²). Ústí do Andamanského moře.\n\nZdrojnice Iravádí pramení ve východních výběžcích Himálaje, od soutoku zdrojnic teče Iravádí převážně na jih. Na horním toku řeka i její přítoky tečou v hlubokých úžlabinách, uprostřed džungle a v jejich korytech je mnoho slapů. Pod městem Myitkyina se dolina \"Iravádí\" rozšiřuje a koryto dosahuje šířky až 800 m. Poté řeka protíná západní část Šanské vysočiny, přičemž postupně vytváří tři soutěsky, ve kterých šířka koryta dosahuje 50 až 100 m. Místy se vyskytují zpětné proudy obávané pro lodní dopravu. Na středním a dolním toku pak protéká řeka rozsáhlou Iravádskou rovinou, ve které vytváří širokou terasovitou dolinu. Ve vzdálenosti 300 km od ústí začíná plochá, silně bažinatá delta porostlá džunglí. Rozloha delty činí 30 000 (podle některých pramenů 48 000 km²). Podél břehů Andamanského moře, od kterého ji odděluje pás písečných dun, se táhne v délce 240 km. Delta je tvořena mnoha rameny a průtoky, z nichž po dvou největších (Rangúnské, Patheinské) je možná vodní doprava.\nČjintwin - největší přítok, z pravé strany\n\nŘeka je charakteristická svým monzunovým režimem. Vzestup hladiny způsobený monzunovými dešti začíná v dubnu a pokračuje do srpna až září. Poté voda opadá. Rozsah kolísání úrovně hladiny představuje 8 až 11 m a šířka řeky se zvětšuje na čtyř- až pětinásobek. Na středním toku u města Mandalaj se tak mění od 2 do 10 km. Na dolním toku se projevují vysoké přílivy, které u Rangúnu dosahují 4 až 4,5 m. Průměrný roční průtok vody na dolním toku činí 13 000 až 14 000 m³/s a při zvlášť silných deštích může maximální dosáhnout až 40 000 m³/s a někdy i více. Nezřídka dochází ke katastrofálním povodním. Voda je kalná. Roční objem nánosů představuje přibližně 250 Mt, díky čemuž se každý rok delta rozšiřuje do moře o 40 až 50 m.\n\nŘeka je splavná celoročně v délce 1100 km od ústí, v létě až 1400 km do města Bamo a malé lodě se mohou dostat až do Myitkyiny (1600 km). Na středním a dolním toku se voda \"Iravádí\" i jejich přítoků využívá na zavlažování a na horním toku na plavení dřeva. Vodní energie skrývá řeka mnoho, ale ta není téměř využita. Na řece leží města Mandalaj, Pyay, Henzada a v deltě bývalé hlavní město Myanmaru Rangún.\n\nPočátkem května roku 2008 byla delta Iravádí zasažena ničivým cyklónem Nargis.\n"}
{"id": "188239", "url": "https://cs.wikipedia.org/wiki?curid=188239", "title": "Tesař", "text": "Tesař\n\nTesař může být:\n\n\n\n\n"}
{"id": "188248", "url": "https://cs.wikipedia.org/wiki?curid=188248", "title": "Novigrad", "text": "Novigrad\n\nNovigrad (italsky \"Cittanova d'Istria\") je město v západní části Chorvatska. Žije zde 4 345 obyvatel (podle sčítání v roce 2001).\n\nMěsto leží na západním pobřeží poloostrova Istrie severně od města Poreč a od ústí řeky Mirna. Je oblíbenou turistickou destinací návštěvníků západního pobřeží poloostrova.\n\nOsada původně vznikla na ostrově, který byl v 18. století připojen k pevnině. Na konci 5. století zde stávala církevní diecéze. Město bylo chráněno zdí a dodnes si zachovalo středověký ráz. K architektonickým památkám patří kostel Sv. Agáty postavený mezi 10. a 11. stoletím na základech románského kostela. Kostel se zvonicí sv. Pelagije, krypta, park. Zachovaly se také zbytky opevnění města. V paláci Rigo (1760), kdysi majetku rodiny Urizzi, se nachází sbírka drahých kamenů s artefakty z minulosti.\n\n"}
{"id": "188250", "url": "https://cs.wikipedia.org/wiki?curid=188250", "title": "The Jethro Tull Christmas Album", "text": "The Jethro Tull Christmas Album\n\nThe Jethro Tull Christmas Album je album vydané skupinou Jethro Tull 30. září 2003.\n\n\n"}
{"id": "188251", "url": "https://cs.wikipedia.org/wiki?curid=188251", "title": "Roger Daltrey", "text": "Roger Daltrey\n\nRoger Daltrey, CBE (* 1. března 1944, Hammersmith, Londýn, Anglie) je zpěvák, textař, zakladatel britské skupiny The Who. Působil též jako úspěšný sólový umělec, odehrál několik rolí ve filmu, v divadle a televizi, pracoval též jako filmový producent.\n\nNarodil se v londýnské čtvrti Hammersmith, ale vyrostl v Actonu, dělnickém předměstí, odkud pocházeli i další členové skupiny The Who Pete Townshend a John Entwistle. Byl jedním ze tří dětí, které se narodily rodičům Ireně a Harrymu Daltreyovým a vyrůstal se dvěma sestrami Gillian a Carol. Harry Daltrey pracoval v továrně na klozety. Ireně Daltreyové lékaři řekli, že nikdy nebude moct mít děti, protože v roce 1937 přišla o ledvinu. Nicméně, jednoho dne během náletu za 2. světové války v londýnské nemocnici Hammersmith Hospital porodila syna. Když mu byly tři roky, spolkl rezavý hřebík, který musel být chirurgicky odstraněn a zůstala mu tak viditelná jizva. V pěti letech mu zbytky rzi způsobily žaludeční vřed, se kterým musel být také hospitalizován.\n\nNavštěvoval Victoria Primary School a pak chlapeckou Acton County Grammar School, kterou navštěvoval společně s Petem Townshendem a Johnem Entwistlem. Protože byl talentovaný, mysleli si rodiče, že bude pokračovat na univerzitě, ale z něj se stal „školní rebel“ a jeho jediným zájmem byl rock and roll.\n\nPrvní kytaru si vyrobil sám a založil skifflovou kapelu nazvanou The Detours. Když mu otec koupil v roce 1959 kytaru zn. Epiphone, stal se ve skupině vedoucím kytaristou a brzy poté byl ze školy vyloučen za kouření. Pete Townshend ve své autobiografii napsal: \"Do doby, než byl vyloučen ze školy, byl Roger dobrý žák. Jakmile však uslyšel Elvise, proměnil se v chuligána s elektrickou kytarou a strojeným úšklebkem. Byl toto rock'n'roll? Mladému muži s inteligencí, jakou měl Roger bylo jasné, že v konformitě není budoucnost.\"\n\nStal se ocelářským dělníkem a po práci hrával s kapelou na svatbách, v hostincích a v pánských klubech.\nPřizval do skupiny spolužáka Johna Entwistlea, aby s nimi hrál na baskytaru a na jeho radu také pozval Petea Townshenda, aby hrál na kytaru. V té době bylo složení kapely Roger Daltrey kytara, Pete Townshend rytmická kytara, John Entwistle baskytara, Doug Sandom bicí a Colin Dawson sólový zpěv.\nKdyž Colin Dawson opustil skupinu, Daltrey přešel na zpěv a Townshend na sólovou kytaru. V roce 1964 opustil skupinu bubeník Doug Sandom a nahradil jej Keith Moon.\n\nPo prvním hitu The Who a zisku nahrávací smlouvy začal psát Townshend vlastní skladby a Daltrey začal v kapele ztrácet svou dominantní roli. Na konci roku 1965 byl Daltrey z kapely vyhozen, protože zmlátil bubeníka Keithe Moona kvůli tomu, že Townshendovi a Entwistleovi dodával drogy. To ho vedlo k přehodnocení svého způsobu jednání s lidmi. Po týdnu ho kapela přijala zpět, ale bylo mu řečeno, že je to pouze na zkušební dobu. Slíbil, že něco podobného už nikdy neudělá. Daltrey vzpomíná: \"Myslel jsem si, že kdybych kapelu ztratil, byl bych mrtvý. Kdybych s The Who nezůstal, pracoval bych v plechárně po zbytek svého života.\"\n\nDruhý singl The Who, \"Anyway Anyhow Anywhere\", byl jedinou skladbou, kterou napsali Daltrey a Townshend společně. Daltrey v té době napsal pro kapelu ještě dvě další skladby. Z Townshenda se stal jeden z nejlepších rockových skladatelů a Daltreyho zpěv se stal prostředkem k vyjádření Townshendových vizí. Koncerty The Who byly velmi energické a Daltreyho točení mikrofonem se stalo jejich charakteristickým rysem. Také Daltreyho koktání v \"My Generation\", které mělo vyjadřovat hněv, frustraci a aroganci mladé generace, vystihlo revoluční názory šedesátých let a stalo se typické pro The Who podobně jako později řev na konci \"Won't Get Foolled Again\".\n\nOd konce šedesátých let se Daltrey s každým dalším albem (\"Tommy\", \"Who's Next\", \"Quadrophenia\") více a více stával tváří a hlasem kapely. Ve stejnojmenné filmové adaptaci rockové opery \"Tommy\", kterou režíroval Ken Russell, hrál Daltrey titulní roli. Byl za ni nominován na Zlatý glóbus za nejlepší herecký debut. 10. dubna 1975 se objevil na obálce časopisu \"Rolling Stone\". S Russellem podruhé spolupracoval na filmu \"Lisztomania\", kde hrál maďarského skladatele Franze Liszta. Na soundtracku k tomuto filmu spolupracoval s Rickem Wakemanem, otextoval tři písně.\n\nPo smrti Keithe Moona v roce 1978 se The Who rozhodli pokračovat, ale Daltrey si myslel, že nový bubeník Kenney Jones byla pro kapelu špatná volba. V roce 1980 Daltrey dokončil film \"McVicar\" o britském bankovním lupiči Johnu McVicarovi. Daltrey film produkoval, hrál v něm titulní roli a spolu s dalšími členy kapely nahrál soundtrack. Tento úspěch se spolu s dalšími stresy podílel na zhoršení vztahu s Townshendem. The Who skončili s aktivním vystupováním v roce 1982, kdy Townshend cítil, že už není schopný skládat pro kapelu. Kapela pokračovala ve spolupráci jen sporadicky, například vystoupením na Live Aid nebo nahráváním Daltreho sólového alba \"Under a Raging Moon\" a Townshendova taktéž sólového alba \"Iron Man\".\n\nDaltrey se poté zaměřil na herectví. V té době se objevil v několika filmech jako \"The Beggar's Opera\" (1983), \"Komedie plná omylů\" (1983), \"The Hunting of the Snark\" (1987), \"The Little Match Girl\" (1987), \"Buddy's Song\" (1990) a \"Mack the Knife\" (1990).\n\n\n\nPoté, co The Who v roce 1982 skončili s aktivním vystupováním, se Daltrey zaměřil na filmovou a divadelní kariéru. Hrál ve více než 30 filmech, včetně hlavních rolí ve filmech \"Tommy\" (1975), kde hrál titulní roli hluchého, němého a slepého chlapce; \"Lisztomania\" (1975), kde hrál maďarského skladatele Franze Liszta; a \"McVicar\" (1980), kde hrál ozbrojeného lupiče Johna McVicara. Během osmdesátých a devadesátých let se objevil v různých muzikálech a dramatech, včetně \"The Beggar's Opera\", \"Komedie plné omylů\", \"The Little Match Girl\", \"Mack the Knife\" a \"Buddy's Song\".\n\nV roce 1992 namluvil roli Barnabyho v dětském kresleném filmu \"The Real Story of Happy Birthday to You\". V roce 2003 nazpíval postavu řidiče autobusu draka Argona v \"The Wheels on the Bus: Mango and Papaya's Animal Adventure\". Objevil se i ve dvou dalších videích tohoto seriálu.\n\nKromě herectví byl Daltrey také producentem několika filmů, jako je \"Buddy's Song\" (1990), \"McVicar\" (1980) a \"Quadrophenia\" (1979).\n\nHrál i několik rolí v televizi, včetně policejního drama v seriálu \"BBC Television Shakespeare\" – \"The Bill\", ve sci-fi seriálu \"Sliders\" jako plk. Angus Rickman, v seriálu televize VH1 \"Strange Frequency 2\", v seriálu \"Witchblade\" jako otec Del Toro a byl periodickou hostující hvězdou v seriálu \"\" jako nesmrtelný Hugh Fitzcairn, jako jeden z nejbližších přátel hlavního hrdiny Duncana MacLeoda.\n\nObjevil se jako kreslená postavička v epizodě seriálu \"Simpsonovi\" – \"Příběh dvou Springfieldů\" (\"A Tale of Two Springfields\"), kde se společně s ním objevil John Entwistle (Pete Townshend byl v epizodě nahrazen jeho bratrem Paulem). The Who pomohli Homerovi rozbít zeď, kterou rozdělil centrum města.\n\nDaltrey se objevil na jevišti například v roce 1987 v divadelní hře od Mikea Batta \"The Hunting of the Snark\" a také v roce 1998 v Battově \"Philharmani\" s Royal Philharmonic Orchestra. Objevil se též v roce 1995 v \"The Wizard of Oz in Concert: Dreams Come True\" jako Tin Man. V roce 1995 také hrál v trojdílné rozhlasové dramatizaci knih o \"vzpouře na Bounty\" od Charlese Nordhoffa a Jamese Normana Halla a v roce 1996 se objevil v produkci BBC Radio 2 \"Jesus Christ Superstar\" jako Jidáš. V roce 1998 hrál ve \"Vánoční koledě\" v produkci Radio City Music Hall. V roce 2003 hrál Alfreda P. Doolittlea v \"My Fair Lady\" v Hollywood Bowl.\n\nRoger Daltrey přispěl do sbírky povídek vydané v roce 1966 \"I Remember: Reflections on Fishing in Childhood\". V roce 2009 napsal předmluvu k \"Anyway, Anyhow, Anywhere: The Complete Chronicle of The Who 1958–1978\" od Andrewa Neilla a Matta Kenta. V roce 2011 napsal článek, ve kterém vzdal hold Kenu Russellovi a který byl uveřejněn v britském deníku \"Daily Express\".\n\nDaltrey byl dvakrát ženatý. V roce 1964 si vzal Jacqueline \"Jackie\" Rickman, s níž má syna Simona, který se narodil taktéž v roce 1964. Rozvedli se v roce 1968. V roce 1967 se Daltreymu narodil syn Mathias, jehož matkou byla švédská modelka Elisabeth Aronsson. V roce 1969 potkal američanku Heather Taylor, jeho současnou manželku, kterou si vzal v roce 1971. Mají spolu tři děti – Rosie Lea (* 1972), Willow Amber (* 1975) a Jamie (* 1981). Daltrey má také pět dalších dětí ze vztahů z šedesátých let. Má pět vnuček (Lily, Lola, Ramona, Scarlet a Winter) a dva vnuky (Liam a Jonjo).\n\nDaltrey vlastní farmu v Holmshurst Manor, vesnickém sídle nedaleko vesnice Burwash v Sussexu, které bylo postaveno v roce 1610. Také vlastní dům svých rodičů v Londýně. Na začátku nového milénia koupil dům v Los Angeles.\n\nJe velkým fanouškem fotbalového klubu Arsenal FC, dokonce měl tu čest před výkopem posledního zápasu odehraného na Highbury zazpívat píseň na rozloučenou.\n\nDaltrey tvrdí, že nikdy nezkusil tvrdé drogy a na rozdíl od ostatních členů kapely neměl žádné návykové problémy.\n\n"}
{"id": "188254", "url": "https://cs.wikipedia.org/wiki?curid=188254", "title": "Dátis", "text": "Dátis\n\nDátis (staropersky \"Dátiça\", elamsky \"Datija\") byl perský vojevůdce médského původu a jeden z hlavních aktérů řecko-perských válek v 5. století př. n. l. Jeho životní data nejsou přesně známa.\n\nDátida pověřil perský velkokrál Dareios I. roku 490 př. n. l. zvláštním úkolem: měl vést trestnou expedici proti řeckým městům v Evropě, která podporovala iónské povstání v Malé Asii. Druhým velitelem výpravy byl ustaven Dareiův synovec Artafernés, syn stejnojmenného sardského satrapy. Během plavby Egejským mořem si Dátis podrobil Rhodos a Naxos, navštívil Apollónův chrám na Délu a nakonec přistál s flotilou u řeckého pobřeží. Město Eretrie bylo vypáleno, jeho obyvatelstvo podle pozdního Platónova výkladu zotročeno. Pak se Dátis soustředil na útok proti Athéňanům, jimž chtěl znovu dosadit za vládce vyhnaného tyrana Hippia. Ale Řekové se jeho jednotkám poblíž Marathonu postavili a pod Miltiadovým vedením jim uštědřili těžkou porážku. Tím Dátidova výprava fakticky ztroskotala – o dalších osudech velitele pak prameny mlčí.\n\n\n"}
{"id": "188258", "url": "https://cs.wikipedia.org/wiki?curid=188258", "title": "Žamberecký Kanec", "text": "Žamberecký Kanec\n\nŽamberecký kanec je značka piva, které se vyrábí v Minipivovaru Žamberk, založeném v roce 1995 a postaveném v roce 1997 firmou Intero Chmelan spol. s r.o. v Žamberku. Pivo se v pivovaru točí nefiltrované. Pivo v lahvích může být filtrované i nefiltrované.\n\n\nPivovar vyrábí též vlastní lihovinu nazývanou „pivka“.\n\n"}
{"id": "188259", "url": "https://cs.wikipedia.org/wiki?curid=188259", "title": "Dějiny Prahy 1990–2000", "text": "Dějiny Prahy 1990–2000\n\nDevadesátá léta 20. století Prahu změnila. Nepřibyly sice velkolepé stavby, zato se ale zrekonstruovalo centrum města a byly dorovnání nedostatky, které zapříčinilo 40 let komunistického režimu. Výrazně narostl jak turismus, tak i automobilová doprava.\n\nRok 1990 byl v Praze velikým zlomem. Jako první se začaly odstraňovat komunistické názvy ulic, náměstí, stanic metra, budov a další. Zmizely tak třídy jako \"Leninova\" (Evropská), \"Obránců Míru\" (Milady Horákové) či \"Most Klementa Gottwalda\" (Nuselský most). Krátce před volbami v témže roce na Staroměstském náměstí vybuchla dosud neobjasněná nálož. Prahu ještě roku 1990 navštívili papež Jan Pavel II. a prezident Spojených států, George Bush.\n\nZastaveno bylo též i budování rozsáhlých panelových sídlišť (a samozřejmě neúnosný rozvoj dalších staveb, hlavně dopravních); jednalo se tedy hlavně o oblast Jihozápadního města, kde se připravovalo znatelné rozšíření jižním a západním směrem. Též i na některých menších sídlištích byly zastaveny stavební práce (Řepy) a dokončeny rozestavěné budovy. Některé jiné projekty (například rozvoj rychlostních silnic a městské okruhy) byly přepracovány.\nV roce 1991 bylo v rámci jubilejní Všeobecné zemské výstavy zrekonstruováno pražské Výstaviště. Přibyly nové pavilony, upraveny byly mnohé cesty. Následující akce však nebyla příliš úspěšná.\n\nVe stejném roce 1991, přesněji 1. července 1991, byla Praha svědkem i jedné významné mezinárodní události. V Černínském paláci, budově Ministerstva zahraničí ČSFR, byla rozpuštěna Varšavská smlouva. Příslušný protokol byl podepsán zástupci vlád šesti zbývajících členů paktu, tedy zástupci Moskvy, Varšavy, Budepeště, Bukureště, Sofie a Prahy.\n\nRoku 1992 bylo historické centrum Prahy zapsáno do seznamu Fondu světového dědictví UNESCO; jedná se o jednu z mála městských památkových rezervací na světě s takovou rozlohou. Ještě téhož roku se v Praze konalo Mistrovství světa v ledním hokeji.\n\nPočínaje rokem 1993 se stala Praha hlavním městem samostatné České republiky a jejích institucí. Otevřena byla BCPP a začala též fungovat i PSPČR. Praze také přibylo i nové muzeum – Muzeum MHD ve Vozovně Střešovice, kam byla umístěna sbírka historických vozidel.\n\nV roce 1995 byla zavedeno nové územněsprávní členění města, ve které získaly městské části jisté pravomoci a vznikla tak místní samospráva. Tím byl do jisté míry omezen model z roku 1960; hlavní městské obvody Praha 1-10 ale zůstaly a nechaly si stále mnoho pravomocí. Městské obvody v centru mnohdy nebyly rozděleny vůbec.\n\nV roce 1996 byla na Jiráskově náměstí dokončena stavba Tančícího domu.\n\nNa konci 90. let se začínají objevovat první obchodní centra západního stylu; jedná se například o Centrum Černý Most či Tesco na Zličíně. Oběma přispěla k rozvoji jednak blízkost dálnice a městského okruhu, jednak metra. Od roku 1996 je také zaplněna i proluka Myslbek v ulici Na Příkopě; volný pozemek, který zde existoval již od roku 1926 a v osmdesátých letech byl využíván při budování metra I. B. byl zastavěn několikapatrovým obchodním domem kombinovaným s kancelářskými prostory.\n"}
{"id": "188261", "url": "https://cs.wikipedia.org/wiki?curid=188261", "title": "Bratrská jednota baptistů Brno", "text": "Bratrská jednota baptistů Brno\n\nSbor Bratrské jednoty baptistů v Brně je místní baptistickou církví ve Smetanově ulici, která má kolem 230 členů a je tak největším sborem baptistů v ČR.\n\nSbor baptistů v Brně byl založen 13. března 1898 jako po Praze druhý český sbor na našem území. Zakladatelem byl průkopník baptistické misie na Moravě Norbert Fabián Čapek. V roce 1906 sbor zakoupil činžovní dům v nynější Smetanově ulici. V roce 1911 zde byla otevřena “Husova dvorana” s kapacitou asi 150 sedících. Modlitebna bývala přeplněná, bývalo zde 300-400 přítomných. Na mnoha místech v okolí Brna se konaly veřejné náboženské přednášky, při kterých mládež rozdávala traktáty, časopisy a nabízela Bible. Sborová práce zasahovala různé oblasti - činnost mládeže, sester, nedělní školu, tamburáš, pěvecký sbor, abstinentské hnutí. Z iniciativy kazatele Norberta Čapka začala v Brně vydavatelská činnost - v roce 1899 se začal vydávat časopis “Slova pro život”, v roce 1900 byl vydán zpěvníček „Duchovní písně“ a v roce 1901 začal vycházet časopis “Moravský bratr”.\n\nPráce ve sboru se slibně rozvíjela, i když byla brzděna tehdejšími zákony a zmanipulovaným veřejným míněním o “kacířích” a ”sektářích”. Po 1. světové válce se tak pravidelná shromáždění konala na více místech v Brně. Období 2. světové války bylo poznamenáno politickou nesvobodou. Sborový život se stáhl do prostoru modlitebny, na policejní ředitelství musely být odevzdány některé knihy ze sborové knihovny, v roce 1943 byla zakázaná činnost mládeže. Ke konci války byla popravena celá rodina Dvorských (rodiče a 4 děti) a při osvobozování Brna byl dělostřeleckým granátem zasažen sborový dům.\n\nPo roce 1948 přišlo další pronásledování - komunisté ztěžovali duchovní práci nejenom v Brně, ale v celém Československu, hlavně omezováním činnosti a zatýkáním kazatelů. Po nástupu nového kazatele Pavla Titěry v roce 1955 dochází k novému duchovnímu růstu. Díky politické nesvobodě ale sbor procházel těžkým obdobím. Křesťané měli horší uplatnění v zaměstnání, při studiu, do shromáždění občas přicházeli udavači StB. Kazatelé byli státní bezpečností vyslýcháni a bylo jim vyhrožováno zákazem práce nebo i vězením. Přesto většina lidí zůstala věrná. Ze zahraničí byla tajně pašována křesťanská literatura (u nás se tisklo velice málo), probíhala (mnohdy nepovolená) křesťanská výchova dětí a mládeže, konaly se ilegální letní tábory. Jiří Dedecius si přímo ve svém bytě zřídil nahrávací studio (zpočátku přenosné - aby je mohl rychle ukrýt) a spolupracoval s křesťanským zahraničním rozhlasem TWR.\n\n\n\n"}
{"id": "188262", "url": "https://cs.wikipedia.org/wiki?curid=188262", "title": "Vítrholc", "text": "Vítrholc\n\nVítrholc je radikální brněnské undergroundové sdružení básníků, literátů, výtvarníků a hudebníků. \n\nVítrholc (vznikl v roce 1994, kdy vyšel jeho první \"Almanach Vítrholc\" - od té doby členové a přátelé tohoto sdružení napsali už devět čísel. \"Kdyby si oficiální literatura počínala jinak a nekodifikovala umění na nízké a vysoké, asi bychom se na to vysrali,\" říká jeden z jeho zakládajících členů. Sdružení Vítrholc od začátku existence klade důraz na živou prezentaci poezie. Recitování nebylo v první polovině devadesátých let v klubech příliš rozšířené, spíše zde tehdy techno nahrazovalo heavy metal. Vystoupení a performance Vítrholce se proto odehrávala především v hospodách a na večírcích známých, případně na vernisážích spřízněných výtvarných umělců (\"Kowolovski\", \"Dostálková\", Možný, Krajíček, Šipoš, 40A a další). Předčítání veršů podmalovávalo takřka cokoli - kazeťák, zefektovaná kytara, sampler, ale i imrpovizace více hudebních nástrojů. Netradiční spojení hudby, mluveného slova a výtvarného projevu, tedy melodrama, vedlo aktivní členy k prolínání se všemi novými hudebními směry. Vítrholc na svém večírku přivedli jako první v této zemi dýdžeje ( Dj Sandoz ) na hrad - jednalo se o Hukvaldy. Později se vrhli do projektu \"CubeBase\", kdy hráli a recitovali a promítali ve čtyřmetrové multimediální krychli. \n\nVítrholc v současnosti vystupuje jako elektronický recitační kruh.\n\nVítrholc v elektroindustriálním \"obalu\" prezentuje hlavně texty Karla Škrabala a Dalibora Maňase, ale i některých spřízněných či oblíbených autorů. Spolu s nimi jsou na pódiu výtvarník a performer František Kowolovski, hudebníci Petr Sasín, Pavel Pohořelský, Jaroslav Škvarna a poslední rok i Mirka Ábelová. Vítrholc má přes 20 let. K jeho identitě patří jasné a silné brněnské kořeny, i když v tuto chvíli jeho členové žijí od Prahy přes severní Moravu po Bratislavu.\n\n<nowiki>https://m.youtube.com/results?q=vítrholc&sm=1</nowiki>\n\nhttp://www.ceskatelevize.cz/ivysilani/10651076204-tecka-patecni-noci/314294340020003\n\nVítrholc má na svém kontě CD 100 - http://bandzone.cz/vitrholc/album/74230-vitrholc-100.html\n\nV současnosti chystá novou nahrávku - ochutnávka z ní je zde: https://soundcloud.com/ikanias-kanas/lipican-ka\n\nHistorie Vítrholce je zaznamenána zde: www.vitrholc.com, současnost najdete tady: https://www.facebook.com/groups/vitrholc/?fref=ts\n\nKDO CHCE HOLKY BALIT, musí funky hrát!\n"}
{"id": "188267", "url": "https://cs.wikipedia.org/wiki?curid=188267", "title": "Muliné", "text": "Muliné\n\nMuliné má v textilním názvosloví trojí význam.\n\nPříze z vlny a vlněných směsí se často používají na ruční pletení , bavlněná mulinka je známá ve výšivkách \n\n\nV anglosaské literatuře se pro muliné zpravidla používá pojem grandrelle nebo i marl. Výrazem marl se však častěji označují jaspé příze a oba názvy se navzájem zaměňují.\n"}
{"id": "188268", "url": "https://cs.wikipedia.org/wiki?curid=188268", "title": "Safaga", "text": "Safaga\n\nSafaga (arabsky: سفاجا, anglicky: \"Port Safaga\") je přístav a turistické centrum v Egyptě na africkém pobřeží Rudého moře. Nachází se asi 60 km jižně od Hurghady, největšího turistického centra v této oblasti.\n\nV okolí města bylo postaveno na pobřeží Rudého moře několik velkých hotelových komplexů, které lákají turisty zejména na ideální podmínky pro vodní sporty (windsurfing, kitesurfing, potápění a další), písčité pláže a blízkost několika velkých korálových útesů a ostrovů. Safaga je také východiskem pro turistické konvoje směřující z oblasti Hurghady a Safagy přes Východní poušť do nilského údolí (vzdáleného asi 200 km). Cílem turistů jsou starověké egyptské památky v Karnaku, Luxoru a pohřebiště faraónů v Údolí králů a královen.\n\n"}
{"id": "188270", "url": "https://cs.wikipedia.org/wiki?curid=188270", "title": "Jaspé", "text": "Jaspé\n\nJaspé je příze předená (ne skaná) ze dvou různobarevných přástů.\nNázev pochází od minerálu jaspis, který má podobný mramorovitý vzhled.\n\nV angličtině se tyto příze většinou nazývají marl (\"slín\"). Podle některých definicí a v praxi obchodu s přízemi na ruční pletení je \"marl yarn\" příze skaná z různobarevných nití, pro kterou se však všeobecně používá pojem muliné.\n\nPříze se vyrábí s nízkým zákrutem, většinou z bavlny, známé je však také hedvábné a vlněné jaspé. \n\nTkaniny z jaspé se často podobají gabardénu s velmi rovným žebrováním. \n\nProtože se tyto příze zpravidla vyrábí jen v malých partiích, jsou poměrně drahé. Podobný efekt ve tkanině se nechá také dosáhnout levnějšími přízemi muliné, kterými se často nahrazují.\n\n"}
{"id": "188271", "url": "https://cs.wikipedia.org/wiki?curid=188271", "title": "Doprava v Plzni", "text": "Doprava v Plzni\n\nZápadočeská metropole Plzeň patří mezi nejvýznamnější dopravní uzly v České republice. Do města přichází doprava ze sedmi směrů.\n\nNejdůležitějším dopravním tahem je trasa Praha-Plzeň-Norimberk, která je vedena východo-západním směrem a zajišťuje spojení České republiky i dalších evropských států se Spolkovou republikou Německo a západní Evropou.\n\nDalší významné dopravní tahy směřují na jihovýchod do Českých Budějovic, na jih do Klatov a na hranice SRN v Železné Rudě, na jihozápad do Domažlic a na německé hranice ve Folmavě, na severozápad do Karlových Varů a na sever do Žatce a Mostu. Tyto směry jsou shodné v silniční i železniční dopravě.\n\nHromadná doprava ve městě je zajištěna tramvajemi, trolejbusy a autobusy.\n\nMeziměstská veřejná doprava má terminály na Hlavním nádraží ČD na východním okraji centra města a na Centrálním autobusovém nádraží (CAN), které je naopak umístěno západně od centra.\n\nDíky již zmíněným směrům je Plzeň efektivně napojena na českou silniční síť. Poloha města na křižovatce tolika cest s sebou ale samozřejmě přináší také velké množství nevýhod plynoucích zejména z nedostatečné kapacity hlavních ulic. Dopravní ruch v Plzni od roku 1989, zejména v důsledku otevření západních hranic a celkového nárůstu automobilové dopravy, výrazně vzrostl.\n\nDo Plzně vedou tři silnice I. třídy a tři silnice II. třídy. Jižním obchvatem město obchází dálnice D5. Silnice I/20 spojuje České Budějovice a Písek s Plzní a pokračuje na Karlovy Vary. Městem prochází po Nepomucké, Karlovarské a Studentské třídě. Silnice I/26 přichází od Domažlic přes Novou Hospodu po Domažlické a Skvrňanské třídě. Centrum obchází Tyršovou ulicí a dále vede ulicí U Prazdroje a Rokycanskou až na křižovatku s D5, kde končí. Silnice I/27 vede ze Železné Rudy přes Klatovy na okraj Plzně. Prozatím prochází městem Klatovskou, Karlovarskou a Lidickou třídou, její trasa má být ale přeložena na severojižní průtah. Z Plzně dále pokračuje směrem do severních Čech – do Žatce a Mostu.\n\nSilnice II/203 a II/605 vycházejí z města přes Skvrňany, kde se oddělují. První pokračuje rovně přes Nýřany do Kladrub, kde na II/605 opět navazuje. Druhá odbočuje směrem na Křimice a Stříbro a dále přes Bor do Rozvadova. Až do roku 1997, kdy byla postavena dálnice D5, byla po této silnici vedena veškerá doprava na Rozvadov. Silnice II/233 vychází z Plzně na opačné straně města – v Doubravce a pokračuje severovýchodním směrem na Radnice a do Rakovníka.\n\nOd počátku 70. let 20. stol. byly hlavní průjezdní tahy městem rozšiřovány. V roce 1973 byl například otevřen dnešní Most generála Pattona, jehož prostřednictvím byla odvedena doprava na Žatec a Karlovy Vary z prostoru náměstí. V souvislosti s výstavbou přilehlých sídlišť Severního předměstí byly žatecká i karlovarská silnice značně rozšířeny (na čtyřpruhové komunikace s pruhem pro tramvaje uprostřed). Tomuto kroku padla v 80. letech za oběť velká část zástavby starého Bolevce.\n\nPostupně byla rozšiřována také výpadovka na Prahu – ulice U Prazdroje (1977–1983) a Rokycanská (1986–1992). Počátkem 80. let byla rekonstruována také Klatovská třída od Borů až po dnešní Sadů Pětatřicátníků. Také během této přestavby došlo k několika demolicím přímo v centru města.\n\nAsi k největším zásahům do historického jádra ale došlo v průběhu výstavby průtahu trasy Praha – Rozvadov severně a západně od historického jádra v letech 1983–1989. Tehdy byl dokonce zbourán i zbytek starých městských hradeb u řeky a veškerá zástavba na severní straně Přemyslovy ulice od Palackého náměstí až k CANu.\n\nZkapacitňování silniční sítě pokračovalo i po roce 1990, kdy se stala intenzita doprava mezi Prahou a Plzní téměř neúnosnou. K Plzni se postupně přibližovala nová dálnice D5, která okraje města dosáhla v roce 1995. Provoz veškeré tranzitní dopravy středem města byl však dále nemyslitelný, a tak bylo rozhodnuto o výstavbě dálničního jižního obchvatu města. Ten byl dokončován postupně v letech 2003–2006. Na křižovatce Plzeň-západ trasa obchvatu plynule navazuje na další úsek dálnice D5 na Rozvadov a do Německa, dokončený v listopadu 1997.\n\nOkolo roku 2000 se budovala ulice U trati, spojující ulice Borskou a U Prazdroje, která měla pomoci odvést dopravu ze zklidňované Americké třídy. Součástí stavby je také tzv. Most Milénia a přemostění Hlavního nádraží. Ve stejné době byla také vybudována Folmavská ulice spojující Novou Hospodu a novou průmyslovou zónu na Borských polích s Bory (Sukova ulice).\n\nV současné době se buduje velmi kontroverzní severojižní průtah městem. Již v roce 2004 byla dokončena jeho 1. část – čtyřproudová přeložka „klatovské“ silnice I/27, která odvedla dopravu z Litic a mimoúrovňově se kříží s obchvatem města. Komunikace dálničního typu prozatím končí nad vodní nádrží České údolí, do roku 2010 však má být hotov úsek kolem věznice Bory až po Sukovu ulici. Dále má silnice pokračovat kolem areálu Škodovky přes Husovo náměstí, kde by mělo dojít k dalším demolicím. Poté by překročila řeku Mži a Lochotínským parkem by vystoupala na Severní předměstí. Proti výstavbě se bouří mnohá občanská sdružení, která navrhují postavit západní obchvat města (kolem Skvrňan a Křimic), který by se tolik nedotkl zástavby a zeleně v obydlené zóně.\n\nPlzeň je jedna z nejvýznamnějších železničních křižovatek v ČR. Setkává se zde 5 hlavních železničních tratí.\n\nNejvětší význam má trať Paraha–Plzeň (170), jež je společně s tratí Plzeň–Cheb (178) součástí 3. železničního koridoru – hlavní tepny železniční dopravy v Česku ve směru východ – západ. Koridor prošel rozsáhlou přestavba trati, jak od úseku od Plzně do Chebu, tak od Plzně do Berouna, kde by vybudován Ejpovický tunel. Modernisace ve svém průběhu přinášela četná citelná dopravní omezení v osobní i nákladní přepravě, jejím výsledkem je ale zkrácení jízdních dob. Na celém území města jsou tyto tratě dvojkolejné a elektrizované. Na koridoru je v Plzni 5 stanic nebo zastávek: Plzeň-Doubravka, Plzeň hlavní nádraží, Plzeň-Jižní Předměstí, Plzeň-Zadní Skvrňany a Plzeň-Křimice. Na úseku Praha-Plzeň byla otevřena v roce 1862, zbylý úsek byl zprovozněn v rámci tzv. Dráhy císaře Františka Josefa z Vídně do Chebu, v roce 1872.\n\nVelmi důležitá je také Trať 180 Plzeň-Domažlice-Furth im Wald, která také slouží pro spojení Čech se SRN (zejm. s oblastí Bavorska). Trať, otevřená již v roce 1861, je sice pouze jednokolejná a není elektrizovaná, ale jsou po ní také vedeny dokonce i mezinárodní expresy. V Plzni má zastávky Plzeň hlavní nádraží, Plzeň-Jižní Předměstí a Plzeň-Skvrňany.\n\nRychlíky jsou vedeny také po Plzeň – Klatovy – Železná Ruda (170 do Klatov, zbytek 183)n, která vychází z Plzně jižním směrem na Klatovy a Šumavu. Na území města najdeme stanice nebo zastávky Plzeň hlavní nádraží, Plzeň zastávka, Plzeň-Doudlevce a Plzeň-Valcha. Trať byla otevřena v roce 1878.\n\nSpojení se severními Čechami zajišťuje od roku 1873 jednokolejná neelektrizovaná Trať 160 Plzeň-Žatec. I po této trati jsou vedeny rychlíky (např. do Mostu). Kromě stanice na hlavním nádraží má trať zastávky ještě na Bílé Hoře, v Bolevci a Plzeň - Orlík.\n\nV neposlední řadě jmenujme z Plzně do Českých Budějovic (do Strakonic 191, pak 190), součást původní Dráhy Františka Josefa, otevřené v roce 1868, která je elektrizovaná a v některých úsecích dokonce i dvoukolejná. Také po této trati jsou vedeny rychlíky spojující přes České Budějovice například Plzeň s Brnem. V Plzni má kromě hlavního nádraží jedinou stanici – v Koterově.\n\nVzhledem k tomu, že Plzeň je město s velkými průmyslovými podniky (největší Škoda), má hlavní význam kromě dopravy osob také i doprava nákladní, vyváženy jsou hlavně dopravní prostředky a další stroje.\n\nHlavní železniční tratě procházejí městem z východu na západ a na jih od jeho centra; hlavní nádraží je umístěno dále od centra u konce Americké třídy, v místě kde je dostupných mnoho spojů MHD. Původní budova z roku 1906 byla téměř zničena při náletech v roce 1945, po válce byla ale obnovena v původní podobě.\n\nAutobusy mají značný význam nejen pro spojení mnohých míst západních Čech bez dostačujícího napojení na železnici s Plzní, ale také jako konkurence železnici v osobní dopravě dálkové.\n\nDrtivou většinu regionálních autobusových spojů zajišťuje podnik ČSAD autobusy Plzeň s podnikovým ředitelstvím a hlavními garážemi v ulici V Malé Doubravce v Plzni 4. Tento podnik zajišťuje provoz místních autobusových linek ve všech okresech Plzeňského kraje. Nejvýznamnější příměstské linky vyjíždějící z Plzně míří v rámci okr. Plzeň-sever do Nýřan, do Manětína, do Kralovic a do Nadryb; v rámci okr. Plzeň-jih potom do Přeštic, Merklína, Dolní Lukavice, Spáleného Poříčí nebo do Nepomuku. Významné jsou také linky směřující do Horšovského Týna a Domažlic, do Klatov a do Železné Rudy, do Sušice,do Stříbra, Boru a Tachova a do různých částí rokycanského okresu (Rokycany, Radnice, Zbiroh, Mýto, Cheznovice, Strašice). Jedna linka pokračuje z Rokycan přes Strašice až do Hořovic v okrese Beroun.\nNa zajišťování autobusového spojení Plzeňského a Karlovarského kraje se kromě ČSAD Plzeň podílí také společnost Autobusy Karlovy Vary. Z Plzně vyjíždějí tímto směrem linky do Mariánských Lázní, Chebu a Aše (okr. Cheb), do Sokolova; do Toužimi, Bečova nad Teplou a Karlových Varů, a do Žlutic (okr. Karlovy Vary).\n\nSvá specifika má autobusové spojení Plzně a Prahy, které může od dokončení dálnice D5 v roce 1995 směle konkurovat železnici, alespoň co se rychlosti přepravy týče. V tomto úseku jezdí jednak autobusy plzeňského a karlovarského ČSAD na dálkových linkách často již přijíždějících z odlehlejších okresních měst západních Čech (Domažlice, Cheb, Klatovy) a jednak ostatní přepravní firmy, z nichž největší význam má v současné době brněnská firma Student Agency, která provozuje přímé spojení Praha – Plzeň 22 páry spojů ve všední den. Zatímco firma Student Agency vozí cestující z Plzně pouze na pražské autobusové nádraží na Zličíně na samém okraji metropole, spoje ostatních dopravců zajíždějí až na autobusové nádraží Florenc v centru Prahy.\n\nPlzeň je také zastávkou několika mezinárodních autobusových linek spojujících Prahu s mnoha městy západní Evropy. Na lince Praha – Paříž lze vystoupit také v Mannheimu a Saarbrückenu, linky směřující do Velké Británie lze využít pro spojení Plzně s Londýnem a Birminghamem. V provozu jsou také linky spojující Plzeň s různými městy na Slovensku a Ukrajině.\n\nS rozvojem autobusové dopravy v Plzni nastala potřeba výstavby velkokapacitního přestupního terminálu, který by umožňoval odstavení velkého množství autobusů různých linek. Ještě v 60. letech byly příměstské i dálkové autobusové linky ukončeny na různých místech – např. u Hlavního nádraží, nedaleko VII. brány Škodovky ve Skvrňanech, nebo v Plachého ulici na Jižním předměstí. V roce 1977 byla zahájena výstavba rozsáhlého terminálu umístěného u hlavní brány podniku Škoda mezi Tylovou a Skvrňanskou třídou na západním okraji centra. První etapa nového CANu (Centrálního autobusového nádraží) byla dokončena v roce 1979, kdy byla cestujícím odevzdána do užívání ostrovní nástupiště s přístřešky a podchod spojující tato nástupiště s Husovou a Tylovou ulicí (s bránou podniku Škoda). V druhé etapě dokončené roku 1983 byla odevzdána tehdy moderní odbavovací budova s komplexními službami, vč. informační kanceláře ČSAD, pokladny, úschovny zavazadel, WC a stravovacích zařízení. V roce 1986 byla rozšířena odstavná plocha pro autobusy. Na CAN byly soustředěny veškeré příměstské, dálkové i mezinárodní autobusové linky směřující do Plzně. Tato skutečnost přetrvávající až do dnešních dnů má své výhody i nevýhody. Výhodou je jednotné přestupní místo a blízkost největšího plzeňského podniku ŠKODA, nevýhodou naopak značná vzdálenost od Hlavního vlakového nádraží a nutnost zajíždění veškerých autobusových linek do centra města. Dnes patří Centrální autobusové nádraží mezi nejvytíženější zařízení svého druhu v ČR, denní obrat cestující činí 15 tis. osob a ročně je zde odbaveno na 235 tisíc autobusových spojů.\n\nBudoucnost Centrálního autobusového nádraží v Plzni je nejistá. V současné době, kdy je trend odsouvat příměstské autobusové linky na okraje měst, se podobné kroky plánují i v Plzni. Linky z oblasti Nepomuku, Nadryb a Rokycan mají být ukončeny na novém terminálu u Hlavního nádraží ČD, linky ze směru od Všerub a Třemošné mají nově končit u Fakultní nemocnice na Lochotíně a konečně linky z oblasti Přeštic mají být výhledově ukončeny na novém přestupním terminálu v Dobřanské ulici. Na CANu by tak zůstaly pouze veškeré linky z oblasti Domažlicka, Chebska a Tachovska a zřejmě také dálkové autobusové spoje.\n\nPáteří sítě MHD je tramvajová síť; lze ji zařadit mezi menší, rozhodně však je vytížená.\n\nPrvní tramvaje vyjely do plzeňských ulic již v roce 1899. Velkou zásluhu na tomto projektu měl český vynálezce František Křižík. Na počátku jezdily tři linky na trasách Bory – Lochotín, Skvrňany – Východní předměstí a náměstí – Doudlevce. Síť se postupně pomalu rozrůstala, v roce 1929 byla nejvytíženější linka 1 z Borů na Slovany zdvojkolejněna.\n\nPo válce byla zrušena původní tramvajová trať z Lochotína do Doudlevec a byla nahrazena trolejbusy. Od 50. let byly dodávány tramvaje koncepce PCC – Tatra T1 (od roku 1955), T2 (od roku 1960) a T3 (od roku 1964). Poslední jmenovaný typ tramvaje jezdí ulicemi města dodnes.\n\nPo roce 1960 nastala doba výstavby velkých sídlišť, které měly být obsluhovány tramvajemi. A tak byla v květnu 1962 prodloužena tramvajová linka číslo 2 na Světovar (sídl. Slovany), v listopadu 1973 byla stejná linka prodloužena na opačném konci od III. brány Škodovky až do nového sídliště Zadní Skvrňany. V souvislosti s výstavbou nových sídlištních celků Severního předměstí se v květnu 1973 vrátily tramvaje (nová linka č. 4) přes nový most na levý břeh Mže – do Lochotína, kde vznikla provizorní točna. Později byla trať prodlužována hlouběji do sídliště – od září 1980 po Karlovarské třídě na konečnou Košutka v Gerské ulici. 2. ledna 1986 zahájila provoz linka č. 3 po Lidické třídě do nové točny Frunzeho (dnes Mozartova) v Bolevci.\n\nV roce 1989 byly zakoupeny nové kapacitní tramvaje Tatra KT8D5, které našly uplatnění zejména na nejvytíženější lince číslo 4. 25. května 1990 byl zahájen provoz na posledním úseku bolevecké trati na točnu Bolevec, Tachovská. K tomuto datu došlo k velkým změnám v tramvajové dopravě – linka č. 1 byla přeložena z Borů do Bolevce. V roce 1991 byla zavedena linka č. 5, která byla společně s linkou číslo 3 ukončena na nově vybudovaném obratišti Malesická na skvrňanské trati. Nejnovější tramvajovou tratí je prozatím trať v Sirkové ulici u zastávek Hlavní nádraží, která byla uvedena do provozu 30. listopadu 1992. Ke stejnému datu byla opuštěna stará trať v Nádražní ulici. V letech 1999 a 2000 byly dodány nízkopodlažní tramvaje Škoda 03T (Astra). Linky číslo 3 a 5 byly zrušeny 27. května 2000. Od té doby se linkové vedení tramvají neměnilo.\n\nDnes zajišťují tramvajovou dopravu pouze 3 linky, což ale na druhou stranu zvyšuje přehlednost provozu. Linka číslo 1 spojuje Bolevec a Slovany, linka číslo 2 Světovar a Skvrňany a nejvytíženější linka číslo 4 Košutku a Bory.\n\nTrolejbusy doplňují síť tramvají. Zajišťují dopravní spojení do míst, kam tramvaje nemohly být zavedeny a kde by byla autobusová doprava nevhodná.\n\nProvoz trolejbusové dopravy byl zahájen za druhé světové války dne 9. dubna 1941. Jednalo se o linku „A“ jezdící od Městských lázní (nedaleko Hlavního nádraží) na Doubravku, která byla záhy doplněna další označenou jako „H“ vedoucí na Ústřední hřbitov. Rozšiřování sítě nastalo po válce. V roce 1948 zahájila provoz dnešní linka 12 v úseku Božkov – Skvrňany, v roce 1955 prodloužená až do Nové Hospody. Roku 1949 byla zavedena linka číslo 13 v trase Doudlevce – náměstí Republiky – Lochotín – Bolevec, která nahradila nevyhovující jednokolejnou tramvajovou trať. V roce 1950 ji následovala linka číslo 14, vedená z Kopeckých sadů, a která v Lochotíně odbočovala na Košutku. Linka číslo 13 byla v roce 1953 prodloužena z Doudlevec přes Slovany do Černic. Během pouhých 14 let tak trolejbusová doprava v Plzni dosáhla svého maxima.\n\nDalších 20 let se vzhled sítě téměř neměnil. Za doby největší světové trolejbusové krize se v Plzni podařilo vystavět a dát do provozu další trať. Jednalo se o úsek od Pietasu po Dlouhé ulici do Lobez. Sem byla 1. února 1975 od Městských lázní zavedena linka 15.\n\n1. září 1976 byl z důvodu výstavby kapacitnější tramvajové tratě ukončen trolejbusový provoz linky 14 na \"Košutku\", o rok později následovaný celou tratí na Severní předměstí vedenou z Kopeckého sadů přes náměstí Republiky na \"Bolevec\". Ještě před ukončením provozu na severu města, v roce 1974, byla v Doubravce postavena nová trať vedená Jateční a Těšínskou ulicí, která se výborně hodila při přestavbě ulice Rokycanské v 80. letech. Ve stejný den, jako proběhlo ukončení provozu na lince 14, tedy 1. září 1976 byla prodloužena doubravecká trať z Habrmannova náměstí na nový terminál v Zábělské ulici. V té době vázla obnova vozového parku z důvodu stagnace trolejbusů jako dopravních prostředků.\n\nV roce 1978 přichází do Plzně největší dodávka trolejbusů – 34 vozů Škoda 9TrH. Následuje je ještě 32 vozů Škoda 9TrHT již s tyristorovou pulzní regulací. V letech 1980–1991 bylo do Plzně dodáno celkem 117 vozů Škoda 14Tr.\n\nV polovině 80. let se trolejbusy opět začínaly dostávat do „módy“, a tak bylo rozhodnutu jimi nahradit tehdy nejvytíženější autobusovou linku č. 29 z Doubravky na Sídliště Bory. Provoz na nové lince 16 vedené ze Sídliště Bory přes Jižní předměstí, Mrakodrap, Hlavní nádraží a po nové trati v části Šumavské ulice, a na Doubravce po zcela novém úseku od křižovatky Masarykovy a Těšínské ulice na blokový objezd Doubravka, Na Dlouhých byl zahájen 30. ledna 1988. Také trolejbusů se dotkla výstavba přestupního uzlu u Hlavního nádraží (Americká), kvůli které byly zároveň prodlouženy všechny doubravecké linky doposud končící u dnešní budovy okresního soudu. Od roku 1991 rozšířily vozový park trolejbusů první kloubové vozy Škoda 15Tr, nejvíce využívané pro linku 16. V letech 1998–2000 byla vystavěna krátká spojovací trať mezi Doudlevci a Bory, jejíž součástí je také nová smyčka u Tyršova mostu.\n\nDnes je v provozu 9 trolejbusových linek – 10, 11, 12, 13, 14, 15 , 16, 17 a 18, které výhradně zajišťují provoz do čtvrtí Doubravka, Lobzy, Doudlevce, Černice a Nová Hospoda a pomáhají posilovat nebo doplňovat tramvajovou dopravu ve čtvrtích Bory a Slovany. Nejvytíženějšími linkami jsou „šestnáctka“ a „dvanáctka“, naopak nejméně vytížená je linka číslo 14.\n\nPo dobu rekonstrukce Americké třídy (21. dubna – 21. prosince 2008) bylo v provozu 7 trolejbusových linek – 10, 11, 12, 13, 15, 16 a 17. Některé linky měly odlišnou trasu nebo byly zkráceny oproti normálnímu stavu.\n\nOd 28. srpna 2010 je v provozu 9 trolejbusových linek – 10, 11, 12, 13, 14, 15, 16 a 18. \"10\" (Černice-Pařížská), \"11\" (CAN–Ústřední hřbitov), \"12\" (Božkov-Nová Hospoda), \"13\" (NC Černice – Na Dlouhých), \"14\" (Bory-Pařížská), \"15\" (Borská pole/Nová Hospoda–Lobzy), \"16\" (Sídliště Bory-Doubravka), \"17\" (Nová Hospoda–Doubravka), \"18\" (CAN–Borská pole).\n\nKromě těchto dvou uvedených má Plzeň samozřejmě i síť městských autobusů; ty zajišťují hlavně tangenciální směry, spojení velmi vzdálených částí města a někdy i obcí za městem (to jsou již příměstské spoje).\n\nZdejší autobusová síť má dlouhou historii, která se začala psát již 21. března 1929, kdy byl zahájen provoz na tratích na Jižním předměstí, na Bílou Horu a z Doudlevec na Slovany. Po vybudování některých trolejbusových tratí autobusy postupně ustupovaly směrem dále od města, např. v roce 1949 byla zahájena městská doprava do Chrástu, Starého Plzence a Koterova, v roce 1956 do Dýšiny.\n\nV 60. letech autobusy pomáhaly posilovat spojení nových městských sídlišť se závodem Škoda. Již v roce 1967 byla zavedena dnes nejvýznamnější plzeňská autobusová linka číslo 30 – tehdy v trase Doubravka – Slovany – Doudlevce ETZ. Od roku 1969 do roku 1988 jezdila linka číslo 29 ze Sídliště Bory na Doubravku, která byla bezmála 20 let nejvytíženější linkou autobusové sítě.\n\nPo zrušení trolejbusů na Severní předměstí v letech 1976 a 1977 zajišťovaly náhradní autobusovou dopravu linky označené jako 13A a 14A. V roce 1979 začaly jezdit autobusy do nově připojených Křimic, od roku 1990 obsluhují také Radčice.\n\n26. května 1990 začala jezdit linka číslo 41, která spojila nově budované sídliště Vinice s centrem města. Od stejného data byla prodloužena linka číslo 30 z Doubravky do Bolevce a na Košutku a zároveň z Doudlevec na Bory. Zavedení této linky byl s nízkým intervalem byl rozhodně dobrý krok, který odlehčil dopravě přes centrum. Od poloviny 90. let začala být autobusy obsluhována také nová průmyslově-obchodní zóna na Borských polích, kde se výhledově počítá se zavedení trolejbusů i tramvají.\n\nDnes zajišťuje autobusovou dopravu 25 linek, 10 linek nočních. Nejvytíženější jsou linky 30 a 41. Linky řady 50 a N11+ zajíždějí do příměstských obcí.\n\nV září 2012 vznikla iniciativa Plzeň na kole usilující o lepší podmínky pro městskou cyklistiku. Iniciativa pořádá pravidelné jarní a podzimní cyklistické jízdy městem s cílem upozornit na problémy cyklistiky v Plzni. Iniciativa usiluje o:\n\nV květnu 2013 se konal v Plzni první ročník kampaně „Do práce na kole“.\n"}
{"id": "188274", "url": "https://cs.wikipedia.org/wiki?curid=188274", "title": "Viguré", "text": "Viguré\n\nViguré (anglicky a německy: Vigoureux) je barevná příze vyrobená z potištěných česanců z čisté vlny a směsí vlny s polyesterem nebo polyamidem. Název pochází od francouzského tiskaře J. S. Vigoureuxe, který vynalezl v 19. století tuto výrobní technologii.\n\nJedná se o tzv. \"reliéfový\" tisk, jehož princip je naznačen na nákresu vpravo: \nPrameny z česaných vláken prochází (v jedné řadě vedle sebe) mezi dvěma kovovými válci s reliéfovým povrchem a plstěným suknem nasáklým tiskařskou barvou. Přítlakem obou válců na sukno se přenáší barva na česance, na kterých se vytváří diagonální nebo zkřížené pruhy.\n\nTisk na česancích se potom fixuje pařením a následujícím praním se odstraňují zbytky nezafixované barvy a pomocných prostředků. Potiskování a s tím související úpravy česanců se dají provádět také na kontinuálních výrobních linkách, do nichž se někdy zařazuje také žehlení a sušení. \n\nČesance se potiskují v různých barvách, ze kterých se pak družením za současného protahování vytváří velice homogenní směs (melanž). \n\nVýroba je poměrně nákladná, viguré je však levnější než například melanže z vláken barvených ve vločce. Na výrobcích z viguré je viditelný původ z různobarevných vláken, ta jsou však spolu velmi stejnoměrně smíchána, barevný efekt je mnohem jemnější než například u muliné. Tkaniny se také označují jako viguré a používají se nejčastěji na obleky a kostýmy. \n\n\n"}
{"id": "188276", "url": "https://cs.wikipedia.org/wiki?curid=188276", "title": "Ašdod", "text": "Ašdod\n\nAšdod ( , , \"Isdúd\", v oficiálním přepisu do angličtiny Ashdod) je město v Izraeli v Jižním distriktu. Starostou je Jechi'el Lasri.\n\nNachází se v nadmořské výšce 24 metrů na pobřeží Středozemního moře, v izraelské pobřežní planině, zhruba 32 kilometrů jižně od Tel Avivu a 20 kilometrů severně od Aškelonu. Vnitrozemí je zemědělsky využíváno, pobřežní pás lemují písečné duny, skrz které k moři prochází potok Lachiš.\n\nLeží v hustě osídlené oblasti, která je etnicky zcela židovská. Město je na dopravní síť napojeno pomocí severojižní dálnice číslo 4, ze které tu odbočuje směrem do vnitrozemí dálnice číslo 41. Ve městě stojí železniční stanice Ašdod Ad Halom. Prochází tudy železniční trať Tel Aviv-Aškelon.\n\nAšdod byl založen roku 1955. Sídelní tradice v této lokalitě je ovšem mnohem starší a sahá minimálně do 3 tisíc let před našim letopočtem.\n\nJméno Ašdodu odkazuje na biblické město \"Ašdód\" citované v Knize Jozue 15,46 V Bibli je zmíněn celkem třináctkrát. V knize Jozue je popisován jako proklamovaná součást Judského království:\n\nJoz 15,46-15,47: \"od Ekrónu až k moři všechno, co leží stranou Ašdódu, a jejich dvorce,\"\n\"Ašdód s vesnicemi a dvorci, Gáza s vesnicemi a dvorci, až k Potoku egyptskému a Velkému moři s pobřežím.\"\n\nV 1. knize Samuelově je Ašdod popisován jako jedno z nejdůležitějších filištínských měst:\n\n1S 6,17: \"Toto jsou zlaté hlízy, které odvedli Pelištejci Hospodinu v oběť za provinění: jedna za Ašdód, jedna za Gázu, jedna za Aškalón, jedna za Gat a jedna za Ekrón.\"\n\nVe Starém zákoně je též popisováno dobytí Ašdodu judským králem Uzijášem.\n\n2Pa 26,6: \"Vytáhl a válčil s Pelištejci a strhl hradby města Gatu, hradby Jabne a hradby Ašdódu. Vystavěl města kolem Ašdódu na území Pelištejců.\"\n\nV místech budoucího Ašdodu žili lidé již v paleolitu; historie samotného města je velmi stará. Nejstarší dochovaná zmínka dokládá osídlení Ašdodu v období kanaánské kultury ze 17. století př. n. l.,čímž se město řadí mezi nejstarší na světě. Důležitým mezníkem bylo jeho dobytí Filištíny na začátku 12. století př. n. l., z Ašdodu se posléze stalo prosperující město. V průběhu staletí byl ale několikrát dobyt a zničen. Nejprve v roce 950 př. n. l. egyptským faraonem Siamunem, město bylo znovu kompletně vystavěno v roce 815 př. n. l., ale krátce nato bylo opět dobyto a zničeno asyrským králem Sargonem II. Roku 605 př. n. l. město dobyl babylónský král Nabukadnezar II., o několik desetiletí později se dostalo pod perskou nadvládu, kterou ukončil Alexandr Veliký – po dobytí ho přejmenoval na Izotus. Izotus pod helénskou správou prosperoval až do Makabejského povstání; Judovi Makabejskému se město dobýt nepovedlo, obsadil ho až v roce 147 př. n. l. jeho bratr Jonatán.\n\nBěhem své historie bylo město osídleno Pelištejci, Izraelity, Byzantinci, křižáky a Araby. Po Byzantincích městu vládli Fátimovci, kteří zde vystavěli pobřežní pevnost, přes strategickou polohu význam Ašdodu postupně upadal. Na začátku 20. století (za nadvlády Osmanů) mělo město přibližně 5 000 obyvatel a bylo známé jako Isdud.\n\nV průběhu izraelské války za nezávislost Isdud dobyli Egypťané, ale zde se také jejich postup na sever zastavil na počátku června 1948, když v rámci Operace Plešet na Egypťany zaútočili Izraelci včetně nově nasazeného vojenského letectva u mostu Gešer ad Halom. 28. října 1948 se egyptská vojska ze strachu z obklíčení stáhla a s nimi uprchla většina arabských obyvatel města.\n\nModerní Ašdod byl založen roku 1955, podle jiného zdroje roku 1956 na písečných dunách poblíž místa starověkého města. Status městské rady (města) získal roku 1968, kdy se rozkládal na ploše přibližně 60 km. Jedná se o plánovitě postavené město, jehož rozvoj sledoval hlavní rozvojový plán, čímž se předešlo dopravním problémům a znečištění ovzduší v rezidenčních čtvrtích.\n\nV roce 1965 zde byla vybudována nemocnice, v roce 1963 nový přístav.\n\nAšdod je významné průmyslové centrum. Je regionálním průmyslovým centrem a Ašdodský přístav je největším izraelským přístavem, kterým prochází 60 % veškerého importovaného zboží. Nachází se zde také důležitá elektrárna a jedna ze dvou izraelských ropných rafinerií.\n\nPodle údajů z roku 2009 tvořili naprostou většinu obyvatel Židé - cca 188 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 206 200 osob).\n\nJde o velkou obec velkoměstského typu s dlouhodobě rostoucí populací. K 31. prosinci 2017 zde žilo 222 900 lidí. Od roku 1991 město zažívá nebývalý příliv obyvatel díky židovským imigrantům z bývalého SSSR. Podle Centrálního statistického úřadu zde v roce 2008 žilo 209 600 obyvatel a jednalo se tak o šesté nejlidnatější izraelské město.\n\n\"* údaje za roky 2001, 2010 a 2011 zaokrouhleny na stovky\"\n\n\n"}
{"id": "188277", "url": "https://cs.wikipedia.org/wiki?curid=188277", "title": "Silnice II/404", "text": "Silnice II/404\n\nSilnice II/404 je důležitou spojnicí Luk nad Jihlavou a Brtnice. \n\n\n"}
{"id": "188278", "url": "https://cs.wikipedia.org/wiki?curid=188278", "title": "Valcha (nástroj)", "text": "Valcha (nástroj)\n\nValcha je jednoduchý nástroj, používaný původně k praní textilií. Používala se také k výrobě plsti.\nPůvodně bývaly valchy dřevěné, na přelomu 19. a 20. století se začal používat plech, sklo nebo porcelán.\n\nValcha je deska s přibližně rovnoběžnými vlnitými výstupky a žlábky. Je-li po ní praná textilie tlačena kolmo na směr žlábků, dochází na nerovnostech valchy k jejímu rychlému stlačování a uvolňování. Tím je z ní uvolňována špína. Praní na valše bylo fyzicky velmi namáhavé, proto úlohu pracího náčiní převzala ve 20. století pračka.\n\nValcha je nyní zpravidla používána jako rytmický hudební nástroj s charakteristickým drnčivým zvukem. K hraní na ní se používají bubenické paličky nebo jiné tyčky, kterými se přejíždí přes zvlnění. Také se do ní klepe, čímž se užívá podobně jako náhrada plechového bubínku resp. činelu.\n\n"}
{"id": "188280", "url": "https://cs.wikipedia.org/wiki?curid=188280", "title": "Calgary", "text": "Calgary\n\nCalgary je s více než jedním milionem obyvatel (1,097 milionu obyvatel v aglomeraci v roce 2011) největší město kanadské prérijní provincie Alberta. Leží v jihozápadní části provincie v oblasti úrodné zemědělské půdy a prérií.\n\nCalgary je kvůli okolním horským střediskům významným centrem zimních sportů a ekoturismu. V posledních desetiletích město zaznamenalo veliký rozmach, a to především kvůli těžbě a zpracování ropy. Dalšími významnými odvětvími jsou turistický ruch, zemědělství a průmysl zaměřený na moderní technologie. Město je dějištěm mnoha festivalů, z nichž nejvýznamnějším je Calgary Stampede. \nV roce 1988 se zde konaly XV. zimní olympijské hry a Calgary se tak stalo druhým ze tří kanadských olympijských měst (v roce 1976 proběhly LOH v Montrèalu a v roce 2010 ZOH ve Vancouveru). \n\nMěsto se rozkládá na ploše 789,9 km² asi 80 km na východ od Skalistých hor a 300 km na jih od Edmontonu. Celá metropolitní oblast má rozlohu 5083 km² a žije zde 1,162 milionu obyvatel. Původ jména Calgary (Cala-ghearraidh, pláž, pastviny) je skotský a dal by se přeložit jako \"město na louce\".\n\nMěsto má vlastní hokejový tým Calgary Flames.\n\n\n\n"}
{"id": "188281", "url": "https://cs.wikipedia.org/wiki?curid=188281", "title": "Melanžové příze", "text": "Melanžové příze\n\nMelanžová příze (frz. \"melange\" = směs) je jednoduchá nebo skaná příze s barevným efektem, který vzniká smíšením vláken různé barvy nebo různého původu. Příze způsobuje ve zboží rozptýlenou (difuzní) vícebarevnost. \n\nKe speciálním druhům melanží patří například marengo, jaspé, viguré, muliné nebo i \"přírodní melanž\", která se sestavuje z různých barevných odstínů velbloudí srsti, alpaky a ovčí vlny.\n\nMelanžování je část textilní koloristiky, což je vizuálně/ kolorimetrické hodnocení a určování barevných odstínů v textiliích. Přes mnohé pokusy nebyla v koloristice dosud nalezena žádná zcela objektivní metoda pro sestavení vlákenné směsi pro určitý barevný odstín. Tento problém je u melanží navíc komplikovaný tím, že na melanže se v poměru k jednobarevným textiliím spotřebuje pro stejný barevný odstín až o 2/3 více barviva. Určování správných podílu jednotlivých barev přádní partie je proto značně závislé na kvalifikaci a zkušenostech zodpovědného technika. \n\nK běžným metodám přípravy patří:\n\nPřed sestavením přádní partie se zhotoví na laboratorním mykacím stroji vzorky s rozdílnými podíly barevných komponentů, vzorky se zplstí ručně nebo na \"filcovacím přístroji\" a porovnají vizuálně (a případně kolorimetricky) s požadovaným odstínem hotové textilie.\n\nPodle způsobu vytváření směsi se dají rozeznávat výrobky vzniklé\n\nPro každou komponentu se používá jeden podávací stroj. Vlákna se zde rozvolní a přicházejí do zásobníku, ten se otevře po naplnění patřičným množstvím (podílem na směsi), vlákna padají na dopravní pás, který je vede k mísicí komoře a dále k mykacímu stroji. Tímto způsobem se melanžují mykané, vigoňové nebo poločesané příze.\n"}
{"id": "188283", "url": "https://cs.wikipedia.org/wiki?curid=188283", "title": "Urumči", "text": "Urumči\n\nUrumči (ujgursky ئۈرۈمچی [Ürümchi], čínsky 乌鲁木齐, pinyin \"Ürümqi, Wūlǔmùqí,\" český přepis \"Wu-lu-mu-čchi)\" je městská prefektura a hlavní město Ujgurské autonomní oblasti Sin-ťiang (新疆), která se nachází na severozápadě ČLR. Žijí v něm více než 3,1 milionu obyvatel.\n\nUrumči se nachází na úpatí východního Ťan-šanu, na západním úpatí pohoří Borohoro a východním úpatí pohoří Bogda-šan, jehož nejvyšší hora Bogda (5445 m) se nachází 55 km východně od města. Severně od města se rozkládá Džungarská pánev, na jihovýchodě pod svahy pohoří Bogda-šan se nachází Turfanská proláklina.\n\nZ geografického hlediska se jedná celosvětově nejvzdálenější velkoměsto od mořského pobřeží (jde o vzdálenost asi 2500 km od pobřeží Bengálského zálivu na jihu, asi 2550 km od pobřeží Žlutého moře na východě, asi 2660 km od pobřeží Severního ledového oceánu na severu). Ve vzdálenosti asi 320 km od města se nachází euroasijský pól nedostupnosti (místo položené nejhlouběji ve vnitrozemí).\n\nPro oblast je typické kontinentální podnebí – teplá suchá léta s průměrnou červencovou teplotou 24 °C a vlhké, studené zimy s průměrnými lednovými teplotami −16 °C. Roční teplotní průměr činí 5,4 °C, a průměrný roční úhrn srážek 273 mm.\n\nNedaleko města se nachází Mezinárodní letiště Urumči Diwopu. Železnice spojuje město s Pekingem na východě, s kazašskou Alma-Atou na západě a s Kašgarem na jihozápadě země. Město je také křižovatkou národních dálnic číslo 312 a 314.\n\n"}
{"id": "188285", "url": "https://cs.wikipedia.org/wiki?curid=188285", "title": "Sin City", "text": "Sin City\n\nSin City je americká komiksová série od autora a výtvarníka Franka Millera. Vypráví v (pro komiksy netradičním) noir stylu o tajemném městě v severozápadní Americe, které se sice úředně jmenuje \"Basin City\", (\"Říční město\"), ale všichni mu říkají jen \"Sin City\", \"Město hříchu\".\n\nSérie začala vycházet v roce 1991 a stala se jedním z nejvýznamnějších a nejlepších komiksů v historii. Komiks byl v roce 2005 zfilmován režisérem Robertem Rodriguezem (s hostujícím režisérem Quentinem Tarantinem a spolurežisérem Frankem Millerem, autorem komiksu) a měl v kinech relativní úspěch. Byly oznámeny i další dva díly s pracovními názvy \"Sin City 2\" a \"Sin City 3\".\n\n\n\n"}
{"id": "188288", "url": "https://cs.wikipedia.org/wiki?curid=188288", "title": "Poprad (řeka)", "text": "Poprad (řeka)\n\nPoprad ( \"Popper\", \"Poprád\") je řeka na severním Slovensku a v jižním Polsku. Na Slovensku protéká okresy Poprad, Kežmarok a Stará Ľubovňa a v Polsku Malopolským vojvodstvím. Jde o pravostranný přítok Dunajce, dlouhý 174,2 km (z toho 144,2 km na Slovensku). Povodí má rozlohu 2081 km² (z toho 1950 km² na Slovensku). Jde o tok III. řádu. Za pramenný tok je považována zdrojnice Hincov potok.\n\nPoprad skrze Dunajec a Vislu patří do úmoří Baltského moře a je v podstatě jedinou slovenskou řekou, která nepatří do povodí Dunaje (a úmoří Černého moře). Je to také říční systém s největším spádem na Slovensku (včetně Hincova potoka 1567 výškových metrů). Poprad je současně jedna z mála řek, které prolamují Karpatský oblouk.\n\nVzniká soutokem Hincova potoku a potoku Krupá, které se stékají v Mengusovské dolině ve Vysokých Tatrách v nadmořské výšce 1302,3 m. Protéká městy Svit, Poprad (největší na celém toku), Veľká Lomnica, Kežmarok, Spišská Belá (okolo), Podolínec a Stará Ľubovňa. Až k obci Čirč v okrese Stará Ľubovňa protéká jen územím Slovenska, nejprve Popradskou kotlinou, pak soutěskou mezi Spišskou Magurou a Levočskými vrchy a pak Spišsko-šarišským mezihořím.\n\nMezi Čirčem a Mníškom nad Popradom tvoří Poprad státní hranici s Polskem, kromě úseku u města Muszyna, kde je hranice od řeky odkloněna ve prospěch Polska. Hraniční úseky řeky mají délku 5 a 26 km, celkem tedy tvoří Poprad 31 z celkových 541 km slovensko-polské hranice. U Mníšku (379 m n. m.) definitivně opouští Slovensko a míří do lázeňského města Piwniczna-Zdrój. Po 25 km toku polským územím v úzkém, postupně se rozšiřujícím údolí, se mezi městy Stary a Nowy Sącz vlévá zprava do Dunajce (285 m n. m.). Větší část toku na polské straně vede (po něm nazvanou) chráněnou oblastí Popradzki Park Krajobrazowy.\n\n\nPrůměrný dlouhodobý průtok na státní hranici činí 22 m³/s. V Popradu v městské části Matejovce je to 3,31 m³/s (minimální je 1,10 m³/s a maximální je 243 m³/s).\n"}
{"id": "188291", "url": "https://cs.wikipedia.org/wiki?curid=188291", "title": "Geronimo", "text": "Geronimo\n\nApačský náčelník a šaman Geronimo, indiánským jménem Goyathlay nebo Gokhlayeh, \"Ten, který zívá\", zkráceně \"Zíval\", se narodil mezi léty 1820-25 na pomezí Arizony a Nového Mexika bedonkohejským rodičům, bojovníku Taklishimovi, \"Šedivému\", a ženě, kterou známe jen pod španělským jménem Juana. Byl údajně čtvrtým dítětem z celkem osmi sourozenců, čtyř chlapců a čtyř dívek. Většina z jeho bratrů a sester však byli spíše bratranci a sestřenice. Kromě Ish-ton byla jeho známou sestrou Nah-da-ste, která se stala jednou z manželek warmspringského náčelníka Nany (cca 1807-96). Na oplátku si Geronimo vzal Nanovu dceru Zi-yeh alias Kattie.\n\nTaklishim zemřel na nějakou vleklou chorobu v době, kdy byl Goyathlay ještě malý chlapec. Jeho žena Juana se pak už nikdy nevdala. První Geronimovou ženou byla Alopé, po její tragické smrti měl ještě nejméně osm manželek (Chee-hash-kish, Nana-tha-thtith, Zi-yeh, She-gha, Shtsha-she, Ih-tedda, Taz-ayz-Slath a Azul). S Chee-hash-kish měl náčelník syna Chappa a dceru Dohn-say, se Zi-yeh dceru Evu a s Ih-teddou, kterou v roce 1885 unesl z okolí meskalerské rezervace, dceru Lennu a syna Roberta.\n\nAčkoliv se Goyathlay účastnil všech významných bitev Čirikavů, známějším se stal až v 70. letech 19. století a úplně se proslavil až v letech 1885-86, kdy s hrstkou bojovníků unikal několika tisícům amerických a mexických vojáků.\n\nNáčelník zemřel 17. února 1909 na zápal plic. Způsobil si ho sám, neboť značně opilý spadl z koně do ledové vody a nastydl. Když Geronimo umíral, držel ho za ruku synovec Ace Daklugie. Ten se pak stal strážcem strýčkova odkazu a do značné míry i tvůrcem jeho legendy.\n\nSám Geronimo ve svém vlastním autorizovaném životopise, „Geronimo, His Own Story“, který na přelomu let 1905 a 1906 s pomocí synovce Ace Daklugieho nadiktoval školnímu inspektorovi S. M. Barrettovi, tvrdí, že se narodil v červnu 1829 v kaňonu No­doyohn ve východní Arizoně. Rezervační a vojenské záznamy upřesňují, těžko říci na jakém základě, datum narození na 16. června 1829. Přibližně v téže době se v encyklopediích (např. F. W. Hodge: Handbook of the American Indians ­ North of Mexico, Washington 1909) uvádělo, že apačský náčelník spatřil světlo světa v roce 1834 poblíž pevnosti Old Fort Tularosa v západním Novém Mexiku, možná i o něco jižněji nedaleko pramenů řeky Gily. Ačkoliv je rok 1834 nejméně pravděpodobný, dnes se dá říci, že i nemožný, můžeme se s ním jako vážně míněným údajem setkat ještě v knihách vydávaných v 50. letech 20. století a ojediněle i později.\n\nTak jak pokračovalo poznání apačské historie, posouval se i rok Geronimova narození a to směrem dopředu. Konkrétní datum se už zřejmě nikdy nezjistí, ale největší současní znalci Apačů se shodují v tom, že se náčelník musel narodit někdy mezi lety 1820 až 1825, případně krátce po roce 1820. K této domněnce je vede několik „nepřímých důkazů“ nebo chcete-li spekulací. Uveďme si alespoň dvě. Geronimův dědeček Mahko, největší vůdce bedonkohejských Apačů v jejich dějinách, zemřel někdy mezi lety 1815 a 1820, a jeho vnuk se narodil několik let po jeho smrti, což potvrzuje nebo naznačuje více pramenů. Bylo apačským zvykem nesouložit s těhotnou a kojící manželkou, což u jednoho dítěte představovalo dobu asi tří let; kdyby se Geronimo oženil v roce 1846 nebo 1847, jak tvrdí ve své autobiografii, nemohl mít v březnu 1851, kdy údajně došlo k masakru jeho rodiny, tři syny. Pokud by chtěl někdo namítnout, že se mu mohla narodit i dvojčata, není v silách žádného badatele to vyvrátit. Ale i pokud by se narodila, nejméně jedno z nich by dlouho nežilo. U Apačů a řady jiných indiánských kmenů se žena, porodivší dvojčata, na smrt vyděsila, neboť právě uvrhla na svůj lid zlé kouzlo. Jedno z narozených dětí bývalo brzy po porodu zabito, někdy i obě dvě a ve výjimečných případech, když šlo o opakovaný případ, i matka novorozeňat. Aby se vyhnula dalším komplikacím, zlikvidovala někdy, když to bylo možné a měla na to čas, rodička dvojčat jedno ze svých dětí sama a ukryla jeho tělíčko.\n\nDalším kontroverzním datem v náčelníkově životě je rok, v němž Mexičané zavraždili jeho ženu, syny a matku. Otevřte kteroukoli knihu vytištěnou v češtině a téměř každou s anglickým textem, v níž se píše o čirikavských Apačích a tedy i Geronimovi, a dočtete se, že v roce 1858 došlo u Kaskiyehu (apačský název pro presidio Janos) v severovýchodní Chihuahue k velkému masakru Bedonkohů. Žádný jiný primární zdroj krom Geronimových pamětí o této události nemluví, přesto ho považuje za věrohodný nejméně 90% autorů historických románů a přísně odborných děl. Nevíme, kde Geronimo rok 1858 sebral, nevíme vůbec, jakým způsobem vnímal čas a co mu říkal náš letopočet, nevíme také, jak na tom ve svých více jak osmdesáti letech byl s pamětí a na nic jiného spoléhat nemohl, protože neměl k dispozici žádné písemné ani jiné záznamy.\n\nZ úředních dokumentů, sonorských i chihuahuaských, vyplývá, že v roce 1858 se u Janosu žádné krveprolití neodehrálo. Jediná událost tohoto typu, již můžeme ztotožnit s Geronimovým popisem, se poblíž janoského presidia stala ráno 5. března 1851. Tehdy oddíly sonorského guvernéra José Maríy Carrasca (cca 1813 ­ červenec 1851; guvernér Sonory v l. 1850 ­ 51) napadly apačské tábory rozptýlené kolem Janosu. Oficiálním důvodem útoku na pokojné Apače, přicházející do Chihuahuy obchodovat, bylo podle Carrasca potrestání zlodějů dobytka, uloupeného u sonorské osady Bacerac. Skutečným motivem vpádu sonorských vojáků do Chihuahuy však byla pomsta.\n\nNa přelomu 40. a 50. let 19. století čelil mexický stát Sonora neustálým útokům čirikavských a Západních Apačů. V roce 1849 tu pobili na 187 lidí, o rok později 111 a od začátku roku 1851 do počátku března několik desítek dalších (do konce roku 1851 se počet zabitých Sonořanů zvýšil na 150, v následujících dvou letech povraždili Apači v Sonoře celkem 250 mužů, žen i dětí). Kromě toho 20. ledna 1851 porazili u Pozo Hediondo, Smrdutých pramenů, na hlavu 100­členný oddíl sonorské domobrany, přičemž zabili 26 vojáků a 46 jich zranili. Takovou pohanu Carrasco nemohl snést a chtěl co nejdříve dopadnout, pozabíjet a pozajímat jakékoli Apače, lhostejno zda vinné nebo nevinné.\n\nZpět k nájezdu Carrascových vojáků do Chihuahuy: Sonořanům se podařilo dorazit k Janosu, aniž je kdokoli, ať už obyvatelé predisia nebo Indiáni, zpozorovali. Ještě než dorazili k osadě, zaskočili nájezdníci sedm Apačů, z nichž dva zabili a pět zajali. Pár mil na západ od Janosu narazili vojáci na rančérií čokonénského náčelníka Yrigóllena a zabili tu všechny Apače, jimž se nepodařilo uprchnout. Kromě samotného Yrigóllena tu zahynulo sedm dalších jeho lidí, tři muži a čtyři ženy. Když vesnici Čokonénů zničili, pokračovali vojáci v pochodu na Janos. Cestou přepadli ještě nejméně jednu rančérii, kde usmrtili Arvizua, náčelníka janeroských Nedniů, a několik jeho soukmenovců. Celkem Sonořané na své trestné výpravě zabili 16 mužů a pět žen a zajali šest bojovníků a 56 žen a dětí. A to je celá pravda o strašlivém vraždění u Kaskiyehu. Je možné, že tu byli zabiti i další Apači, a tedy i Geronimovy děti, manželka a matka, ale oficiální hlášení velitelů tažení nezmiňuje žádné zabité děti. Navíc, a tady už se dostáváme k otázce Geronimovy kmenové příslušnosti, historici dosud nezjistili, že by u Janosu byl zabit nějaký Bedonkoh nebo Čihenn. A Geronimova rodina tehdy žila v smíšené, bedonkohejsko­čihennské tlupě náčelníka Mangase Coloradase. Z žádných písemných záznamů nemáme také potvrzeno, že by v březnu 1851 byli nějací členové této tlupy u Janosu. Opět vše stojí jen na Geronimově vyprávění.\n\nNáčelník prý svou rodinu pomstil o rok později, kdy se účastnil tažení spojených čirikavských kmenů do Sonory. Měl se tu vyznamenat v boji u města Arizpe, kde zabil mnoho nepřátel. Zde paměť starého válečníka úplně selhala. Je nadevší pochybnost potvrzeno, že Geronimo měl na mysli bitvu u Pozo Hediondo a tady se samozřejmě Sonořanům neměl ještě za co odplácet. V roce 1852 ani podle Geronima v roce 1859 se odvetná výprava všech Čirikavů do Sonory nekonala, nemáme o tom žádný důvěryhodný doklad.\n\nAbychom alespoň v základních obrysech pochopili, z jakého kmene poslední velký válečný náčelník Apačů pocházel, musíme si něco říci o Apačích jako celku. Apači patří k jižní větvi athabaské jazykové rodiny a právě na základě jazykové příbuznosti byl \"kmen\" Apačů víceméně uměle sestaven americkými lingvisty a dalšími učenci 19. století. Pomineme­-li jazykově poněkud vzdálenější Navahy a Kiowa Apače, pak se společenství apačských \"národů\" v 19. století skládalo z pěti velkých kmenových skupin. V Texasu žili Lipanové, v jižním Novém Mexiku, přilehlých oblastech Texasu, v Chihuahue a Coahuile Karlem Mayem zpopularizovaní Meskalerové, v severním Novém Mexiku a jižním Coloradu Jicarillové, západně od Meskalerů, v Novém Mexiku, jihovýchodní Arizoně a severní Chihuahue Čirikavové a na západ od nich nejpočetnější apačské seskupení, pět nezávislých skupin (Apači z White Mountains, San Carlosové, Cibecuové, Jižní Tontové a Severní Tontové), které dnes známe pod společným názvem Západní Apačové.\n\nJak už bylo naznačeno, Geronimo patřil k poměrně komplikované skupině čirikavských kmenů a odtud pramení i zmatek, panující kolem jeho zařazení ke konkrétní tlupě. Opět Čirikavové jsou badateli a americkou administrativou uměle vytvořeným kmenem, který ve skutečnosti neexistoval. Vlastními Čirikavy jsou jen skupiny Čokonénů neboli Středních Čirikavů a úzce příbuzní Bedonkohové a Nednijové (Jižní Čirikavové). Tzv. Východní Čirikavové vlastním jménem Čihennéové (tlupy Warm Spring, Mimbreňo a s jistou výhradou i Mogollon) mluví poněkud odlišnou řečí, velmi podobnou meskalerštině, a velmi ostře odmítají být považováni za Čirikavy. Nicméně mezi Čihenny a vlastními Čirikavy existovalo válečné a politické spojenectví; všechny tlupy byly provázány i četnými vzájemnými sňatky.\n\nGeronimo se narodil v tlupě Bedonkohe, která vznikla někdy v 18. století odtržením od předků Nedniů v severní Chihuahue, smíšením s jutoaztécky mluvícími kmeny v oblasti severního Mexika a odstěhováním na sever, do východní Arizony, kde žili až do Mahkoovy smrti. Nicméně příbuzenské pouto mezi Bedonkohy a Nedniji přetrvalo až do rezervačního období. Někteří američtí historici píší o Bedonkozích dokonce jako o \"Bedonkohe Nde­nda­i\". Protože se Geronimo narodil v době, kdy se Bedonkohové spojili s lidem mimbreňského náčelníka Mangase Coloradase, považují ho mnozí spisovatelé za Mimbreně. Jeho první manželka Alopé byla zřejmě Nednijka a jelikož Apači většinou uznávali matrilokalitu, tj. muž následoval svou ženu (pokud jich neměl současně víc z různých kmenů, potom se vše řídilo první manželkou nebo tou, kterou si vzal dřív), odešel k jejímu lidu a stal se členem její tlupy, mohl být považován i za Nedniho. I když Geronimo nikdy svou ženu nenásledoval, žil si kde chtěl a kde to pro něho bylo výhodné. S Nedniji ho pojilo i další pouto: Juh, náčelník Janerů, severní části Nedniů, měl za druhou nebo třetí manželku Geronimovu sestřenici, což bylo u Apačů totéž jako sestra, Ish­ton. Geronimo u Juhova lidu často pobýval a účastnil se s Nedniji mnoha nájezdů a bitev s Mexičany a Američany. Nejméně dvě náčelníkovy ženy, Zi­yeh a Ih­tedda, byly Meskalerky a snad proto o něm současná kulturní specialistka z meskalerské rezervace, Donna Stern­Mc Faden, mluví jako o \"našem bývalém náčelníkovi\". V posledních letech svého života žil Geronimo, spolu se všemi přežilými Čirikavy, na území komančsko­kiowské rezervaci u Fort Sillu v Oklahomě. Někteří z čirikavských vysídlenců odešli v letech 1911 ­ 1913 do rezervace Meskalerů v Novém Mexiku, Geronimo a desítky dalších zůstali v Oklahomě a dnes jsou jejich potomci známí jako Fort Sill Apači. Takže než starý nantan v roce 1909 zemřel, stihl být ještě Fort Sillem. A aby zmatku nebylo málo, občas bývá Geronimo označován i za Mogollona, neboť ačkoliv to není pravda, Bedonkohové a Mogolloni jsou ve starších pracích a dokumentech ztotožňováni.\n\nV knihách vystupuje Geronimo buď jako neohrožený a statečný bojovník, ochraňující a mstící svůj lid, prostě jako vzor všech apačských ctností, nebo jako vyložený zlosyn, vraždící bělochy na potkání. Málokde se ale setkáme s tím, co si o svém \"národním hrdinovi\" mysleli samotní Apači. Podíváme-li se na zápisy vyprávění Geronimových současníků, tu se nám rekův obraz prokresluje a zároveň komplikuje. Náčelníkovi nejbližší příbuzní jako synovec Ace Daklugie, syn Juha a Ish­ton, vynášejí Geronima do nebe a odmítají jakoukoli kritiku. Potomci některých Geronimových nejbližších spolubojovníků, Nachiseho, Yahe­chula, Stoupajícího kouře, nebo Chihuahuy, tvrdí, že nejstatečnější Apač všech dob se v několika bitvách zachoval jako naprostý zbabělec a jako příklad uvádějí jeho chování v boji s mexickou pěchotou v dubnu 1882. Geronimo se prý před vojáky, celý strachy bez sebe, schovával v jeskyni spolu s malými dětmi, dokud ho odtud nevysvobodil Yahe­chul a Chihuahua, kteří postříleli většinu mexických důstojníků a tím vojáky zahnali na útěk. A nedosti na tom, Geronimo dokonce navrhoval ostatním válečníkům, aby opustili ženy a děti, nechali je na pospas Mexičanům a utekli do hor.\n\nNejbližší Geronimův spolubojovník a spoluvelitel jeho tlupy Nachise (také Naiche, Nachez), syn náčelníka Cochise, na svého staršího druha silně skrytě žárlil. Vadilo mu hlavně to, že starý Bedonkohe má na rozdíl od něho šamanské schopnosti. Geronimo nebyl nikdy velkým náčelníkem, jen vůdcem proměnlivé družiny válečníků z různých čirikavských skupin a jejich rodin. Skuteční dědiční nantanové mu záviděli vliv, který měl na jejich mladé bojovníky, a štvalo je, že jim je odvádí a \"kazí„. Odtud možná pramení pomluvy o Geronimově zbabělosti, nesmyslné krutosti a dalších nepěkných vlastnostech. Názory “šlechtické vrstvy\" mezi Čirikavy vyjádřila Nachisova dcera Amelia: \"… Geronimo nebyl vůbec velký muž. Neslyšela jsem o něm nic dobrého. Lidé neříkají, že dělal dobře (S. Robinson)„.\nMnozí Čirikavové, hlavně ti smíření s porobou, toužící žít v míru a klidu, náčelníka nenáviděli. Kvůli němu a jeho nájezdům je vojáci zabíjeli, věznili, šikanovali a nakonec odvezli do vyhnanství na Floridu. Byli ale i tací, kteří mu po letech odpustili. Meskaler Charlie Smith, jehož v roce 1885 jako malého chlapce zajali a unesli Geronimovi bojovníci, po letech vypověděl: “ … vojáci zabíjeli ženy a děti (v odvetu za akce Geronimovy tlupy) … Byly časy, kdy jsem za to Geronima nenáviděl…; když jsem byl starší, poznal jsem, že neměl jinou volbu\". Geronima neměli vůbec rádi Západní Apači. Jejich bojovníci sloužili ve velkém počtu jako zvědové v americké armádě a Geronimovi bojovníci jich poměrně dost zabili. Taipe, Apač za skupiny White Mountains, o Geronimovi soudil takto: \"Byl ze všech nejvychytralejší. … Byl to velký kouzelník, ale také zlý. Když se mu přiblížili pronásledující vojáci a některé dítě začalo najednou křičet, zakroutil mu krk (H. Ingstad)\".\n\nCo se týče významu Geronimova odboje, tady se nespleteme, když řekneme, že v kontextu apačských dějin a válek byl spíše symbolický. Pár válečníků, jimiž náčelník disponoval, nemohlo nic zásadního změnit. Navíc v době, kdy už se většina Apačů vzdala a podvolila nevyhnutelnému. Přesto dokázal neuvěřitelné věci, jen v roce 1885 pobilo jeho 34 bojovníků a osm starších chlapců v Mexiku a USA na 200 lidí (75 amerických občanů, 12 apačských scoutů, 10 amerických vojáků a kolem stovky Mexičanů). Toto číslo zvláště vynikne, když ho porovnáme se ztrátami Geronimovy tlupy: ta přišla během celého tažení jen o šest mužů, dva chlapce, ženu a dítě.\n\nGuvernér mexického státu Sonora v roce 1886 tvrdil, že Geronimova tlupa pozabíjela 500 až 600 Mexičanů během posledních pěti měsíců jejího řádění.\n\nPokud si američtí důstojníci a úředníci mysleli, že zajetím a uvězněním Geronima končí problémy s Apači, pak se mýlili. Už v roce 1887 se vzbouřilo v Arizoně několik apačských zvědů, které vedl proslulý Apač Kid, jeden z nejslavnějších indiánských psanců. O dva roky později byl se svými druhy sice dopaden, ale při převozu do vězení zneškodnili apačští rebelové své strážce a uprchli do hor. Mnozí byli chyceni a pověšeni, Apač Kid, ukrytý v Mexiku, však terorizoval pomezí Sonory a Arizony dlouhá léta. V roce 1890 utekli z arizonské rezervace San Carlos další Apači a zase začalo docházet k olupování a vraždám civilistů. V témže roce téměř do jednoho vyhladili poslední svobodní Nednijové ukrytí v Sierra Madre v sonorském pohoří Espuelas skupinu francouzských zlatokopů. Dva roky nato se sierramadreští Nednijové smíšení s apačskými uprchlíky z Arizony pustili do napadání mormonských usedlostí v Sonoře. Téměř každý následující rok bylo v Sonoře zaznamenáno několik vražd a nájezdů spáchaných divokými Apači. Poslední krvavý incident se stal pravděpodobně v roce 1934, kdy mexičtí rolníci a dobytkáři v průsmyku Cumpas dopadli a postříleli čtyři apačské ženy a jednoho bojovníka. U mrtvých Indiánů nalezli několik čerstvých skalpů, ještě předtím tato minitlupa na úspěšném nájezdu uloupila nějaký dobytek a okradla a zabila několik lidí.\n\nPotíže byly i s Meskalery v Novém Mexiku. Posledního bělocha, mladého a zbrklého kovboje jménem Don McLane, zastřelil v lednu 1908 poblíž meskalerské rezervace bojovník Kedinchin.\n\nNež přikročíme k diskusi o Geronimových \"modrých očích\", vyrovnejme se krátce a snad jednou provždy s plky o tom, že Mayův Vinnetou je vlastně romantizovaný Geronimo. V jakémsi doslovu ke třetímu dílu Vinnetoua Karel May napsal: \"Jednotlivé kmeny ztratily ponenáhlu pocit sounáležitosti, který jim byl pracně Vinnetouem vštípen, a vyčerpávaly se krvavými, neprospěšnými válkami s bledými tvářemi. Jména náčelníků Kočize (Cochise), Vittorio (Victorio), ale zvláště Geronimo z kmene Čirikahua jsou zapsána jen krvavým písmem v dějinách západní části Spojených států\".\n\nA to je poprvé a naposledy, co se May zmínil o Geronimovi. Jen velký fantasta nebo člověk něčím omámený by z těchto dvou vět mohl vyvodit onu šílenou konstrukci, kterou nás čeští ale i někteří němečtí publicisté a spisovatelé straší už celá desetiletí. Karel May svého Vinnetoua vymyslel nejpozději v polovině 70. let 19. století a v té době o Geronimovi, který se proslavil až po roce 1880, nevěděli nic nebo jen pramálo ve Spojených státech, natožpak v Evropě. Navíc Vinnetou je Meskaler a ne Čirikava. Pokud už se May inspiroval nějakým apačským náčelníkem, mohl by to spíše být meskalerský nantan Gian-na-the (viz podoba s výrazem Vin-ne-tou), ale to už se pouštíme na tenký led nepodložených spekulací.\n\nS historkou o náčelníkových modrých očích vyrukoval v roce 1906 ve svém díle \"Lives of Famous Chiefs\" (Životy slavných náčelníků) baptistický pastor a historik Norman B. Wood. V kapitole věnované Geronimovi Wood popisuje i průběh své osobní schůzky se starým náčelníkem ve Fort Sillu v dubnu 1905. Historik zastihl objekt svého zájmu na vlakovém nádraží. Živoucí mýtus Západu tu čekal na vlak, jenž ho měl dopravit na návštěvu k jeho příteli, vrchnímu náčelníku Komančů Quanahu Parkerovi. Byl oblečen jako dokonalý gentleman \"v dobře padnoucím modrém plátěném civilním obleku \". Když mu pastor vysvětlil, oč mu jde, že si chce jen popovídat, Geronimo, který dávno pochopil zákony byznysu a tvrdě pracoval na své popularitě, s rozhovorem souhlasil. V domě tlumočníka George Wrattena, kam se oba muži odebrali, pak veliký Čirikava spisovateli poskytl kýžené interview. Během 90minutové družné besedy si Wood náčelníka dokonale prohlédl. Ve své knize popsal podrobně jeho rysy, přičemž nejzajímavější mu připadaly Apačovy oči, \"které jsou ostré a jasné a výrazně modré, což je velmi vzácné mezi Indiány\".\n\nV žlutém plemeni, k němuž především náležejí severoameričtí Indiáni, se modrá nebo šedá barva očí objevuje jen výjimečně; u Čirikavů byla zaznamenána jen u náčelníka Chihuahuy, a o tom se říkalo, že je alespoň částečně mexického původu. Geronimo představuje téměř ukázkový typ svého lidu, tedy Athabasků, kteří mají k asijským šikmookým národům ze všech indiánských etnik asi nejblíž (blíž jsou snad jen Eskymáci), neboť do Ameriky přišli ze Sibiře jako poslední. Nikdo o něm nikdy neslyšel, že by jeho krev nebo krev jeho předků byla smíšená. Sám Geronimo na přímý Woodův dotaz, kterého modře zbarvená duhovka jeho společníka fascinovala, zda je čistokrevný Indián, rezolutně odpověděl, že ano.\nVšichni ostatní lidé, vojáci, novináři, cestovatelé, agenti, malíři aj., kteří se s Geronimem osobně setkali, si však u něho modrých očí nepovšimli. Naopak většina z nich uvádí, že starý rudý \"lotr\" měl oči velice tmavé. Například generál Nelson A. Miles napsal v roce 1897 ve svých \"Personal Recollections\", že náčelník \"měl jasné, nejostřejší tmavé oko, které jsem myslím kdy viděl …\".\nZáhadu Geronimových modrých očí patrně už nikdy nerozluštíme. Nabízejí se různá vysvětlení. Někdo soudí, že Wood nebyl při svém setkání s náčelníkem zcela při smyslech, nebo, že v Apačových očích odráželo slunce jeho výrazně modrý oblek. Někteří odborníci připouštěji, že se barva lidských očí se léty může změnit, ale diví se, proč si toho povšiml jen jediný člověk.\n\nMudrování nad Geronimovými \"kukadly\" přišlo v americké odborné veřejnosti na přetřes naposledy v roce 1999 v podzimním čísle Burroughs Bulletinu v souvislosti s kritickým rozborem románu The War Chief od Edgara Rice Burroughse (1875 ­ 1950; mimo jiné autor slavné série románů o Tarzanovi), v němž mimo jiné vystupuje i Geronimo. A vystupuje tu jako velekladný hrdina, neboť Burroughs sloužil v mládí jako příslušník 7. kavalerie v Arizoně a Apače dobře znal a obdivoval se jim. E. R. Burroughs nahlížel, když sbíral materiál pro své romány The War Chief (1927) a Apache Devil (1933) do Woodovy knihy a bůhvíproč uvěřil jeho popisu náčelníkových očí.\n\nVojenští plánovači použili kódové jméno \"Geronimo\" pro pojmenování operace, při které byl v roce 2011 zabit vůdce al-Kájda Usáma bin Ládin, ale kódový název popudil některé severoamerické Indiány a jejich příznivce. Po protestech byla Operace Geronimo dodatečně pojmenována „Neptunův trojzubec“ (Neptune's trident). Geronimův pravnuk řekl Senátní komisi pro záležitosti Indiánů: „Pojmenování útoku, při kterém byl zabit bin-Ládin, \"Geronimo\" je pobuřující útok nebo chyba. A z odtajněných vojenských záznamů je zřejmé, že vojáci používali jméno Geronimo pro označení operace i pro bin-Ládina samotného.“\n\n"}
{"id": "188293", "url": "https://cs.wikipedia.org/wiki?curid=188293", "title": "Branislav Pupala", "text": "Branislav Pupala\n\nBranislav Pupala (* 1965) je slovenský vysokoškolský profesor v oboru pedagogiky.\n\nBranislav Pupala je absolventem Filozofické fakulty Univerzita Komenského v Bratislavě. Jako vysokoškolský učitel působí od roku 1993, profesorem byl jmenován v roce 2006. V současnosti (2007) je profesorem Katedry předškolní a elementární pedagogiky na Trnavské univerzitě v Trnavě. Je zakladatelem Centra pedagogického výzkumu Slovenské akadémie věd v Bratislavě, kde je od roku 2011 samostatným vědeckým pracovníkem.\n\n"}
{"id": "188298", "url": "https://cs.wikipedia.org/wiki?curid=188298", "title": "Tegucigalpa", "text": "Tegucigalpa\n\nTegucigalpa (zkráceně \"Tegus\") je hlavním městem Hondurasu a žije zde 1,2 milionu obyvatel (2006). Leží v nadmořské výšce 990 metrů. Název města pochází z výrazu \"Taguz-galpa\" indiánského jazyka Nahuatl a lze jej přeložit jako „\"stříbrné kopce\"“.\n\n\n"}
{"id": "188299", "url": "https://cs.wikipedia.org/wiki?curid=188299", "title": "Jižní Džuba", "text": "Jižní Džuba\n\nJižní Džuba ( ) je region (gobolka) na jihu Somálska. Hlavním městem je Kismaayo. Název je odvozen od řeky Džuba, která v tomto regionu pramení. Sousedí se somálskými regiony Střední Džuba a Gedo, Keňou a Indickým oceánem.\n\nTento region se dělí na 4 oblasti:\n"}
{"id": "188301", "url": "https://cs.wikipedia.org/wiki?curid=188301", "title": "Bitva u Little Bighornu", "text": "Bitva u Little Bighornu\n\nBitva u Little Bighornu je událost (někdy také nazývaná jako Bitva na Mastné trávě, anglicky \"The Battle on the Greasy Grass\" nebo Custerův poslední boj, anglicky \"Custer’s Last Stand\"), která byla střetnutím mezi armádou Spojených států amerických a válečníky indiánských kmenů Lakotů, severních Šajenů a Arapahů, která se odehrála dne 25. června 1876 v Montaně v USA.\n\nVojáky 7. kavalerie (7. jízdní pluk) vedl podplukovník George Armstrong Custer. Indiáni útočili pod vedením náčelníka Oglalů Splašeného koně a náčelníka Hunkpapů Žluče. Střetnutí se pasivně zúčastnil rovněž duchovní vůdce Lakotů Sedící býk. Bitva skončila katastrofální porážkou Custerových oddílů. Jde o jedno z nejznámějších a nejkrvavějších střetnutí mezi indiány a bělochy, které bylo zvěčněno v řadě literárních děl, byť jeho reálný význam nebyl příliš velký. Jediný, kdo z Custerova oddílu bitvu přežil, byl kůň Komanč, který se později stal doživotním čestným členem nové 7. kavalerie a podle zvláštního rozkazu ho nikdo nesměl osedlat nebo na něm dokonce jezdit.\n\nUSA získaly na Mexiku území na západě Severní Ameriky. Brzy zde vyrostla města, ale s tím se objevil problém. USA chtěly postavit železnice k těmto novým osadám, ale mezi osady a východ světadílu se vklínila rezervace přidělená Indiánům na věčné časy a ta by musela být objížděna dlouhou oklikou vedoucí jižním směrem. Navíc bylo na území Siouxů nalezeno zlato. Tím byl nad Siouxy vyhlášen konečný ortel. Smlouva se Siouxy šla stranou. Zlato bylo důležitější. Indiáni se o tom dozvěděli a schopný šaman Sedící býk sjednotil několik kmenů Siouxů. Rozhodl se postavit na odpor a nenechat se zahánět do stále menších rezervací.\n\nWashington vyslal generály Terryho, Gibbona a Crooka, aby Indiány porazili. Generálové svého nepřítele podceňovali. Dostali totiž z Washingtonu zprávy, že povstalců je nanejvýš dva tisíce. Generál Terry se setkal s generálem Gibbonem západně od Little Big Hornu. Crook narazil na Siouxy u Bighornu. Crook Indiány odrazil, ale měl příliš velké ztráty na to, aby mohl v boji pokračovat, a proto se stáhl zpět. Terry a Gibbon čekali na Crooka, ale když nedorazil, vyslali na průzkum sedmou kavalérii pod vedením podplukovníka George Armstronga Custera (někdy se u něj setkáme s titulováním generál, protože za americké občanské války zastával dočasně pozici generála milice). Custer hrdě odmítl nabídku generála Terryho, že mu bude přiděleno ještě 300 mužů a 10 předchůdců dnešních kulometů. Custer se vydal k Little Big Hornu. V jedné indiánské vesnici napadl pokojnou indiánskou slavnost, tím na sebe upozornil a Indiáni proti němu poslali menší skupinu bojovníků.\n\nCuster rozdělil svou armádu na tři části, chtěl v menším provést to, co chystali generálové. Custer ale nestihl dokončit obklíčení, Indiáni už 7. kavalérii napadli. První se s indiány střetl major Marcus Reno, chvíli držel své postavení, ale poté byl donucen se stáhnout na kopec za své postavení. Indiáni odjeli od Rena pryč a zamířili k ostatním skupinám. Custer byl překvapen indiánským útokem, považoval Indiány za méněcenné protivníky, které se svou kavalérií snadno smete, ale nyní byla jeho skupina zničena. Z Custerových skupin přežila pouze ta Renova, kterou z nepřátelského území vysvobodil Terry. Terrymu již zřejmě došlo, že Crook byl poražen a proto se s Gibbonem vrátili. Siouxům vítězství moc nepomohlo, jelikož generálové se vrátili s posilami a Siouxy porazili. Podplukovník Custer byl oslavován jako hrdina, což si vždycky přál, i když podle většiny historiků udělal zásadní omyly, jako rozdělení armády na tři části, vyvraždění indiánské slavnosti a odmítnutí posil.\n\nV současnosti (2019) se na místě bitvy nachází památník (anglicky \"Little Bighorn Battlefield National Monument\") a hřbitov vojáků 7. kavalerie. \n\n\n\n\n"}
{"id": "188304", "url": "https://cs.wikipedia.org/wiki?curid=188304", "title": "Kašgar", "text": "Kašgar\n\nKašgar (ujgursky قەشقەر, \"Qäshqär,\" čínsky 喀什, pinyinem \"Kaxgar, Kāshí,\" český přepis \"Kcha-š')\" je největším městem západní části čínské autonomní oblasti Sin-ťiang (新疆) a žije zde přibližně půl milionu obyvatel. Město leží na západním okraji pouště Taklamakan a z historie je známé jako jedna ze zastávek (oáz) na Hedvábné stezce. Má status městského okresu a je centrem stejnojmenné prefektury.\n\nMěsto je významným centrem muslimského obyvatelstva západní Číny. Zdejší mešita Id Kah (ujgursky ھېيتگاھ مەسچىتى, Heytgah mäsčiti, čínsky 艾提尕尔清真寺, pinyin \"Yìtí Gǎ'ěr Qīngzhēnsì,\" český přepis \"I-tchi ka-er čching-čen-s')\" z 15. století pojme 10 až 20 tis. věřících a je největší v Číně.\n\nBlízko města se nachází letiště Kašgar.\n\nZe severovýchodu do města přichází železniční trať Turfan – Kašgar, která je napojena v Turfanu na železniční trať Lan-čou – Sin-ťiang a tím připojuje Kašgar k celostátní železniční síti. Na jihovýchod vede z Kašgaru železniční trať Kašgar – Chotan do Chotanu.\n\n"}
{"id": "188309", "url": "https://cs.wikipedia.org/wiki?curid=188309", "title": "Blodwyn Pig", "text": "Blodwyn Pig\n\nBlodwyn Pig byla britská rocková skupina založená Mickem Abrahamsem po jeho odchodu z Jethro Tull v roce 1968 (Abrahams odešel pro velké rozepře s vedoucím skupiny J. Tull, Ianem Andersonem). Blodwyn Pig hráli ve složení Abrahams (kytara a zpěv), Jack Lancaster (saxofon), Andy Pyle (baskytara) a Ron Berg (bicí).\n\nSkupina nahrála dvě alba, \"Ahead Rings Out\" v roce 1969 a \"Getting To This\" v roce 1970. Obě alba se umístila ve spodní polovině britské hitparády \"Top Ten\". Na prvním albu hráli \"heavy blues-rock\", s kořeny v rhytm and blues britské hudební scény 60. let, ze které vzešly skupiny jako the Yardbirds, Free a také Led Zeppelin.\nSingl \"Summer Day\" z \"Ahead Rings Out\" se dostal do žebříčku.\n\n„Ahead Rings Out“ (EMI), znovu vydané CD v roce 2006:\n\n\n"}
{"id": "188311", "url": "https://cs.wikipedia.org/wiki?curid=188311", "title": "Francouzsko-indiánská válka", "text": "Francouzsko-indiánská válka\n\nFrancouzsko-indiánská válka je označení té části sedmileté války, která se odehrávala na severoamerickém bojišti. Střetly se v ní Spojené království a Francie podporované svými indiánskými spojenci.\n\nNapětí mezi anglickou a francouzskou stranou eskalovalo již roku 1754 menšími srážkami. Zpočátku kvůli nejednotnosti britských koloniálních a královských institucí (každá kolonie měla vlastní kongres a guvernéra, kteří rozhodovali o nasazení koloniálních milic a prostředků) měla navrch francouzská strana. Roku 1755 byla zorganizována výprava pod velením generála Braddocka (které se zúčastnil i George Washington), která měla za úkol obsadit francouzskou pevnost Duquesne v údolí Ohia. Expedice však skončila katastrofou nedaleko řeky Monongahely. Celé dva pluky včetně pomocných milic byly rozprášeny Francouzi a indiány útočícími ze zálohy. Generál Edward Braddock byl smrtelně raněn.\n\nV roce 1756 připlul s posilami do Ameriky markýz de Montcalm. Dobytím pevností Oswego u Ontarijského jezera a pevnosti William Henry u jezera Jiří zajistil Francouzům důležité strategické pozice. Ale koncem roku 1757 se britské královské a koloniální síly konečně zorganizovaly, což jim umožnilo využít obrovské přesily lidských zdrojů a hospodářských prostředků, kterou anglické kolonie nad francouzskými měly. Britské kolonie měly v té době více než 1,5 milionu obyvatel, zatímco Nová Francie jen asi 80 000. Britské královské pluky a koloniální milice se v roce 1758 vylodily u francouzské pevnosti Louisbourg, která měla chránit vjezd do zálivu sv. Vavřince, a dobyli ji (podruhé, poprvé byla dobyta roku 1745, ale byla Francii vrácena), čímž definitivně odřízly Novou Francii od dodávek z mateřské země.\n\nVálka však ještě zdaleka neskončila: 8. července 1758 připravil Montcalm zdrcující porážku 5x silnější britské armádě v bitvě u Carillonu. Nicméně i přes toto skvělé vítězství musel stále ustupovat. V srpnu 1758 ztratili Francouzi další důležitý opěrný bod Fort Frontenac, což byla malá pevnost na břehu Ontarijského jezera, jedno z center obchodu s jezerními kmeny. Právě v klíčovém roce 1758 ztratila Nová Francie podporu větší části Indiánů, kteří byli oslabeni epidemiemi a mnoho z nich uzavřelo s Angličany dohodu zvanou smlouva z Eastonu (říjen 1758).\n\nV létě 1759 zamířila proti proudu řeky Sv. Vavřince invazní armáda asi 8 000 Britů. Montcalm nejprve ještě odrazil britský pokus o vylodění u Montmorencyho vodopádů, nicméně vzápětí poté se vylodily jednotky generála Wolfa u Quebecu a zvítězili nad Francouzi v bitvě na Abrahamových plánich nedaleko města. Generálové Wolfe i Montcalm byli v bitvě smrtelně raněni.\n\nPádem Montrealu roku 1760 francouzská nadvláda nad Novou Francií přestala fakticky existovat. Válka skončila zánikem Nové Francie, kterou zcela ovládly britské jednotky.\n\nV listopadu 1762 se emisaři tří panovníků – Ludvíka XV., Jiřího III. a Karla III. dohodli na mírové dohodě. Francie postoupila Velké Británii Kanadu (Louisianu předala svému spojenci Španělsku), uznala ztrátu Akádie (bez ostrovů Saint Pierre a Miquelon), ztratila Grenadu a Grenadiny. Francii byly vráceny Martinik, Guadeloupe, La Désirade a Marie-Galante. Britové slíbili vyklidit Havanu a Španělé postoupili Velké Británii Floridu. Na začátku prosince projednával anglický parlament tyto články a zazněly zde i kritické ohlasy. Přesto však byla smlouva podepsána v Paříži dne 10. února 1763.\n\n"}
{"id": "188318", "url": "https://cs.wikipedia.org/wiki?curid=188318", "title": "Zdeněk Altner", "text": "Zdeněk Altner\n\nZdeněk Altner (3. října 1947 – 7. listopadu 2016) byl český advokát známý především díky právnímu zastupování ČSSD, které vyhrál spor o stranické sídlo – Lidový dům.\n\nAbsolvoval Právnickou fakultu Univerzity Karlovy a poté pracoval jako podnikový právník. Po roce 1989 se stal advokátem, zároveň působil jako správce konkurzní podstaty (insolvenční správce). Ze seznamu advokátů byl vyškrtnut v lednu 2011 po kárném řízení v souvislosti se sporem s ČSSD, oprávnění vykonávat činnost insolvenčního správce mu ze zákona zaniklo ke konci roku 2009. K 1. dubnu 2016 byl hlášen k trvalému pobytu na adrese obecního úřadu v Třebotově, podle vyjádření Altnera se tak stalo proti jeho vůli.\n\nDo roku 2000 byl konkurzním správcem společnosti OSAN, než byl soudem odvolán na žádost věřitelů. Těm se nelíbilo, že místo placení vedl údajně nesmyslné spory, a to i na zcela nepatrné pohledávky, za které prý měl spřízněným advokátům zaplatit více než 100 milionů Kč. Mělo jít o 30 000 žalob. Ještě před svým odvoláním většinu pohledávek prodal slovenské společnosti Ecomedia. Podle Aktuálně.cz si původně na pomoc se zpeněžením konkurzní podstaty najal společnost Coex, ale později i advokáta Zdeňka Hájka, kterému za to zaplatil 5,4 milionu Kč (Hájkovi navíc poskytovala poradenství společnost Alba, řízená Altnerovou přítelkyní a v danou dobu sídlící na adrese Altnerovy advokátní kanceláře). Nástupce ve funkci konkurzního správce na něj proto podal žalobu a Městský soud v Praze Altnerovi na náhradě škody, úmyslně způsobené tímto neúčelným vynakládáním finančních prostředků společnosti v konkurzu, a na soudních výlohách uložil zaplatit celkem 5,6 milionu Kč. Tuto pohledávku později získal advokát Jan Vondráček, který po Altnerovi už vymáhal dalších 5,8 milionu Kč jako náhradu za další škodu způsobenou v pozici konkurzního správce společnosti OSAN. Jako konkursní správce OSAN měl také úzké vazby na pozdějšího místopředsedu ČSSD a ministra financí Iva Svobodu a jeho spolupracovnicí Barborou Snopkovou, kterým zprostředkovaně zadal zakázku spojenou s OSAN.\n\nV roce 2013 byl Altner zatčen v Německu na základě evropského zatýkacího rozkazu v souvislosti s jinou, slovenskou kauzou z konce 90. let, kdy český právník působil jako správce konkurzní podstaty jedné z firem podnikatele Ivana Matušíka. Tehdy čelil stíhání za maření konkurzního řízení, protože neměl odevzdat všechny účetní doklady. V březnu 2016 byl Altner znovu v pátrání. V roce 2014 byl vydán na Slovensko, kde strávil 5 měsíců v útěkové vazbě a byl nepravomocně odsouzen k nepodmíněnému trestu odnětí svobody v délce 6 měsíců.\n\nAltner byl obžalován ze zpronevěry za své působení v roli konkurzního správce v případě živnostníka Antonína Škrdlanty, když místo výplaty věřitelů si měl v letech 2004 až 2010 z účtu Škrdlanty vybrat v hotovosti 958 tisíc korun, které si měl nechat pro sebe. Od listopadu 2015 do dubna 2016 byl na policejním seznamu hledaných osob, když se v této věci vyhýbal policejním úkonům i soudu.\n\nNejznámější Altnerovou aktivitou bylo právní zastupování ČSSD. Té (prostřednictvím společnosti Cíl) v roce 2000 až u Ústavního soudu definitivně vyhrál spor o vlastnictví Lidového domu, tradičního stranického sídla, když předchozí soudy rozhodovaly opačně. Mandátní smlouvu s ním v roce 1997 za stranu podepsal její tehdejší předseda Miloš Zeman a později k ní prý přistoupili i advokáti Zdeněk Hájek a Václav Halbich. Podle smlouvy měl v případě úspěchu získat mj. deset procent hodnoty Lidového domu, strana mu vyplatila původně jen 16,8 milionu Kč a zbývající sporné dvě třetiny z celkové částky dala do soudní úschovy, neboť ji tehdy požadovali také druzí dva advokáti. Altner kromě toho podal na ČSSD žalobu za další nárok z mandátní smlouvy, dlužné nájemné Lidového domu, a Obvodní soud pro Prahu 1 mu v roce 2004 z tohoto titulu přiznal 18,5 milionu Kč spolu s úroky z prodlení a smluvní pokutou. Smluvní pokuta tvořila 0,3 % za každý den prodlení, což tehdejší předseda Jiří Paroubek odmítl, protože taková výše měla být v rozporu s dobrými mravy.\n\nAltner své celkové nároky v červnu 2006 vyčíslil na minimálně 17,5 miliardy Kč, kvůli dluhu podal několik neúspěšných návrhů na prohlášení konkurzu ČSSD, trestních oznámení a často se také obracel na Ústavní soud. Zároveň ale sám čelil trestním oznámením a také stížnostem k České advokátní komoře, která jej nakonec v kárném řízení roku 2011 kvůli porušení povinnosti mlčenlivosti, neboť měl neoprávněně zveřejňovat informace, které se při zastupování klienta dozvěděl, vyškrtla ze seznamu advokátů. Odvolací Městský soud v Praze pak na konci března 2016 pravomocně potvrdil původní rozhodnutí z roku 2004 co do jistiny a smluvní pokuty, žalobu zamítl pouze pro úroky z prodlení. ČSSD mu tak musela za právní služby zaplatit ještě 18,5 milionu Kč spolu se smluvní pokutou, která od roku 2000 činila dalších více než 318 milionů Kč. Kvůli nesplacení dluhu Altner podal několik neúspěšných návrhů na vydání předběžného opatření, kterým by byly zablokovány účty ČSSD, až později šel cestou exekuce. Strana mezitím ale podala dovolání k Nejvyššímu soudu, který v květnu 2019 v této části oba rozsudky zrušil a celý soudní spor tím vrátil na začátek. V něm už pokračovali dědici Zdeňka Altnera, neboť ten mezitím zemřel.\n\nKrátce po pravomocném přiznání 337 milionů Kč ve sporu s ČSSD bylo na samotného Altnera vydáno několik exekučních příkazů. Podle severu Aktuálně.cz jde nejméně o 14 příkazů za zhruba 20 milionů Kč. Mezi věřitele patří Česká advokátní komora, finanční úřady, zdravotní pojišťovny či advokát Jan Vondráček, který v dražbě odkoupil pohledávku, kterou měla za Altnerem společnost OSAN.\n\n"}
{"id": "188321", "url": "https://cs.wikipedia.org/wiki?curid=188321", "title": "Mladý muž a bílá velryba: Malý chemický epos", "text": "Mladý muž a bílá velryba: Malý chemický epos\n\nČeský spisovatel Vladimír Páral (10. srpna 1932 v Praze) napsal v roce 1973 román Mladý muž a bílá velryba (součást tzv. Bílé pentalogie). Páral zde dává do protikladu optimismus a pesimismus, odsuzuje kariérimus a chladné kalkulování.\n\nV roce 1978 byla kniha zfilmována Jaromilem Jirešem.\n\nInženýr Viktor Panc je vynikající chemik. Měl všechny předpoklady to dotáhnout ještě výš, ale pak dobrovolně odchází z Prahy do Ústí nad Labem, kde žije v ústraní. Pracuje v chemické továrně na nedůležitých věcech. Jednou za půl roku odjíždí do Prahy na výlet, jak sám říká.\n\nPři jedné takové cestě zjistí, že jeho bývalá milenka Edita Beningerová pracuje na důležitém úkolu, který by ji vynesl na vyšší místo. Edita chce, aby jí Viktor s tímto projektem pomohl. Odjíždí tedy za ním i se spolupracovnicí Naďou. Edita doufá, že Viktora znova získá. Ale spletla se. Viktor se zamiloval do Nadi. Edita mu slíbila, že se o něho bude Naďa starat, ale na oplátku jim Viktor pomůže s úkolem.\n\nEdita dodržela slovo, Naďa se k Viktorovi chová mile, ale v duchu má z toho „prču“. Viktor jim pomáhá úkol splnit. Z Prahy ale dochází telegram, ať v Ústí ještě Edita s Naďou zůstanou a ať oddělování cholesterolu udělají v provozním měřítku, ale do 30. června, do nejzazšího termínu, zbývá jen deset dnů a směnový mistr Břéťa Laboutka odmítl dělat v noci. Břéťa má k tomu důvod. Je to spolubydlící Viktora, který mu o Editě vyprávěl úplně všechno, takže Břéťa zná každý Editin pohyb, každé přimhouření oka. Břéťa se do Edity zamiloval, ale zničilo ho, že ho Edita přehlíží, a tak si vynutil, že když bude Editě představen, sjede jí ten provoz. Během pár dní se s Editou něco stalo. Zamilovala se do Břéti. Poprvé poznala něco, co nikdy necítila. Chtěla se šťastně vdát a mít děti. I Břéťa to tak cítí. Chce ale ještě něco jiného. Chce zjistit, jak správně dokončit oddělování cholesterolu. Povedlo se mu to, ale v zápalu si nevšiml, že ventilace nefunguje. Břéťa pak přesvědčen, že ulovil svoji bílou velrybu, umírá.\n"}
{"id": "188322", "url": "https://cs.wikipedia.org/wiki?curid=188322", "title": "Karoteny", "text": "Karoteny\n\nKaroteny jsou pomocná fotosyntetická barviva. Nacházejí se v buněčné membráně a jsou lipofilní, tzn. že se rozpouštějí v tucích (tzv. lipochromy). Tyto karotenoidy fungují v buňce, ať už jde o řasu, nebo o vyšší rostlinu, jako jakési sluneční brýle, aby nedošlo k poškození buňky i DNA slunečními paprsky, které v sobě skýtají obrovskou energii. Z toho vyplývá, že když Slunce začne vycházet, tak množství karotenoidů v buňce je malé a naopak se v buňce nachází velké množství chlorofylu. Když dosáhne sluneční záření nejvyšší intenzity, buňka se brání zvýšenou produkcí karotenoidů a sníží množství chlorofylu. Za zmínku stojí to, že „záření“ karotenoidy sbírají pomocí sběrných antén, které mohou natáčet libovolně podle intenzity světla.\n\nZachycenou energii předávají karoteny pomocí fotosystému II chlorofylům, kde je využívána k excitaci elektronů v primární fázi fotosyntézy. Karoteny tedy kromě ochrany buňky před nadměrným ozářením také zvyšují spektrum vlnových délek, na kterých je fotosystém schopen absorbovat, a mají tedy též fotosyntetickou funkci.\n\nBiosyntéza karotenů vychází z 3-fosfoglyceraldehydu, který s pyruvátem tvoří pětiuhlíkatý dimethyllallylpyrofosfát. Spojením dvou dimetyllallylpyrofosfátů vznikne desetiuhlíkatý geranylpyrofosfát. Spojením dvou geranylpyrofosfátů vzniká dvacetiuhlíkatý geranylgeranylpyrofosfát, který se dále přeměňuje v lykopen. Lykopen je už schopný absorbovat světlo. Z lykopenu pak vzniká buď alfa-karoten, který se dále přeměňuje na lutein, nebo beta-karoten. Beta-karoten je schopen xantofylového cyklu.\n\n"}
{"id": "188329", "url": "https://cs.wikipedia.org/wiki?curid=188329", "title": "Newcastle", "text": "Newcastle\n\nNewcastle odkazuje nejčastěji na:\n\nDalší místa označovaná jako Newcastle nebo New Castle.\n\n\n\n\n\n\n\n\n\n\n"}
{"id": "188330", "url": "https://cs.wikipedia.org/wiki?curid=188330", "title": "551 př. n. l.", "text": "551 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 556 555 554 553 552 – 551 př. n. l. – 550 549 548 547 546 \n\n\nMédská říše:\n\nPersis:\n\nEgypt:\n\nNovobabylonská říše:\n\nAthény:\n\nŘím:\n"}
{"id": "188335", "url": "https://cs.wikipedia.org/wiki?curid=188335", "title": "Adolphe Pégoud", "text": "Adolphe Pégoud\n\nAdolphe Célestin Pégoud (13. června 1889 – 31. srpna 1915) byl známý francouzský pilot, jeden z prvních leteckých akrobatů a první letecké eso historie.\n\nPégoud sloužil ve francouzské armádě od roku 1907 do roku 1913. Poté se začal věnovat létání, získal pilotní osvědčení a pracoval jako zkušební pilot pro Louise Blériota.\n\nDne 19. srpna 1913 jako první na světě seskočil z letadla s padákem. Přitom si všiml, že neovládaný letoun letí stále dál a dělá různé obraty, které v té době žádný z pilotů neuskutečnil (důvodem byla obava z poškození v té době ještě nedokonalých strojů).\n\nPégoud 3. června provedl na zesíleném stroji Blériot XI/2 s motorem Gnôme na letišti v Buc a 1. září v Juvisy vertikální zatáčku a let na zádech a další akrobatické prvky. 6. října provedl Pégoud před publikem první přemet (looping), na jehož provedení se důkladně připravoval. Aby si zvykl na různé polohy letadla, nechal si dokonce připevnit stroj v hangáru pod střechu obráceně a visel v něm „hlavou dolů“ na kožených postrojích. Stal se oblíbeným instruktorem začínajících francouzských a evropských letců.\n\nNa počátku první světové války se dobrovolně přihlásil k letectvu a okamžitě byl zařazen jako pozorovací pilot. 5. února 1915 zaznamenal se svým střelcem dva sestřely německých letadel a jeden stroj přinutili přistát. Brzy létal v jednomístném letounu Morane-Saulnier N a v dubnu sestřelil dvě další letadla. Šestého vítězství dosáhl v červenci.\n\nNení přesně známo kolik Pégoudových vítězství vedlo ke zničení letounu nepřítele, v raných dobách leteckých soubojů bylo někdy za vítězství považováno i pouhé přinucení soupeře k přistání. Přesto je jisté, že Pégoud byl prvním leteckým esem (ačkoliv tak někdy bývá označován Roland Garros se třemi potvrzenými sestřely).\n31. srpna 1915 byl Adolphe Pégoud sestřelen při souboji s německým průzkumným letounem. Pégoudovi bylo 26 let, ironií je, že se stal obětí jednoho ze svých předválečných žáků (poddůstojníka Kandulskiho). Posádka onoho německého letadla později shodila na francouzské zákopy smuteční věnec.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\n\n"}
{"id": "188337", "url": "https://cs.wikipedia.org/wiki?curid=188337", "title": "Válečný slon", "text": "Válečný slon\n\nVálečný slon je označení pro slona, který je alespoň základně vycvičen a použit pod lidskou kontrolou v bitvě. Ve starověku hráli váleční sloni významnou roli v řadách vojsk některých afrických a asijských států a po tažení Alexandra Velikého též v řadách řeckých vojsk. Mezi nejznámější uživatele válečných slonů patřili Peršané, Indové, diadochové a jejich nástupci a Kartaginci. \n\nPrvní využívání slonů je datováno cca roku 4000 př. n. l., první vojenské využití do cca roku 1100 př. n. l., obojí v Indii. Zhruba kolem roku 1100 se určité primitivní pokusy o použití slonů patrně vyskytly i v Číně. Evropané se patrně poprvé setkali s válečnými slony v bitvě u Gaugamél, kde několik slonů použili Peršané. Posléze se uplatnili v řadách některých řeckých armád, Římané měli příležitost poznat válečné slony ve válkách s Pyrrhem, Kartágem a Persií. Poté začal význam válečných slonů rychle upadat, v oblasti Přední a Zadní Indie se však váleční sloni udrželi ještě do novověku.\n\nSloni byli obvykle nasazování v centru bojiště, nesli přitom poháněče a případně i 1-2 další muže, obvykle lučištníky a metače kopí. Jejich účelem bylo vyvolat paniku v řadách nepřátel a rozbít jejich formaci. Pro nezkušenou pěchotu bylo velmi obtížné udržet formaci tváří v tvář obrovských zvířat, která se na ně valila. Ovšem i slonům se dalo čelit - křikem, ohněm, nebo tím, že disciplinovaná a perfektně vycvičená pěchota (jako ta římská) se před slony prostě rozestoupila (ideálně předtím kopími, šípy a kameny zabila jejich poháněče, armáda Alexandra Velikého vypichovala slonům oči) a nechala je projít, načež se semkla zpět do bojové formace dříve, než k ní došli nepřátelé, kteří si obvykle od vlastních slonů udržovali dostatečný odstup - splašený slon, nad nímž poháněč ztratil kontrolu, totiž mohl vyrazit naprosto kamkoliv - navíc útočil-li v běhu, nebyla mu pěchota s to stačit. U indických států, kde se sloni používali opravdu masově (stovky až tisíce zvířat), byly vytvořeny velmi důmyslné taktiky a zbraně pro boj se slony, včetně speciálních balist.\n\nZa první světové války došlo k využití slonů k přesunům těžkého materiálu.\n\n"}
{"id": "188338", "url": "https://cs.wikipedia.org/wiki?curid=188338", "title": "Pico de Orizaba", "text": "Pico de Orizaba\n\nPico de Orizaba (nebo také Citlaltépetl – z aztéckého jazyka Nahuatl, kde \"citlalli\" znamená hvězda a \"tepetl\" je hora) je s 5636 m nejvyšší horou Mexika a třetím nejvyšším vrcholem Severní Ameriky. Nachází se 120 km na západ od města Veracruz ve východní části země. Vrchol Citlaltépetlu je jeden ze tří neustále zasněžených ledovců v Mexiku, ostatní jsou Popocatépetl a Iztaccíhuatl.\n\nVýchozím místem pro výstup na vrchol je malé město Tlachichuca, ležící na západní straně hory. Standardní výstupová trasa na vrchol pak vede ze severu od chaty Piedra Grande. K výstupu je nutné mít kompletní vybavení pro postup po ledovci a být dostatečně aklimatizovaný na vysokou nadmořskou výšku.\n\n"}
{"id": "188339", "url": "https://cs.wikipedia.org/wiki?curid=188339", "title": "Dana Drábová", "text": "Dana Drábová\n\nDana Drábová (* 3. června 1961 Praha) je česká jaderná fyzička, lokální a regionální politička. Od roku 1999 je předsedkyní Státního úřadu pro jadernou bezpečnost. Od roku 2010 je také místostarostkou Pyšel a v letech 2016 až 2017 zastupitelkou Středočeského kraje.\n\nVystudovala gymnázium v Říčanech. V letech 1980–1985 studovala Fakultu jadernou a fyzikálně inženýrskou ČVUT, obor dozimetrie a aplikace ionizujícího záření. Ukončila diplomovou prací \"Měření neutronů a stanovení dávky od neutronů pomocí mikrodozimetrie\" a získala titul Ing., poté se v letech 1994–2000 věnovala doktorskému studiu v oboru jaderná fyzika a získala titul Ph.D. V letech 1985–1995 pracovala v Centru hygieny záření Institutu hygieny a epidemiologie (později Státního zdravotního ústavu), kde se zabývala ochranou před škodlivými účinky ionizujícího záření. Od roku 1992 byla zástupkyní vedoucího Ústředí radiační monitorovací sítě České republiky. Následně byla jeden rok ředitelkou odboru havarijní připravenosti Státního úřadu pro jadernou bezpečnost a pak v letech 1996–1999 ředitelkou Státního ústavu radiační ochrany. Od 1. listopadu 1999 je předsedkyní Státního úřadu pro jadernou bezpečnost, kde vystřídala Ing. Jána Štullera. Také od listopadu 2006 do listopadu 2009 předsedala asociaci západoevropských jaderných dozorů (WENRA).\n\nV říjnu 2013 převzala na liberecké Technické univerzitě v Liberci čestný doktorát (\"doctor honoris causa\") za propagaci vědy, 28. října 2014 jí český prezident Miloš Zeman udělil medaili Za zásluhy I. stupně a v dubnu 2016 převzala na Vysoké škole báňské v Ostravě další čestný doktorát.\n"}
{"id": "188350", "url": "https://cs.wikipedia.org/wiki?curid=188350", "title": "Německý boxer", "text": "Německý boxer\n\nNěmecký boxer (německy \"Deutscher Boxer\") je psí plemeno původem z Německa, dříve využívané jako honák a hlídač, postupem času i jako služební a rodinný pes. Dožívá se zhruba devíti až dvanácti let. Někdy i čtrnácti let.\n\nZa bezprostředního předka boxerů se pokládá malý, takzvaný brabantský býkohryz. Tehdejší chov býkohryzů spočíval především v rukou myslivců, protože býkohryz sloužil hlavně k lovu. Jeho úlohou bylo uchopit zvěř štvanou psy a přidržet ji do příchodu lovce, který ji skolil. Proto musel mít pes co nejširší tlamu s široce postavenými zuby, aby se mohl důkladně zakousnout a aby mohl zvěř také dobře přidržet. S kým byli tito býkohryzové křížení je dodnes nejasné, protože se nedochovalo moc zmínek o šlechtění německého boxera.\n\nJako jediné služební plemeno bývá bezvýhradně doporučován do rodin s dětmi. V případě potřeby dokáže být náležitě ostrý ale vzdy se krotí ale kdyz jde o ochranu rodiny pred jinym zvíretem nebo clovekem ktery vás ohrozuje tak se prestane ovládat a je shopní nastavit vlastní zivot. Boxer je pes pevných nervů, sebevědomý, vyrovnaný, veselý, přátelský, inteligentní, učenlivý, zvědavý, spontánní, ostražitý, bouřlivý, čestný, stále v dobré náladě, velmi živý a pohyblivý, oddaný své rodině. Může však být i záludný, nespolehlivý, někdy zbabělý a méně často i agresivní, pokud nemá zkušený a pevný výcvik. Perfektně vychází s dětmi a dobře vychovaný a zespolečenštělý boxer nebude mít problémy ani při kontaktu s ostatními psy nebo s domácími zvířaty. Boxer bude vždy hlídat svou rodinu a pozemek a velmi bouřlivě přivítá návštěvu. Boxer se bude cítit velkou součástí rodiny a bude se cítit jako vaše dítě.\n\nPsi měří v kohoutku 57 až 63 cm, feny 53 až 59 cm. Hmotnost psů je přibližně 30 kg a fen okolo 25 kg. Německý boxer má širokou a mohutnou tlamu s lehce vyhrnutým čenichem, ale hřbet nosu nesmí být výrazně zamáčknutý do čela, čenich je černý, čelo vypouklé, oči a víčka tmavá. Boxer je středně velký, hladkosrstý, podsaditý pes krátké a kvadratické stavby těla a silných kostí. Jeho osvalení je suché, silně vyvinuté a plasticky vystupující. Jeho pohyb je živý, plný síly a ušlechtilosti. Boxer nesmí být nemotorný ani těžkopádný, nesmí být ani příliš lehký nebo chrtovitý. Ocas má být vysoko posazený, zalomený. Srst krátká a hladká, celkově přiléhající. Zbarvení různých odstínů plavé, rezavé, tygří s možnými bílými znaky, které by neměly pokrývat více jak třetinu těla. Pohyb boxera je živý, plný síly a patřičné ušlechtilosti. Dožívá se v průměru 9 let.\n\nBoxer je inteligentní, velmi rád se učí a dokáže se podřídit a přizpůsobit novým situacím, je vhodný pro různé druhy sportu, od výcviku až po obratnost. Potřebuje mnoho pohybu, proto je třeba mu ho zajistit. Není na škodu přihlásit boxera do psí školky a později školy, bude to brát jako zábavné rozptýlení a zároveň se naučí sebekontrole. Je vhodné jej dlouhodobě vychovávat. Od mláděte do dospělosti.\n\nSrst nepotřebuje velkou péči, v dobrém stavu ji udrží občasné kartáčování gumovým kartáčem, především v období línání. Drápky německého boxera by se měly udržovat krátké.\n\nPodle FCI patří německý boxer do skupiny 2. – Pinčové a knírači, molosská plemena, švýcarští salašničtí psi a jiná plemena. Sekce 2.1 molosská plemena – dogovití psi. Oficiální zkratka v České republice je BOX. Číslo standardu je 144 / 02.04.2001 (Německo).\n"}
{"id": "188351", "url": "https://cs.wikipedia.org/wiki?curid=188351", "title": "Bratrská jednota baptistů Karlovy Vary", "text": "Bratrská jednota baptistů Karlovy Vary\n\nSbor Bratrské jednoty baptistů v Karlových Varech je místní baptistickou církví ve Staré Roli, která má kolem 60 členů.\n\nHistorie karlovarského baptistického sboru začala v roce 1948, kdy se ve Staré Roli začalo scházet několik rodin navrátivších se exulantů z polského Čermína, Malého Tábora a okolí, kteří museli pro svou víru Čechy opustit v době Temna po Bílé hoře. Jak se další a další baptisté stěhovali do Staré Role a Karlových Varů, začali vlastní shromáždění a vytvořili stanici sboru Bratrské jednoty baptistů v Teplé, odkud někteří do Varů přišli. Získali shromažďovací místnost ve Vančurově ulici, ale ta jim s asi padesáti místy k sezení přestávala stačit. Na konci šedesátých let zakoupili v Borové ulici parcelu s objektem k demolici, kde začali stavět novou modlitebnu k zajištění všech společných aktivit. Když hrubá stavba pokročila, začala vadit některým členům Komunistické strany žijícím v okolí. Díky stížnostem a chybějícímu zápisu do Katastru nemovitostí byl celý objekt městem zkonfiskován a převeden na majitele loajálního straně bez jakékoli náhrady či odškodnění sboru. A tak v osmdesátých letech pokračovalo hledání místa vhodného pro stavbu, to vyvrcholilo v roce 1988 koupí domu v ulici Závodu míru. Po získání stavebního povolení v roce 1990 byla stará budova zbourána a na jejím místě během pěti let svépomocí postavena nová modlitebna. Otevřena byla 11. prosince 1994. Od března 1997 je toto společenství samostatným sborem.\n\n1996-1998 Antonín Srb\n1999-2008 Ivo Šrajbr\n2010-doposud Nick Lika \n\n\n"}
{"id": "188355", "url": "https://cs.wikipedia.org/wiki?curid=188355", "title": "Diadochové", "text": "Diadochové\n\n[[Soubor:Diadochi LA.svg|vpravo|330px|náhled|Helenistický svět po bitvě u Ipsu roku [[301 př. n. l.]]diadochové: [[Soubor:Vergina Sun WIPO.svg|145px|vpravo|Slunce z Verginy]]\n\nostatní:\n\n[[Soubor:Diadochové2.jpg|vpravo|330px|náhled|Říše diadochů před začátkem válek s Římany kolem roku [[200 př. n. l.]]diadochové:\n\nostatní:\n\nDiadochové jsou nástupci [[Alexandr Veliký|Alexandra Velikého]], kteří si mezi sebou v letech [[322 př. n. l.|322]]–[[301 př. n. l.]], během tzv. [[Války diadochů|válek diadochů]] rozdělili [[Makedonská říše|Alexandrovu velikou říši]]. Byli to převážně Alexandrovi společníci a generálové, kteří po jeho smrti nejprve dostali na starost jednotlivé provincie. Původně jen jako správci území, které měl zdědit Alexandrův syn [[Alexandr IV. Aigos]], ale protože byl jen dítětem a spoluvládce [[Filip III. Arrhidaios]] nebyl dostatečně silnou osobností, aby říši udržel pohromadě, diadochové se změnili v suverénní vladaře, kteří mezi sebou začali bojovat o moc. Ti, kteří dokázali uhájit svá území, neřkuli je rozšířit, přijali titul krále a založili nástupnická království a vlastní dynastie.\n\n\n\n\n\n\n\n\n[[Kategorie:Diadochové| ]]"}
{"id": "188356", "url": "https://cs.wikipedia.org/wiki?curid=188356", "title": "Perdikkás", "text": "Perdikkás\n\nPerdikkás (řecky \"Περδίκας\"; † červenec 321 př. n. l.) byl jeden z generálů Alexandra Velikého, který se stal po jeho smrti regentem říše. Alexandr si ho velmi cenil, dokladem toho je skutečnost, že mu měl na smrtelné posteli předat svůj pečetní prsten.\n\nPerdikkás byl synem Oronta, který pocházel z knížecího rodu vládnoucího v makedonské provincii \"Orestis\". Jako velitel makedonské falangy se vyznamenal při dobývání vzbouřených Théb v roce 335 př. n. l., přičemž byl těžce zraněn. Později znovu obdržel velení během Alexandrova tažení do Indie. Když v roce 324 př. n. l. Alexandrův nejbližší přítel, Hefaistión, neočekávaně zemřel, stal se jeho nástupcem jako \"chiliarchos\" (vezír) a velitel makedonské těžké jízdy (\"hetairoi\"). V témže roce se během hromadného svatebního obřadu v Súsách oženil s dcerou perské satrapie Médie.\n\nBěhem jednání makedonského vojenského shromáždění v Babylóně po Alexandrově skonu v roce 323 př. n. l. patřil k těm, kteří se vyslovovali pro zachování jednoty říše. Prosazoval, aby se nenarozený Alexandrův potomek, pokud by to byl chlapec, stal králem. Naproti tomu Meleagros požadoval, aby na trůn nastoupil Alexandrův nevlastní bratr Arrhidaios. Nakonec byl schválen kompromis, podle něhož měl Arrhidaios pod jménem Filip III. vládnout říši společně s Alexandrovým synem, pozdějším Alexandrem IV. Aigem. Perdikkás byl určen za regenta v asijské části Alexandrovy říše, zatímco Antipatros měl spravovat Makedonii. Perdikkás tak fakticky získal vládu, poněvadž oba králové se nacházeli zcela v jeho moci.\n\nJako regent si počínal značně autoritářsky a zřejmě se chtěl domoci královského titulu, podobně jako tak kdysi učinil i Filip II., třebaže Perdikkovým úkolem bylo střežit zájmy obou králů. Diskvalifikovala ho však jeho nedostatečná autorita mezi ostatními makedonskými generály a rovněž fakt, že nepocházel z královského rodu Argeovců. Svého soka Meleagra, velitele pěchoty, dal zatknout a popravit. V roce 322 př. n. l. zrušil své zasnoubení s Antipatrovou dcerou Níkaiou, neboť mu Olympias nabídla ruku své dcery a Alexandrovy sestry, Kleopatry.\n\nJeho nejloajálnější spojenec Eumenés byl určen za správce provincií Kappadokie a Paflagonie. Tyto provincie však dosud nebyly Makedonci podmaněny. Proto nařídil Antigonovi (místodržiteli Frýgie, Lýkie a Pamfýlie), aby je pro Eumena získal. Antigonos toto, ale odmítl. Perdikkás předvolal Antigonose do Babylónu, kde měl být souzen pro neuposlechnutí rozkazu, ale ten raději utekl do bezpečí k Antipatrovi a s ním, Ptolemaiem a Kraterem vytvořil alianci namířenou proti Perdikkovi.\n\nPerdikkás na to reagoval tak, že válku s Antigonem přenechal Eumenovi, zatímco sám vyrazil s hlavní částí armády do Egypta proti Ptolemaiovi I. Sótérovi. Snad ho pokládal za svého nejnebezpečnějšího protivníka. Perdikkás se s ním dvakrát střetl, avšak během neúspěšného přechodu řeky Nil utrpělo jeho vojsko těžké ztráty. V důsledku toho se proti Perdikkovi obrátili jeho vlastní vojáci. Ve vzniklé vzpouře sehráli vůdčí roli Perdikkovi důstojníci Peithón, Antigenés a Seleukos I. Níkátór, kteří Perdikka v červenci roku 321 př. n. l. zavraždili v jeho vlastním stanu.\n\n\n\n"}
{"id": "188357", "url": "https://cs.wikipedia.org/wiki?curid=188357", "title": "Rodopsin", "text": "Rodopsin\n\nRodopsin, též rhodopsin, někdy zrakový purpur, oční purpur (z řeckého \"rhodon\" „růže“, \"opsis\" „zrak“; -\"in\" značí sloučeninu) je zrakový pigment citlivý na světlo a nacházející se v tyčinkách sítnice komorového oka obratlovců, hlavonožců a některých členovců. Je to transmembránový protein ze skupiny receptorů spřažených s G-proteinem, obsahující nebílkovinnou složku retinal. Je schopný na základě přicházejícího světla vyvolat v buňce biochemickou dráhu, která směřuje ke vzniku nervových impulsů. Představuje tak základní molekulární princip vidění.\n\nRodopsin je transmembránový protein složený z proteinové složky opsinu a karotenové složky retinalu. Retinal je schopný cis-trans izomerie. Cis konfigurace retinalu je pevně vázána na lysinový zbytek opsinového proteinu a představuje klidový stav. Retinal je však schopen prudce reagovat na dopadající fotony světla. Když totiž dojde k absorpci světla cis-retinalem, změní se na all-\"trans\" izomer a uvolní se do cytoplazmy. Změnou konformace rodopsinu se aktivuje G-protein transducin. Ten aktivuje cGMP fosfodiesterázu, která rozkládá cGMP na otevřený GMP. Když však v tyčinkách není cGMP, dojde k uzavření sodíkových iontových kanálů, a tak dochází k hyperpolarizaci membrány. To inhibuje synapse na tyčinkových buňkách a vede to k zastavení produkce jistých neurotransmiterů. Jejich nedostatek způsobí depolarizaci membrány nervových buněk v sítnici a vznik akčního potenciálu v očním nervu. Následně dojde k dodání této informace do mozku.\n\nPoté (bez přidávání energie fotonem) probíhá zpětná reakce vzniku rodopsinu: all-trans retinal se mění za pomoci retinal izomerázy na 11-cis retinal, který se váže se skotopsinem a vzniká opět rodopsin. Zpětná syntéza na rodopsin je zapříčiněna nedostatkem světla (přechod ze světla do tmy).\n\nZpětná přeměna all-trans retinalu na 11-cis retinal probíhá lépe za přítomnosti vitamínu A (retinol). Vitamín A se také syntetizuje z retinalu (= aldehyd vitamínu A), který vzniká při rozpadu rodopsinu. Při nedostatku vitamínu A se špatně zpětně produkuje rodopsin, což se může projevit šeroslepostí (hemeralopie). Z toho vyplývá, že staré moudro našich babiček „Jez mrkvičku, abys dobře viděl,“ má pravdivý základ.\n\nRodopsin se vyskytuje v tyčinkových buňkách všech obratlovců a některých bezobratlých (hlavonožců a některých členovců).\n\nU člověka je obsažen v membráně disků, kterých je v tyčince až 2000; v tyčince je asi 100 milionů molekul rodopsinu. Rodopsin absorbuje světlo v celé oblasti viditelného světla s maximem okolo 505 nm.\n\nKanálové rodopsiny vyskytující se u zelených řas se liší svým účelem – fungují jako světlem řízené transmembránové kationtové kanály regulující např. vnitrobuněčnou kyselost.\nPříbuzné látky se vyskytují i u prokaryot, často s odlišnou funkcí: bakteriorodopsin, proteorodopsin a xanthorodopsin jsou transmembránovými protonovými pumpami zajišťujícími fototrofii, halorodopsin je světlem aktivovanou transmembránovou chloridovou pumpou (u archeí skupiny Halobacteria), senzorické rodopsiny řídí fototaxi (pohyb směrem od zdroje nebo ke zdroji světla) a jejich funkce je tak nejbližší funkci rodopsinu živočichů, xenorodopsin slouží pravděpodobně jako ochranný pigment.\n\nRodopsin objevil a popsal německý anatom Heinrich Müller v roce 1851.\n\n"}
{"id": "188358", "url": "https://cs.wikipedia.org/wiki?curid=188358", "title": "Meskalamdug", "text": "Meskalamdug\n\nMeskalamdug (asi 1. polovina 26. století př. n. l.), doslova „dobrý hrdina země“, panovník tzv. 0. dynastie urské v raně dynastické době Sumeru, možná otec, spíš děd krále Mesannipady.\n\nPři vykopávkách královského pohřebiště v Uru vedených Leonardem Woolleym byla objevena okrouhlá pečetidla se jménem tohoto krále, který se neobjevuje na Sumerském královském seznamu dynastií sumerských měst. V Meskalamdugově hrobce (hrobka č. 755) se kromě mrtvoly našla bohatá pohřební výbava s nádhernými dýkami s filigránsky jemně zdobenými rukojeťmi. Vynikala však ceremoniální přilba z patnáctikarátového zlata.\n\nPozději bylo jméno Meskalamdug objeveno na předmětech při vykopávkách v západosumerském městě Mari, kde je uváděn jako otec Mesannipady. Toto jméno je na Sumerském královském seznamu uváděno u 1. dynastie urské. Archeologové řadí Meskalamduga do zvláštní „nulté“ dynastie spolu s králem Akalamdugem. K tomuto zařazení je vedl i fakt, že jeho hrobka je obklopena množstvím chudších hrobů, připomínajícími královská pohřebiště z nejranějšího Egypta. Byli do nich ukládáni v rámci pohřební ceremonie rituálně zabití sloužící zesnulého panovníka. V Sumeru jde o zcela ojedinělý případ.\n\nNovější prameny uvádějí jako otce Meskalamduga Urpabilsaga, Akalamduga jako jeho syna a Mesannipadu jako vnuka. Také datování se posunuje zhruba o padesát let k současnosti.\n\nJako Meskalamdugova manželka je uváděna Ninbanda. Její jméno je zmiňováno i na pečeti v jiném, ovšem nekrálovském hrobě i s panovnickým titulem lugal.\n\n\n"}
{"id": "188361", "url": "https://cs.wikipedia.org/wiki?curid=188361", "title": "Svoboda motor", "text": "Svoboda motor\n\nSvoboda motor byl závod Václava Svobody v Kosmonosech, který ve 30. letech 20. století vyráběl traktory Svoboda. \n\nFirma \"Svoboda motor\" Kosmonosy u Mladé Boleslavi vznikla ve dvacátých letech 20. století a zabývala se výrobou stacionárních spalovacích a elektrických motorů a zemědělských strojů. V roce 1934 představila na \"Národní zemědělské výstavě\" traktory jednoduché konstrukce ve výkonové řadě 5, 7 a 10 koní. \n\nTraktory s označením Svoboda DK (Diesel Kar) 5 a 7 byly postaveny pouze na tříkolovém podvozku. Svoboda DK 7 vybavený čisticím kartáčem a cisternou byl jedním z prvních čisticích mechanismů v Praze. \n\nSvoboda DK 10 byl již čtyřkolý, ale s velmi nezvykle řešenou přední nápravou, která se po vzoru kočárových podvozků natáčela celá. Traktory Svoboda DK 10 byly využívány i k tahání nákladních člunů převážejících lignit na Baťově kanálu. Pro svůj bezporuchový a laciný provoz a především díky své nízké pořizovací ceně se stal tento traktor velmi populárním. Tento model byl v roce 1939 modernizován a pod označením Svoboda DK 12 se s drobnými úpravami vyráběl až do roku 1949. \n\nVšechny výše zmiňované traktory byly rámové konstrukce, na kterou byl osazen jednoválcový ležatý, čtyřdobý, vznětový motor s odpařovacím chlazením, který dříve firma vyráběla jako stabilní motor. \n\nV první polovině čtyřicátých let byl vyráběn model Svoboda 22 s dvouválcovým motorem Deutz nebo jeho kopií. V roce 1945 se začal vyrábět model Svoboda 15 s ležatým jednoválcovým motorem, který již tvořil nosnou část traktoru (oproti předchozím typům byl bezrámový) s termosifonickým chlazením (klasický chladič bez nuceného oběhu) a již normální nápravou. Tento model se vyráběl až do roku 1949. Kromě výše zmiňovaných se vyráběly ještě modely (bez většího úspěchu) o výkonu 17 koní a 25 koní (posledně zmiňovaný s pohonem na dřevoplyn). \n\nFirma zanikla v roce 1949, kdy byla znárodněna.\n"}
{"id": "188365", "url": "https://cs.wikipedia.org/wiki?curid=188365", "title": "Škoda Octavia (1959)", "text": "Škoda Octavia (1959)\n\nŠkoda Octavia je osobní automobil nižší střední třídy s dvoudveřovou podvozkovou karosérií, který vznikl modernizací vozů Škoda 440 respektive Škoda 445 též známého pod názvem Spartak. Výroba Octavií byla zahájena v roce 1959. Vozy s karosérií tudor byly vyráběny do roku 1964, verze kombi vznikala v závodě Kvasiny až do roku 1971. Celkem bylo vyrobeno asi 286 000 vozů všech verzí.\nPo úspěšném modelu Škoda 440, který zaznamenal ohlas i v zahraničí, se vedení automobilky Škoda rozhodlo pokračovat vozidlem postaveným na jeho základu. Vznikla tak Škoda Octavia. Vůz byl na první pohled velmi podobný svému předchůdci, protože karosérie zůstala až na určité detaily, jako jsou přední maska, zadní světlomety apod., prakticky nezměněna. Uvnitř se však nacházelo hned několik nových prvků.\n\nPrvním novým prvkem je řešení přístrojové desky, která je nyní plošší a přehlednější.\nDruhým novým prvkem byla zcela přepracovaná přední náprava, která již nebyla odpružena příčným listovým perem, ale vinutými pružinami. To mělo za následek zlepšení jízdních vlastností a současně se zlepšila možnost seřizování geometrie nápravy. Zadní náprava zůstala víceméně původní, odpružená příčným listovým perem (i pro zadní nápravu bylo vyvinuto pružení spirálovými pružinami, ale zůstalo jen u prototypu). Octavia měla všechna kola nezávisle zavěšená, což jí dávalo na tehdejší dobu vynikající jízdní vlastnosti. Posunutí přední nápravy co nejvíce vpřed navíc přivodilo velmi dobré, téměř rovnoměrné rozložení hmotností na nápravy.\n\nV roce 1960 se objevuje nová karosářská varianta – kombi. Vyniká svým vnitřním prostorem s plochou podlahou zavazadelníku a rychle si získává srdce uživatelů.\nV následujícím roce prochází Škoda Octavia vzhledovou modernizací, která je nejvíce patrná na zadní části vozu. Víčko nádrže již není vystaveno na odiv a je elegantně zakapotováno dvířky, otevíranými zevnitř vozu a hlavně vůz dostává na zadní blatníky elegantní „křidélka“ nebo též „ploutvičky“, které jsou zakončeny novými kryty světlometů ve tvaru kapky.\n\nKromě standardní Škody Octavia vznikají její ostřejší verze. Jsou to Škoda Octavia Super a Škoda Octavia TS (Touring Sport), které jsou charakterizovány zvýšeným výkonem svých motorů.\n\nVozy Škoda Octavia se staly oblíbenými nejen v zemi svého vzniku (nutno dodat, že v Československu se tehdy ještě nové osobní automobily prodávaly pouze držitelům poukazu, t.j. na příděl, například úderníkům), ale i v zahraničí. Na svou dobu se jednalo o levný, spolehlivý a dobře ovladatelný vůz. Verze s karosérií typu tudor se přestala vyrábět v roce 1964 a byla nahrazena novým typem Škoda 1000 MB, vozy s karosérií kombi se ve výrobě udržely až do roku 1971, protože Automobilové závody, n.p. za ně neměly adekvátní náhradu – přes několik nerealizovaných prototypových řad se náhradou Octavie Combi stal až dvacet let poté vůz Škoda Forman.\n\nNa počátku šedesátých let 20. století se vozy Škoda zúčastňují různých automobilových soutěží, včetně slavné Rallye Monte Carlo. V roce 1961 se v Monaku finská posádka Keinänen–Eklund umístila na 6. místě celkově a 1. místě ve skupině.\n\nV roce 1962 se Rally Monte Carlo zúčastňuje již 16 Octavií s posádkami z osmi zemí. Stejně jako před rokem ve třídě jasně dominuje finský závodník Esko Keinänen a vítězí před čtveřicí vozů Alfa Romeo. V tomto roce nezůstalo jen u úspěchu z Monaka. Skvělý výsledek se udál při sněhové rally ve Finsku, kde Eklund vybojoval s vozem Octavia TS čtvrté místo absolutně a úplně nejlepší výsledek přišel na finské Rallye tisíce jezer, kde opět Esko Keinänen dokázal porazit všechny soupeře vyjma jednoho a celkově si dojel pro stříbro, přičemž jasně opanoval svou třídu.\n\nAni v roce 1963 nezůstala Octavia bez úspěchu. Do třetice se jí podařilo zvítězit ve své třídě v Monaku. Tentokrát díky norské posádce Gjölberg–Karlan jedoucí s Octavií TS.\n\nZážehový, kapalinou chlazený, řadový čtyřválec OHV, umístěný podél za přední nápravou. Verze TS (Touring Sport) a TS 1200 měly oproti ostatním verzím dva karburátory Jikov 32 SOPc.\n"}
{"id": "188369", "url": "https://cs.wikipedia.org/wiki?curid=188369", "title": "Postojnské jeskyně", "text": "Postojnské jeskyně\n\nPostojnské jeskyně (slovinsky: \"Postojnska jama \") jsou 24,340 m dlouhým krasovým jeskynním systémem poblíž obce Postojna ve Slovinsku. Do roku 2012 byla označována za nejdelší slovinský jeskynní systém, po objevu nových prostor v systému Migovec, které zvedly jeho délku na 25 kilometrů, klesla na druhou příčku.\n\nJeskyně byly vytvořené podzemní říčkou Pivka.\n\nPrvní zdokumentovaná návštěva jeskyně se uskutečnila podle nápisu na stěně roku 1213. Ve velkém sem návštěvníci začali přicházet v 16. století v období protestantské reformace. Jeskyně byly poprvé popsány v roku 1689 Janezem Vajkardem Valvasorem v jeho encyklopedii, další části jeskyní pak byly objeveny v roce 1818 místním usedlíkem Lukou Čečem, který připravoval jeskyně pro návštěvu rakouského císaře Františka I. Jeskyně byly otevřeny pro veřejnost v roce 1819 a Čeč se stal jejich prvním oficiálním průvodcem. V roce 1872 byl v jeskyni zprovozněn vlak a roku 1884 jeskyni osvítila elektřina jako druhou jeskyni na světě. Elektrické osvětlení tu bylo instalováno dříve než v Lublani. Původní benzínové (zavedené roku 1914) lokomotivy byly roku 1959 nahrazeny elektrickými. Nacionální socialisté zde za války skladovali palivo. Partyzáni ho však zapálili, následovala exploze a oheň, hořící několik dní. Celkem 5,3 km jeskyně je otevřeno pro veřejnost, což je největší délka ze všech jeskyní na světě. Vedle vstupu do jeskyně se nachází administrativní budova z konce 19. století.\n\nOd doby otevření si jeskyně prohlédlo přes 30 milionů lidí. Systém jeskyní je vytvořen řekou Pivka a zahrnuje samotnou jeskyni Postojna, dále jeskyni Otok, Pivka, Črna jama a Magdalena. Teplota v podzemí se pohybuje mezi 8 až 10 stupni Celsia.\n\nJeskyně jsou také domovem endemického obojživelníka zvaného macarát jeskynní. Během prohlídky jeskyní je možno několik obojživelníků vidět ve velkém akváriu.\n\n\n"}
{"id": "188372", "url": "https://cs.wikipedia.org/wiki?curid=188372", "title": "Burnie", "text": "Burnie\n\nBurnie je australské město nacházející se na ostrově Tasmánie. Leží na severní straně ostrova, asi 30 km západně od Devonportu v zálivu \"Emu Bay\". Je čtvrtým největším městem Tasmánie.\n\nMěsto bylo založeno roku 1829. \n"}
{"id": "188373", "url": "https://cs.wikipedia.org/wiki?curid=188373", "title": "Joss Stone", "text": "Joss Stone\n\nJoscelyn Eve Stokerová (* 11. dubna 1987), známá pod pseudonymem Joss Stone, je anglická zpěvačka soulu, R&B a blues, která prodala přes 9 milionů alb, držitelka ceny Brit Award a Grammy a příležitostná herečka.\nJoss se narodila v Doveru v anglickém hrabství Kent a svá teenagerská léta strávila v Ashillu v hrabství Devon. Je třetí ze čtyř dětí Richarda a Wendy Stokerových, její sourozenci se jmenují Daniel, Lucy a Harry. Vyrůstala na R&B, například od Dusty Springfield a Arethy Franklin a vytvořila si tak podobný styl zpívání jako její tehdejší idoly. V roce 2001, když jí bylo 14, se zúčastnila show stanice BBC \"Star for a Night\" s písní „On The Radio“ od Donny Summer z roku 1979. Relaci „MTV News“ řekla: „Nějak tak jsem zapadla do soulové hudby víc než do čehokoliv jiného kvůli zpěvu. Abyste mohli zpívat soul, musíte mít dobrý hlas a to mám ráda už od té doby, co jsem byla malá“.\n\nV roce 2002 se rozhodla využít svých schopností a letěla do New York City na konkurz u nahrávací společnosti „S-Curve Records“ a podepsala s nimi smlouvu. Smlouvu také podepsala s „BMG“ ve Velké Británii.\nOd té doby vystupovala například s kapelou Blondie a se zpěvačkou Gladys Knight. Byla jmenována mluvčí textilní značky „Gap“, ačkoli byla vyhozena kvůli spekulacím o jejím soužití s dvacetipětiletým Beau Dozierem, zatímco jí bylo jen sedmnáct.\nPoté, co podepsala smlouvu s S-Curve Records, odletěla Joss do Miami, kde začala pracovat na svém debutovém albu \"The Soul Sessions\", které vyšlo 16. září 2003. Spolupracovala s lidmi, kteří měli na soulové scéně v Miami jméno. Byli to například Betty Wright, Benny Latimore, Timmy Thomas, Little Beaver, Angie Stone a The Roots.\n\nAlbum se skládá z málo známých písní od Betty Wright, Arethy Franklin, Laury Lee, Bettye Swann a dalších. V britské albové hitparádě se dostalo do první pětky a v albové hitparádě USA, tzv. „Billboard 200“ se dostalo do top 40. Úvodní singl „Fell In Love With A Boy“ je předělávkou písně „Fell In Love With A Girl“ od kapely The White Stripes a dostal se do top 20 ve Velké Británii, stejně jako druhý singl „Super Duper Love“.\n\nKritika její debut chválila, a tak se Joss pustila do nahrávání dalšího alba, tentokrát již s původními songy. Vzniklo tak album \"Mind, Body & Soul\", které vyšlo 28. září 2004. Mělo ještě větší úspěch než její prvotina a ve Velké Británii debutovalo na prvním místě. Zajistilo tak pro Joss rekord – stala se nejmladší ženou, která dosáhla na první místo anglického žebříčku (tento rekord dříve držela Avril Lavigne) a jen těsně se nedostala do americké top 10. Umístila se totiž na jedenáctém místě hitparády \"Billboard\" 200. První singl „You Had Me“ byl její první, který se ve Velké Británii dostal do top 10. Další singly „Right to Be Wrong“ a „Spoiled“ se dostaly do top 40 a „Don’t Cha Wanna Ride“ do top 20.\n14. listopadu 2004 se zapojila do projektu „Band Aid 20“ na pomoc súdánskému regionu Dárfúr. Tato skupina,ve které byly i takové osobnosti jako Chris Martin a Bono Vox nahrála coververzi songu „Do They Know It’s Christmas?“, který napsali Bob Geldof a Midge Ure. Joss, která se narodila dva roky po vydání původní verze tohoto songu, zpočátku neměla tušení, kdo je to Bob Geldof. Média radostně prohlašovala, že ho dokonce označovala za Boba Gandalfa. I přes částečnou kritiku se stal nejprodávanějším britským singlem roku 2004.\n9. února 2005 byla Joss nominována na tři ceny Brit Awards a dvě z nich získala (a to za nejlepší britskou zpěvačku a za „British Urban Act“). Na tomto ceremoniálu zazpívala společně s Robbiem Williamsem jeho píseň „Angels“. Také získala tři nominace na ceny Grammy, a to v kategoriích „nejlepší nováček“, „nejlepší ženský popový výkon“ za píseň You Had Me a za „nejlepší popové album“ (tedy Mind, Body & Soul). Na cenách Grammy vystupovala společně s Melissou Etheridge a společně uctily památku Janis Joplin. Jejích společné vystoupení „Cry Baby/Piece of My Heart“ bylo vydáno jako singl a díky tomu, že se dobře prodával na internetu, se stal prvním Jossiiným singlem, který se dostal do americké hitparády Billboard Hot 100. Usadil se zde na 32. místě. V červenci 2005 nazpívala píseň „What Ever Happened to the Heroes“ pro film „Fantastic Four“, kterou napsali Pink, billymann a Christopher Rojas.\n\n2. července 2005 vystupovala na koncertu „Live 8“ v londýnském Hyde Parku a vystoupila s písní „Papa’s Got a Brand New Bag“ s funkovou legendou Jamessem Brownem v britské show \"Friday Night with Jonathan Ross\". 5. února 2006 si společně se Stevie Wonderem, Indií.Arie a Johnem Legendem zazpívala na 40. Super Bowlu směs největších hitů Stevieho Wondera. O tři dny později na cenách Grammy zazpívala směs největších hitů Slye Stona.\nSpolupracovala s jazzovým klavíristou Herbie Hancockem a bluesovým zpěvákem a kytaristou Jonny Langem na předělávce písně „When Love Comes to Town“ z roku 1988 od U2. Tuto coververzi lze najít na albu \"Possibilities\" Herbieho Hancocka. Také spolupracovala s britským zpěvákem Lemarem na písni „Anniversary“ z jeho posledního alba \"The Truth About Love\".\nJoss si odbyla svůj filmový debut ve filmu \"Eragon\", kde si zahrála čarodějku Angelu.\nJoss začala v květnu 2006 na Barbadosu nahrávat své nové album.\nVyšlo 12. března 2007 pod názvem \"Introducing Joss Stone\" u Virgin Records. Producentem je Raphael Saadiq a Joss na něm spolupracovala s lidmi, jako jsou Lauryn Hill, Novel a Common. Joss ho popisuje jako „její opravdové já“. „Proto jsem ho nazvala Introducing Joss Stone. Jsou to má opravdová slova a je to to, co jako umělkyně jsem.\nPrvní singl \"Tell Me 'Bout It\" debutoval na prvním místě v americké hitparádě Bubbling Under Hot 100 Singles.\n\nI přesto, že vlastní svojí nahrávací společnost Stone’d Record, vydala Joss Stone v roce 2011 u labelu Surfdog Records album \"LP1\". Album se za šest dní nahrávalo v Nashvillu v Tennessee. Všechny písničky Joss napsala a produkovala společně se spoluzaklatelem Eurythmics Davidem Stewartem. První singl z této desky byl „Somehow”. Ve stejném roce se Joss také připojila k superskupině SuperHeavy, kterou postavil Mick Jagger a pozval do ní ještě Davida Stewarta, nejmadšího syna Boba Marleyho Damiana a indického hudebníka a producenta A. R. Rahmana. Stejnojmenné album se nahrávalo v studiích v Los Angeles. Vyšlo v září 2011 u labelu A&M Records. Jako první singl byla vybrána písnička „Miracle Worker”. V červenci 2012 se Joss v jednom rozhovoru svěřila, že pracuje na reggae albu, které si produkuje ve spolupráci s Damianem Marleym, se kterým před tím spolupracovala na projektu SuperHeavy.\n\nV červenci 2012 vyšla deska „The Soul Sessions Vol 2”, tentokráte současně u společností Stone’d Records a S-Curve Records. Joss si na albu zazpívala méně známé soulové skladby ze sedmdesátých a osmdesátých let od skupin The Chi-Lites, The Honey Cone, The Dells, Sylvia, Labi Siffre a Linda Lewis. Některé vokály k této desce se nahrávaly v pražském studiu Sono.\n\nV březnu 2014 zveřejnila Joss Stone, že nové album bude „o trochu víc hip-hopovější a trochu víc reggae\". Souběžně s procesem přípravy alba odstartovalo \"The Total World Tour\", které bude trvat více než dva roky a navštíví 204 států. V rámci tohoto turné 23. července 2014 vystoupila také v pražském Lucerna Music Baru.\n\n\n"}
{"id": "188377", "url": "https://cs.wikipedia.org/wiki?curid=188377", "title": "Antipatros", "text": "Antipatros\n\nAntipatros (řecky Αντίπατρος; * kol. 397 př. n. l. – 319 př. n. l.) byl vojevůdcem Filipa II. Makedonského a místodržitelem Makedonie za Alexandra Velikého. Roku 320 př. n. l. se stal regentem celé makedonské říše.\n\nPrvní zmínku o něm máme až z roku 342 př. n. l., kdy ho Filip určil správcem Makedonie. Po vítězství u Chaironeie byl Antipatros poslán do Athén vyjednat mír. Po Filipově smrti podpořil Alexandrův nárok na trůn. Spolu s Parmeniónem radil Alexandrovi, aby se nevydával na tažení do Asie, dokud nebude mít dědice. V letech 336–323 př. n. l. byl místodržitelem v Makedonii a Řecku. Musel se bránit útokům Peršanů i povstáním Thráků a Sparťanů. Těsně před svou smrtí poslal Alexandr do Makedonie Kratera, aby zde od Antipatra převzal vládu. Po Alexandrově smrti si ji však Antipatros ponechal.\n\nPerdikkás mu vládu nad Makedonií a Řeckem potvrdil, avšak Antipatros musel čelit povstání Řeků (tzv. lamijská válka) a porazil je až po roce v bitvě u Krannónu. Poté, co Perdikkás zrušil zasnoubení s jeho dcerou, a po příchodu Antigona na makedonský dvůr, zformoval spolu s ním koalici proti Perdikkovi. Vypravil se s vojskem do Asie, a když byl v Sýrii, došla mu zpráva o Perdikkově smrti.\n\nPři dalším rozdělení Alexandrovy říše se stal regentem a de facto vládcem evropské části říše. Asii opanoval Antigonos, který dostal k dispozici velkou armádu, aby se vypořádal s Eumenem. Avšak zanedlouho nato Antipatros zemřel a za svého nástupce neurčil svého syna Kassandra, nýbrž Polyperchonta, což okamžitě vyvolalo nové spory.\n\n\n"}
{"id": "188378", "url": "https://cs.wikipedia.org/wiki?curid=188378", "title": "Rafał Wiechecki", "text": "Rafał Wiechecki\n\nRafał Sylwester Wiechecki [rafau vjechecki] (* 25. září 1978 Piotrków Trybunalski) je polský politik, ministr mořského hospodářství za Ligu polských rodin a poslanec Sejmu.\n\nRafał Wiechecki je absolventem práv, managementu a marketingu na Štětínské univerzitě. Od prosince 2005 je advokátem.\n\nV mládí se angažoval v Všepolské mládeži, v roce 2005 byl zvolen za Ligu polských rodin poslancem Sejmu a 5. května 2006 se stal ministrem mořského hospodářství a nejmladším ministrem v polské historii. V létě 2006 bylo jeho jméno spojováno s vykázáním nizozemské lodi Rotterdam, která měla na palubě nebezpečný azbestový náklad, z polských vod.\n\nRafał Wiechecki je fanouškem fotbalového klubu Widzew Łódź. Když mu bylo dvacet let, objevila se jeho fotografie, na které hrozí pěstí, na titulní straně časopisu Polityka.\n\nRafał Wiechecki píše články do řady časopisů mezi něž patří i \"Nowa Myśl Polska\", \"Wszechpolak\" a \"Myśl.pl\".\n\n"}
{"id": "188381", "url": "https://cs.wikipedia.org/wiki?curid=188381", "title": "Chalkopyrit", "text": "Chalkopyrit\n\nChalkopyrit (Henckel, 1725), chemický vzorec CuFeS (sulfid měďnato-železnatý), je čtverečný minerál.\nNázev pochází z řeckých slov \"chalkos\" – měď a \"pyr\" – oheň. Starší český název je kyz měděný.\n\nNejčastěji tvoří zrnité, masivní agregáty, někdy i ledvinité a hroznovité. Dále tvoří impregnace a povlaky na krystalech jiných minerálů, pseudomorfózy. Méně často pseudotetraedrické nebo pseudooktoedrické krystaly. Časté jsou dvojčatné i vícečatné srůsty podle {012} a {112}.\n\n\nzlato, pyrhotin, pyrit, markazit\n\nDříve hlubinnou těžbou z rudních žil, v současnosti povrchovým dobýváním.\n\nDůležitá ruda mědi, občas i jako drahý kámen (kabošony, destičky).\n\nHojný minerál.\n\n\n\n"}
{"id": "188382", "url": "https://cs.wikipedia.org/wiki?curid=188382", "title": "Škocjanské jeskyně", "text": "Škocjanské jeskyně\n\nŠkocjanské jeskyně (Slovinsky \"Škocjanske jame\") je rozsáhlý jeskynní systém vápencových jeskynní v oblasti Kras na jihozápadě Slovinska, zahrnující propadlé závrty, více než 5 km podzemních prostor, jeskyně více než 200 metrů hluboké s mnoha vodopády. Jedná se o jedno z nejvýznamnějších míst na světě ke studiu krasových jevů ve vápenci. Škocjanské jeskyně jsou chráněné od roku 1980, kdy byla na ploše 0,8 km² vyhlášená přírodní chráněná památka. Od roku 1986 jsou jeskyně na seznamu světového dědictví UNESCO. V roce 1990 bylo ochranné pásmo rozšířeno na současnou rozlohu a roku 1996 byla na místě vyhlášena chráněná krajinná oblast.\n\nŘeka Reka mizí v závrtu Velika dolina do země a dále po celou cestu protéká v délce 34 km podzemím na severozápad, do Jaderského moře, kam se vlévá spolu s řekou Timavou, jejímž je přítokem. Obrázek velké řeky mizející za deštivého počasí 160 metrů pod zem je fascinující i děsivý zároveň. Reka překonává v podzemí celkem 26 peřejí a vodopádů.\nPatrně v raném pleistocénu se zřítil strop jeskyně a vytvořila se Velika dolina hluboká 165 metrů a Mala dolina hluboká 120 metrů. Odděluje je přírodní most, pozůstatek původního stropu jeskyně. Na tomto jakoby mostě se rozkládá starobylá vesnice Škocjan s kamenným kostelíkem sv. Kancijana z roku 1603. Zde se nedaleko domů nachází další vchod do podzemí v podobě 116 metrů hluboké propasti Okroglia.\nSpecifické mikroklima představuje příhodné podmínky pro mnohé živočišné a rostlinné druhy, mezi nimiž je i několik endemitů. Vyskytuje se zde několik druhů netopýrů a macarát jeskynní.\nV jeskyni se nachází bohatá krápníková výzdoba, nejvyšší stalagmit má 15 metrů. Součástí prohlídky je i obrovská prostora Martelův dom s rozměry 380 metrů délky, 120 metrů šířky a 146 metrů výšky. Prohlídková trasa měří 2.5 kilometru a má 500 schodů. Teplota v suchých částech jeskyň se pohybuje kolem 12 stupňů Celsia, tam kde se vyskytuje voda osciluje teplota od 0 do 20 stupňů. Vlhkost vzduchu je tu 80 až 100 %. \nPrvní písemná zmínka o jeskyních pochází od Poseidoniuse z Apemey, který si někdy kolem roku 60 před Kristem poznamenal, že řeka Timavus pramení v horách, vtéká do nitra země a znovu se objevuje ve vzdálenosti 130 stádií a vteklá do moře. Vzdělanec Janez Vajkard Valvasor rokle popsal roku 1689. První průzkumníci pronikali do podzemí již v 18. století a turisté dorazili do jeskyně roku 1819. První turistické trasy se zde budovaly ve letech 1884 až 1906.\nOblast okolo jeskyní je pro archeology velice bohatá, jsou zde nalézány památky od doby před 10 000 lety až po současnost. Drahocenné archeologické nálezy ukazující na vlivy řecké civilizace byly objeveny v Muší jeskyni, kde se nacházel na konci doby bronzové a začátku doby železné jeskynní chrám. V regionu se nacházelo jedno z nejvýznamnějších poutních míst v Evropě, kde byl uctíván kult posmrtného života a kde se komunikovalo s dušemi předků.\n\n"}
{"id": "188384", "url": "https://cs.wikipedia.org/wiki?curid=188384", "title": "Akalamdug", "text": "Akalamdug\n\nAkalamdug (asi přelom 26. a 25. století př. n. l.) byl sumerský panovník tzv. 0. dynastie urské, zřejmě syn Meskalamduga a jeho manželky Ninbandy.\n\nProtože není jeho jméno uváděno na Sumerském královském seznamu, je správnější uvádět ho mimo 1. dynastii urskou stejně jako Meskalamduga. V královském pohřebišti města Ur byla nalezena jeho hrobka s pečetidly okrouhlého tvaru s jeho jménem. Prameny uvádějí jako jeho manželku Asmusikildingrai. Podobně jako u jeho otce je i hrobka Akalamdugova obklopena hroby s rituálně usmrcenými sloužícími. Tento zvyk je v Sumeru ojedinělý a připomíná pohřby raně dynastických panovníků egyptských. Akalamdug byl zřejmě otcem krále 1. dynastie urské Mesannipady.\n\n"}
{"id": "188385", "url": "https://cs.wikipedia.org/wiki?curid=188385", "title": "Česká jeskyně", "text": "Česká jeskyně\n\nČeská jeskyně (anglicky \"Bohemia cave\") se nachází v severní části novozélandského Jižního ostrova v oblasti Mount Owen. Jeskyně byla objevena v roce 1990 českými speleology, délka jeskyně dosahuje 10,6 km a hloubka pak 713 m. Jeskyně má překrásnou aragonitovou výzdobu, největší prostora jeskyně zvaná \"Sen Albeřických jeskyňářů\" s délkou 810, šířkou 50 - 110 m a výškou 4 až 20 m je jednou z největších jeskynních prostor světa.\n\nPoblíž jeskyně se u Bulmerova jezera nachází 39 km dlouhá Bulmerova jeskyně, nejdelší jeskyně Nového Zélandu.\n\n"}
{"id": "188389", "url": "https://cs.wikipedia.org/wiki?curid=188389", "title": "Anton Bruckner", "text": "Anton Bruckner\n\nJosef Anton Bruckner (4. září 1824, Ansfelden – 11. října 1896, Vídeň) byl rakouský hudební skladatel a varhaník.\n\nAnton Bruckner se narodil 4. září 1824 v obci Ansfelden, která je dnes předměstím Lince. Brucknerův dědeček byl roku 1776 jmenován učitelem v Ansfeldenu a tuto funkci zdědil v roce 1823 i Brucknerův otec Anton Bruckner senior. Učitelské povolání bylo sice špatně placené, ale na zemědělském venkově vysoce respektované. Hudba byla součástí školního života a otec se stal Antonovým prvním učitelem. Na varhany začal hrát už jako dítě. Byl velice nadaný, a to nejen hudebně. Záhy pomáhal otci při výuce spolužáků. V roce 1833 poslal otec Antona do školy v Hörschingu. Tamní učitel byl hudební nadšenec a výborný varhaník. Než Bruckner dokončil školní docházku, stal se rovněž znamenitým varhaníkem. Okolo roku 1835 zkomponoval svou první známou skladbu \"Pange lingua\", jednu ze skladeb, kterou na sklonku svého života revidoval. V té době jeho otec vážně onemocněl a syn se vrátil do Ansfeldenu, aby mu pomáhal.\n\nBrucknerův otec zemřel v roce 1837, když bylo Antonovi 13 let. Učitelské místo včetně domu získal nový učitel a Anton byl poslán do augustiniánského kláštera v Sankt Florianu, kde sloužil jako sborista. Výuka sboristů zahrnovala také hru na housle a na varhany. Bruckner byl nadšen klášterními varhanami, které byly postaveny na konci barokní éry a rekonstruovány v roce 1837. Často hrál při bohoslužbách. Později dostaly tyto varhany označení Brucknerovy varhany. Navzdory zjevnému hudebnímu nadání poslala matka svého syna v roce 1841 do učitelského ústavu v Linci. \n\nŠkolu dokončil s vynikajícím prospěchem a byl jmenován učitelským pomocníkem na škole ve Windhaagu. Životní i platové podmínky byly zoufalé. Učil předměty, které neměly s hudbou nic společného a navíc trpěl ústrky ze strany nadřízeného učitele Franze Fuchse. Bruckner si však nikdy nestěžoval. Pocit bezmocnosti a méněcennosti zůstal po celý život základním rysem jeho povahy. Prelát Michael Arneth postřehl neutěšenou situaci ve Windhaagu a přeložil Brucknera do Kronstorfu an der Enns. Tam měl Bruckner mnohem více příležitosti rozvinout své hudební vlohy. V letech 1843–1845 byl žákem skladatele Leopolda von Zenetti v Ennsu. \n\nV roce 1845 se Bruckner vrátil do Sankt Florianu, kde následujících deset let působil jako učitel a varhaník. Většinu tamního repertoáru tvořila díla Michaela Haydna, Johanna Georga Albrechtsbergera a Franze Josepha Aumanna. V té době také pokračoval ve spolupráci s Leopoldem von Zenetti.\n\nV roce 1855 byl Bruckner na základě svého díla \"Missa solemnis\" (WAB 29) přijat za žáka vídeňského hudebního teoretika Šimona Sechtera. Studium u tohoto hudebníka mělo na Brucknera velký vliv. Později, když již sám vyučoval, používal Sechterovu knihu \"Die Grundsätze der musikalischen Komposition\" (Leipzig 1853/54).\n\nPo roce 1861 se dále vzdělával u Otto Kitzlera, dirigenta a skladatele, který v letech 1865 až 1902 působil jako kapelník v brněnském městském divadle Reduta. Kitzler byl o devět let mladší a Brucknera zasvětil do díla Richarda Wagnera. Svá díla z té doby komponovaná v letech 1862-1863 (\"Symfonie f-moll\", \"Pochod d-moll\" a \"Ouverturu g-moll\") považoval sám Bruckner za školní cvičení vypracovaná pod dohledem Otto Kitzlera. Studoval tak až do svých čtyřiceti let. Všeobecného uznání se skladateli dostalo až v jeho šedesáti letech po premiéře Sedmé symfonie v roce 1884.\n\nKoncertní a skladatelský debut si odbyl v květnu roku 1861, kdy řídil své \"Ave Maria\". Za první dospělou práci po ukončení studií u Sechtera a Kitzlera sám Bruckner považoval až \"Mši d-moll\" z téhož roku. Léta 1861 až 1868 pak trávil střídavě mezi Vídní a Sankt Florianem. Po smrti Šimona Sechtera v roce 1868 přijal Bruckner jeho místo profesora hudební teorie na vídeňské konzervatoři a od roku 1875 učil na vídeňské univerzitě. \n\nJeho pobyt ve Vídni nebyl šťastný. Protože i zde se hlásil k „nedostižnému mistru“ Richardovi Wagnerovi, stal se předmětem útoku vídeňských „antiwagneriánů“, jimž ve své prostotě nedovedl čelit. Odsuzovali ho i příznivci Wagnera, neboť namísto programní hudby a hudebních dramat komponoval symfonie, které navíc všechny měly klasickou strukturu čtyř vět. Velkým vzorem v symfonické tvorbě mu byl Ludwig van Beethoven.\n\nKromě pedagogické a skladatelské práce proslul Bruckner jako vynikající varhaník. V roce 1869 koncertoval s úspěchem ve Francii a v roce 1871 dával šest recitálů na nové varhany v Royal Albert Hall a v Crystal Palace v Londýně. V roce 1884 kolaudoval Anton Bruckner také nové varhany v pražském Rudolfinu. Ačkoliv nenapsal mnoho skladeb pro varhany, jeho varhanní improvizace mu poskytovaly témata pro symfonická díla.\n\nV roce 1886 obdržel od císaře Františka Josefa I. Řád Františka Josefa. V roce 1892 se vzdal svého místa na vídeňské univerzitě a odešel do důchodu. Zemřel ve Vídni v roce 1896 ve věku 72 let. Je pohřben v kryptě kláštera v Sankt Florianu přímo pod svými nejoblíbenějšími varhanami.\n\nPo Antonu Brucknerovi se jmenuje (v JŘ 2016/2017) jeden pár expresních vlaků (společností ČD a ÖBB) jezdící mezi Prahou-Holešovicemi a Linzem Hbf. \n\nÚplný katalog skladeb Antona Brucknera (WAB) vydala rakouská muzikoložka Renate Grasbergerová v roce 1977. Viz Seznam skladeb Antona Brucknera.\n\n\nBruckner je znám zejména svými symfonickými pracemi. Zkomponoval 11 symfonií (devět číslovaných) a náčrt dvanácté. Většinu z nich dokonce v několika verzích. Mimo to k\nsložil i menší symfonické skladby: Ouverturu, Symfonické preludium, pochod a 3 další menší skladby.\n\n\nVzhledem ke svému náboženskému přesvědčení a dlouhému působení v klášteře Sankt Florian zkomponoval mnoho chrámové hudby:\n\n\nKromě toho zkomponoval 44 světských vokálních skladeb, 7 světských kantát a na 20 písní pro zpěv a klavír, .\n\n\n"}
{"id": "188390", "url": "https://cs.wikipedia.org/wiki?curid=188390", "title": "Kurt Russell", "text": "Kurt Russell\n\nKurt Russell (* 17. března 1951, Springfield, Massachusetts, USA) je americký filmový herec.\n\nKurt se narodil bývalému baseballovému hráči a herci Bingu Russellovi. Už jako devítiletý se prosadil v rodinných komediích z produkce Studia Walta Disneyho. V letech 1971–1973 se věnoval baseballu, ale pro zranění sportování zanechal.\n\nPrvní manželkou Kurta Russela byla herečka Season Hubleyová (1979–1984) a od 1983 žije s herečkou a producentkou Goldie Hawnovou, která byla jeho partnerkou také několikrát na filmovém plátně (mj. Odpolední směna a Přes palubu).\n\n"}
{"id": "188395", "url": "https://cs.wikipedia.org/wiki?curid=188395", "title": "Ergonomická židle", "text": "Ergonomická židle\n\nErgonomická židle je židle, která poskytuje sedícímu vyšší komfort a prvky aktivního sezení. Výsledkem používání ergonomické židle je snížená zátěž zádových svalů a menší únava a s tím související vyšší produktivita.\n\nPoloha sedáku by měla jít zvyšovat a snižovat, tak aby si ji sedící mohl nastavit pro svou tělesnou výšku. Výhodou je možnost posunu sedáku vpřed a vzad.\n\nPodručky poskytují oporu rukám při aktivitách, kdy je v lokti pravý úhel, a ulevují tak nejen svalům loktů, ale také svalům na ramenou a v šíji. Měli by být měkké, aby nedocházelo k otlakům při jejich používání, a přitom pevné, s možností výškového nastavení.\n\nZádová opěrka je velmi důležitá, neboť záda jsou při sezení nejvíce namáhána. Poskytuje oporu především v bederní oblasti. Měla by být výškově nastavitelná a mít možnost pohybu vpřed a vzad a umožnit tím aktivní sezení. Výhodou je možnost aretace pohybu vpřed a vzad a nastavitelná tuhost.\n\nPři běžném sezení není využívána, ale při aktivním sezení – v záklonu poskytuje oporu krční páteři a pomáhá nést váhu hlavy.\n\nDíky kolečkům můžete komfortně měnit polohu na pracovišti. Měla by se lehce otáčet. Tvar a velikost se liší podle druhu povrchu, pro který jsou určena. Otáčecí mechanismus zajišťuje, že při aktivitách po stranách židle nebude nutné otáčet trupem a tím namáhat zádové svaly.\n\nPoskytuje možnost skutečně aktivního sezení – houpání a naklánění.\n\n"}
{"id": "188396", "url": "https://cs.wikipedia.org/wiki?curid=188396", "title": "Hirsuties papillaris genitalis", "text": "Hirsuties papillaris genitalis\n\nHirsuties papillaris genitalis (lat. \"Papillae coronae glandis\" či \"Hirsuties papillaris penis\"), česky \"perlové penilní papuly\" (PPP) či \"bradavkovitá ježatost penisu\", je klinický stav kůže na mužském pohlavním orgánu – penisu. Jedná se o přirozené drobné uzlíky tzv. \"angiofibromy\" (chybně nazývané bradavičky) doprovázející nervová zakončení. Vyskytuje se přibližně u 30% neobřezaných mužů. Bílá barva je způsobena tukovou povahou těchto uzlíků. Vznikají zcela přirozeně, jejich zvýraznění nastává v době dospívání, bez ohledu na sexuální život. Lokalizace těchto pupínků je nejčastěji při koruně žaludu penisu. Zcela nevhodné je jejich mačkání. S rostoucím věkem bývají méně patrné. Lékařsky vedené vyjmutí těchto bílých útvarů je zbytečné, a téměř se neprovádí, navíc by došlo k narušení kůže a tím ke změně citlivosti vjemů. \nHirsuties papillaris genitalis spontánně mizí po celkové obřízce. Obecně lze říct, že mizí vždy, když tato oblast, je dlouhodobě obnažená a suchá. Proto také po částečné nebo volné obřízce, kdy \"ježatá část žaludu\" zůstává krytá, k vymizení nedochází. Vymizení nastává postupně v období 7-15 měsíců po celkové obřízce.\n\nPozor na zaměnu s condylomata accuminata či jiné patologické projevy, které je nutno urychleně léčit. Proto je doporučováno histopatologické vyšetření. \n\nNejedná se o sexuálně přenosnou nemoc.\n"}
{"id": "188403", "url": "https://cs.wikipedia.org/wiki?curid=188403", "title": "Zdeněk Lukáš", "text": "Zdeněk Lukáš\n\nZdeněk Lukáš (21. srpna 1928 Praha – 13. července 2007) byl český hudební skladatel. Patřil k nejhranějším a nejzpívanějším českým skladatelům vážné hudby 2. poloviny 20. století, je autorem více než 350 skladeb.\n\nVystudoval pedagogiku a zpočátku také pracoval jako učitel. V letech 1953 – 1963 byl producentem stanice Českého rozhlasu v Plzni a sbormistrem sboru Česká píseň. Mezi lety 1962 a 1970 bral pravidelné hodiny skladby u profesora Miloslava Kabeláče. Byl silně ovlivněn lidovou hudbou a jeho tvorba se soustředí převážně na vokální hudbu. Od šedesátých let bylo jeho kompoziční přístup obohacen o některé avantgardní technické prvky. Jeho práce, které zahrnují sedm symfonií, několik oper, nespočet oratorií a kantát, jakož i desítky sborových skladeb, byly mnohokrát oceněny v zahraničí, např. jeho \"Parabolae Salomonis\" v roce 1965 na soutěží Ernest Bloch Competition v USA, \"Versos d'amor i de comitat\" v Barceloně v roce 1972, a jeho \"5. symfonie\" roku 1973 na Premio Città di Trieste. Vedle kompoziční činnosti se věnoval i sbormistrovské práci doma i v zahraničí.\n\nRoku 1996 stál Zdeněk Lukáš spolu se Sylvií Bodorovou, Lubošem Fišerem a Otmarem Máchou u zrodu skupiny autorů Quattro, z nichž každý patřil do jiné generace a reprezentoval rozdílnost rozvoje a uměleckého pokroku. Přestože se jejich tvorba často ubírala opačným směrem, sdíleli tito umělci stejnou ideu podstaty hudební skladby a její funkci ve společnosti a věřili, že umění je životně důležité jako „ekologie duše“. Čtveřice Quattro prezentovala svou hudbu na představeních předních umělců. Řídila se svým vlastním prohlášením a přáním pěstovat efektivní kontakt se svým obecenstvem. Quattro se věnovalo plně skladbě, a proto bylo schopno rychle odpovědět na každé inspirativní pověření. Jejich pokrok lze ilustrovat jejich účastí na festivalu Pražské jaro v roce 1997. Práce členů Quattra byly vydány na nahrávce Supraphon CD SU 3272-2 031 pod názvem \"Prague Guitar Concertos\".\n\nPo jeho smrti byla na jeho počest pojmenována ulice v Jílovém u Prahy - Kamenných vratech, kde měl svou milovanou chatu ve které tvořil.\n\n\n"}
{"id": "188405", "url": "https://cs.wikipedia.org/wiki?curid=188405", "title": "Zaostrog", "text": "Zaostrog\n\nZaostrog je vesnice a turisty často vyhledávaná lokalita v jižní Dalmácii (Chorvatsko), ležící mezi městy Makarska a Ploče. Je součástí Makarské riviéry. Administrativně náleží pod opčinu Gradac ve Splitsko-dalmatské župě.\n\nPodle archeologických nálezů byl Zaostrog osídlen i římské době, o čemž svědčí četné antické památky, mezi nimiž je reliéf boha Mithry a náhrobní kámen Aurelia Veturia, které se nachází v klášterní sbírce. Zaostrog byl někdejší opěrný bod středověkých neretvanských knížat, o čemž existují četná historická svědectví.\n"}
{"id": "188415", "url": "https://cs.wikipedia.org/wiki?curid=188415", "title": "Hincov potok", "text": "Hincov potok\n\nHincov potok je potok ve Vysokých Tatrách na západě okresu Poprad na Slovensku. Je to pravá zdrojnice a pramenný tok řeky Poprad. Je dlouhý 4,9 km. Je tokem III. řádu.\n\nOdtéká z Veľkého Hincova plesa v nadmořské výšce 1940 m. Protéká Mengusovskou dolinou jihojihovýchodním směrem. Nejprve přibírá zprava Sataní potok z Malého Hincova plesa a následně zleva pravé rameno Žabího potoka. V nadmořské výšce 1541,2 m poté přibírá i jeho levé rameno. Dále pokračuje směrem na jih do Tatranského podhoria, kde se v nadmořské výšce 1302,8 m spojuje s potokem Krupá a vytváří řeku Poprad.\n"}
{"id": "188417", "url": "https://cs.wikipedia.org/wiki?curid=188417", "title": "Hodyně (Skuhrov)", "text": "Hodyně (Skuhrov)\n\nHodyně (Hodyně u Skuhrova) je jednou z pěti částí obce Skuhrov. Nachází se ve Středočeském kraji, okres Beroun, cca 5 km jihozápadně od obce Řevnice.\n\nPrvní písemná zmínka o vesnici pochází z roku 1489.\n\n\n"}
{"id": "188418", "url": "https://cs.wikipedia.org/wiki?curid=188418", "title": "Krateros", "text": "Krateros\n\nKrateros († 321 př. n. l.) byl makedonský vojevůdce Alexandra Velikého. Po jeho smrti, v roce 323 př. n. l., bojoval ve válkách diadochů proti správci říše – Perdikkovi. Požíval značné popularity mezi řadovými makedonskými vojáky.\n\nKrateros byl synem makedonského šlechtice jménem Alexandr. Od roku 334 př. n. l. doprovázel makedonského krále Alexandra III., kterého později Římané nazvali Velikým, během celého jeho tažení na východ proti perské říši. V bitvě u Issu v roce 333 př. n. l. měl na starosti pěchotu na levém křídle makedonského vojska. Mnohokrát osobně velel makedonským vojákům v samostatných akcích, jako například v Hyrkánii nebo při dobývání Baktrie a Sogdiany v boji proti Spitamenovi (328 př. n. l.). O rok později mu v bitvě u řeky Hydaspes v Indii podléhal makedonský zadní voj, který byl umístěn na pravém břehu. Jeho muži překročili řeku v závěrečné fázi boje.\n\nVelel části Alexandrova vojska ustupujícího z Indie Arachosií. Po návratu do Persie se stejně jako ostatní makedonští šlechtici zúčastnil hromadné svatby v Súsách, kde byl oženěn s princeznou Amastris, neteří Dareia III. V roce 323 př. n. l. byl Krateros Alexandrem pověřen odvedením 11 500 makedonských veteránů zpět do jejich vlasti, kde měl poté nahradit Antipatra ve funkci správce evropské části říše. Zatímco však v Kilíkii budoval loďstvo k přepravě armády, zastihla ho zde správa o Alexandrově nečekaném úmrtí v Babylóně.\n\nPodle antických řeckých pramenů měl prý Alexandr předat Perdikkovi svůj pečetní prsten se slovy, že dává svoji říši \"kratistôi\" – „nejsilnějšímu“. Někteří historikové však spekulují o tom, že ve skutečnosti chtěl Alexandr vyjádřit, že dává svoje království „Kraterovi“. Kvůli své nepřítomnosti měl Krateros, jenž v posledních letech Alexandrova života vyčníval nad ostatní makedonské generály jako mimořádně schopný vojevůdce, jen malý vliv na následném uspořádání nástupnictví a správy Alexandrovy říše. Obdržel spíše čestný titul „správce královských záležitostí“ (\"prostates tes basileias\").\n\nV roce 322 př. n. l. se Krateros vrátil podle původního plánu do Makedonie a díky svému vítězství nad Athéňany v bitvě u Krannónu se rozhodující měrou podílel na Antipatrově úspěchu proti Řekům v lamijské válce. Poté se oženil s Antipatrovou dcerou a v následujícím roce vstoupil společně se svým tchánem do aliance s Antigonem Jednookým a mocným satrapou Egypta, Ptolemaiem, proti Perdikkovi. Ten byl po Alexandrově smrti ustaven regentem říše a zřejmě usiloval stát se i jeho nástupcem. Třebaže Perdikkás byl zavražděn během své invaze do Egypta v roce 321 př. n. l., Krateros podlehl někdy v tutéž dobu v Malé Asii (kdesi poblíž Helléspontu) Perdikkovovu spojenci, Eumenu z Kardie. Kromě samotné bitvy ztratil také vlastní život, když přes něho přepadl jeho prchající kůň.\n\nOLIVA, Pavel, \"Řecko mezi Makedonií a Římem\", Praha, Academia, 1995. ISBN 80-200-0435-1\n\n\n"}
{"id": "188419", "url": "https://cs.wikipedia.org/wiki?curid=188419", "title": "Dan Osman", "text": "Dan Osman\n\nDan Osman (11. února 1963 – 23. listopadu 1998) byl americký extrémní sportovec, známý provozováním nebezpečných sportů jako sólolezení (horolezení bez lana a ostatních jistících prvků) a „kontrolovaný volný pád“ (controlled free-falling, pád z několikasetstopové skály s jištěním na lanu), jeho rekord byl přes 1200 stop (cca 400 m). Byl znám svým bohémským přístupem k životu, málokdy pracoval a byl ochoten měsíc žít v chýši na stromě. Byl hvězdou různých horolezeckých videí, které přitáhly spousty diváků.\n\nZemřel 23. listopadu 1998 ve věku 35 let při skoku ze skály Leaning Tower v Yosemitském národním parku. Příčinou pádu bylo nadměrné protažení lana, kvůli kterému Dan Osman dopadl až na zem. Původně měl skákat týden předtím, v čemž mu však strážci parku zabránili. Lana ponechal na místě a na místo se vrátil až za 3 týdny. Mezitím vydatně pršelo, lana zvhla, čímž se změnily jejich vlastnosti.\n\n"}
{"id": "188420", "url": "https://cs.wikipedia.org/wiki?curid=188420", "title": "Bratrská jednota baptistů Žatec", "text": "Bratrská jednota baptistů Žatec\n\nSbor Bratrské jednoty baptistů v Žatci je místní baptistickou církví v ulici Lva Tolstého, která má kolem 80 členů a její stanice jsou i v Kadani a Chomutově.\n\nSbor vznikl v Žatci teprve v roce 1947 po návratu Čechů z Polska a Volyně, kteří tam v minulosti utekli před náboženským pronásledováním z katolických Čech. Reemigranti, mezi kterými byli i baptisté, se usadili zpočátku především na venkově a pracovali v zemědělství. Do vlasti předků se přistěhoval i kazatel českého baptistického sboru v Mirotíně (Ukrajina) Vladislav Mareš a shromáždil baptistické rodiny z širokého okolí. Shromáždění se konala na řadě míst, ale postupně se centrem sboru stal Žatec. Do slibného rozvoje sboru zasáhlo uvěznění kazatele Mareše v roce 1952, kdy byl v inscenovaném procesu odsouzen na 4 roky. Propuštěn byl v roce 1955, do služby kazatele se však vrátit nesměl. Později byl rehabilitován. Navzdory mnoha problémům i odstěhování se řady členů práce sboru neskončila. Nový začátek prožil sbor teprve v roce 1982, kdy dostal státní souhlas další kazatel Vladislav Donát. Ten mohl svou funkci vykonávat už od roku 1977, ale pouze při svém civilním zaměstnání. Po roce 1990 se do České republiky začaly postupně stěhovat české rodiny ze Svaté Heleny v Rumunsku. Mezi nimi jsou i baptisté, kteří se přistěhovali do okolí Žatce a tak posílili místní sbor.\n\n\n\n"}
{"id": "188423", "url": "https://cs.wikipedia.org/wiki?curid=188423", "title": "Brist", "text": "Brist\n\nBrist je vesnice v jižní Dalmácii v Chorvatsku. Nachází se mezi městy Makarska a Ploče a je součástí Makarské riviéry. Administrativně náleží pod opčinu města Gradac ve Splitsko-dalmatské župě.\n\nJedná se o turistickou lokalitu. Dominantou je kostel sv. Margarity. Narodil se zde také básník Andrija Kačić Miošić.\n\n"}
{"id": "188426", "url": "https://cs.wikipedia.org/wiki?curid=188426", "title": "Bulletin Board System", "text": "Bulletin Board System\n\nBulletin Board System (BBS, vyslovuje se \"bíbíeska\") je systém elektronických nástěnek, které jsou rozděleny podle témat, do kterých mohou uživatelé přispívat. Samotná BBS je provozována na počítači (serveru), kde je spuštěn speciální program, který umožňuje zakládání uživatelských účtů, jejich ochranu heslem, pro uživatele registruje dosud nepřečtené vzkazy a příspěvky na nástěnkách (dnes bychom řekli v diskuzních fórech), umožňuje uživatelům privátní i skupinové rozhovory (chat), může mít i svůj vlastní archiv volně šiřitelných programů (freeware, public domain, shareware), systém elektronické pošty a podobně.\n\nSystém BBS předcházel masovému používání Internetu v době, kdy se uživatelé k BBS připojovali pomocí vytáčené telefonní linky a modemu. Byla to první centra, kde se utvářely skupiny nadšenců, kteří si zde vyměňovali nejrůznější informace, zejména však o počítačích.\n\nBBS vznikly v USA na přelomu 70. a 80. let. Předchůdcem veřejných BBS byl Community Memory. Začínal v roce 1972 v Berkeley v Kalifornii. Veřejně přístupné Bulletin Boards se začaly objevovat ke konci 70. let. Pravděpodobně první veřejně přístupná BBS se označovala Access-80. Byla zprovozněna v roce 1977 a běžela na Radio Shack TRS-80 Model-I. Access-80 představovala systém, kde lidé mohli mezi sebou komunikovat. Asi o rok později Ward Christensen začal pracovat na Computerized Bulletin Board System (CBBS). CBBS byl spuštěn 16. února 1978 v Chicagu v Illinois.\n\nS originálními 110 a 300 baudovými modemy z počátku roku 1980, byly BBS pomalé. Rychlost BBS se zlepšila s příchodem modemů s rychlostí 1200 bit/s. Díky této zvýšené rychlosti začala popularita systémů BBS stoupat.\n\nVětšina informací byla v podobě textů, ale některé byly i v grafické podobě, a to zejména díky nárůstu popularity formátu GIF. Díky použití grafiky rostly požadavky na rychlost modemů. V roce 1990 byly systémy BBS tak populární, že o nich dokonce vycházely časopisy, např. BBS Magazine.\n\nStanice BBS umožňovaly zasílání e-mailů. Elektronická pošta byla lokální – nebyl možný přístup z jiné stanice BBS. Uživatelé mohli rozesílat zprávy buď někomu konkrétnímu (soukromá), nebo všem. Některé stanice BBS dokonce poskytovaly gateways, které umožňovaly poslat nebo přijmout e-mail z Internetu. Propracovaná schémata umožňovala uživatelům stahovat binární soubory, sdílet soubory, komunikovat mezi sebou zasíláním zpráv apod.\n\nNejvětší sítí BBS byl FidoNet, která je dokonce ještě dnes trochu aktivní. FidoNet umožňoval uživateli mít svou elektronickou poštu, nazvanou netmail. Prostřednictvím netmailu mohli uživatelé komunikovat s jinými uživateli po celém světě. Podle FidoNetu se zařídily i jiné stanice BBS a používaly stejné standardy a stejný software. Nazývaly se Fidonet Technology Networks (FTNs). Byly obvykle menší a zaměřené na určitou skupinu uživatelů. Některé BBS byly spojené přes FidoNet a další přes FTNs. Když se do některé z nich přihlásil uživatel, byl přesměrován do vhodné části systému.\n\nNejvíce ziskové byly BBS v letech 1983 – 1995. V roce 1992 vydělaly více než 3 miliony dolarů. Přes systémy BBS se zprvu posílaly zprávy, ale brzo přibyla různá fóra, puzzle, on-line hry a tisíce hvězdářských obrázků. Později nabízely jako jedni z prvních různé materiály pro dospělé. V roce 1996 vzrostla popularita Webu a díky tomu na západě začala popularita systémů BBS klesat. V Evropě a Asii byly BBS populární ještě po několik let, ale v roce 2004 už ani zde neexistovalo mnoho systémů BBS.\n\nStanice BBS většinou provozovali počítačoví nadšenci. Přístup do nich měl každý. Za jejich používání uživatel neplatil nic nebo jen malou částku. Našlo se ale i několik stanic BBS, které provozovaly různé firmy. Tyto stanice sloužily i jako reklama té firmy, protože přes ni mohli nabízet běžným uživatelům své výrobky a služby. Některé firmy měly i velké stanice BBS s desítkami modemů, do kterých se denně přihlašovaly tisíce uživatelů.\n\nZnámými BBS v Česku byly Infima BBS a Liane BBS.\n\nPrvní BBS systémy běžely na jednoduchém softwaru. Ten většinou napsal tzv. sysop. V polovině osmdesátých let existovalo několik bezplatných a sharewarových BBS programů, jako například Fido. Daly se najít také různé komerční programy, jako například Mustang, které byly většinou spolehlivější než bezplatné programy. Mezi komerčně úspěšné BBS programy v 90. letech patřily např. Major BBS (později přejmenovaná na WorldGroup), PCBoard a Wildcat! BBS.\n\nVětšina BBS běžela pod DOSem, byly většinou v textové podobě. Neměly žádné ikony, příkazy se musely zadávat přes nějaký kód. BBS GUI se nazýval Remote Imaging Protocol, ale nikdy se nestal moc populární.\n\nNěkteré BBS stanice, nazvané \"elite boards\", byly používány pro distribuci nelegálního softwaru. Tyto BBS stanice měly vícenásobné modemy a telefonní linky umožňující několika uživatelům najednou nahrát a stáhnout soubory. Do největších \"elite boards\" se uživatel mohl dostat jen na pozvání. Mnoho \"elite\" BBS běželo na Emulex/2 BBS software. Na přesuny souborů po BBS se používaly protokoly jako Zmodem.\n\nDnes zbývající BBS systémy nejčastěji používají protokol Telnet spíš než dial-up. Nabízejí bezplatné e-maily, webové rozhraní, FTP, IRC chat a všechny protokoly běžně používané na Internetu.\n\nV Česku vznikaly BBS převážně na vysokých školách a většina jich svůj provoz již ukončila. Mezi jinými Floyd BBS na Univerzitě Palackého v Olomouci, Snow BBS na Vysoké škole báňské v Ostravě, Sigma BBS na Jihočeské univerzitě v Č. Budějovicích, Kůlnička na strahovských kolejích ČVUT, Hitchhiker's BBS nebo Antares BBS na MFF Karlovy univerzity nebo Cool BBS v Praze.\n\nVýznamné postavení mezi nimi měla BBS Infima provozovaná stejnojmennou komerční firmou.\n\nShromáždit jejich příspěvky a uchovat je pro budoucnost se snaží Archiv veřejných nástěnek českých BBS.\n\nNěkteré BBS však stále existují a udržují si své příznivce. Většina umožňuje připojení přes šifrovaný protokol SSH nebo přes obyčejný Telnet.\n\nLiane BBS je nejznámější českou BBS. Vznikla v roce 1994 na Technické univerzitě v Liberci. Největšího rozmachu se dočkala mezi lety 1997 a 1999, kdy nebylo výjimkou připojení i více než sto uživatelů najednou. Do současnosti se počet aktivních uživatelů výrazně snížil, ale Liane svou funkci plní i nadále. Uživatelé si zde vyměňují postřehy a rady v oblastech jako jsou politika, zdraví, počítače, apod.\n\nPřipojení k Liane BBS:\ncodice_1\n\nHistorie BBS Pískoviště se začala psát v roce 1996 na strahovských kolejích ČVUT. Dlouhou dobu běželo na serverech Českého vysokého učení technického (na adrese bbs.cvut.cz), nyní už využívá vlastní domény sandbox.cz. Zakladatelem a programátorem většiny úprav této BBS je Vladimír 'Tuttle' Macek.\n\nPřipojení k Pískovišti:\ncodice_2\n\nTemNET je relativně mladá BBS. Vznikla v roce 1999 a jejím autorem a administrátorem je Michal 'micval' Belda.\n\nPřipojení k TemNETu:\ncodice_3\n\n\n"}
{"id": "188431", "url": "https://cs.wikipedia.org/wiki?curid=188431", "title": "Funkcionální analýza", "text": "Funkcionální analýza\n\nFunkcionální analýza je matematická disciplína spadající do matematické analýzy, zjednodušeně řečeno oproti klasické analýze pracuje na prostorech nekonečné dimenze. Zabývá se studiem prostorů funkcí a operátorů na nich. Za zakladatele funkcionální analýzy je považován Stefan Banach.\n\n\n"}
{"id": "188432", "url": "https://cs.wikipedia.org/wiki?curid=188432", "title": "Akdarja", "text": "Akdarja\n\nAkdarja (v turkických a íránských jazycích znamená \"bílá řeka\") je řeka v Uzbekistánu. Je pravým ramenem řeky Zeravšan. Je dlouhá 154 km.\n\nOd Zeravšanu se odděluje severně od města Samarkand. Koryto je místy nestálé. Průtok je regulovaný rozdělovačem vody v místě bifurkace, kde se rameno odděluje od Zeravšanu. Jižně od řeky se nachází hustě obydlený ostrov Miankale, jehož severní hranici řeka tvoří. S hlavním ramenem Zeravšanu, zde nazývaným Karadarja se opět spojuje u osady Chatyrči.\n"}
{"id": "188433", "url": "https://cs.wikipedia.org/wiki?curid=188433", "title": "Josef Rakoncaj", "text": "Josef Rakoncaj\n\nJosef Rakoncaj, přezdívaný Rak (* 6. dubna 1951 ve Dvoře Králové) je jeden z nejúspěšnějších českých horolezců, trenér horolezectví, autor knih o horolezectví a podnikatel v oblasti speciálního oblečení a vybavení pro trekking a horolezecké výpravy. Je ženatý (syn Lukáš a dcera Lucie) a mezi jeho koníčky patří létání s ultralehkými letouny. Reprezentantem ČSSR byl od roku 1975. Na pískovcích Českého ráje udělal více prvovýstupů od roku 1976. V evidenci horolezeckých cest v České republice má evidováno 54 prvovýstupů. V roce 1983 a znovu o tři roky později vystoupil na vrchol druhé nejvyšší hory světa K2; to z něj udělalo vůbec prvního člověka na světě, který tuto horu zdolal dvakrát.\nV letech 1984 - 1988 byl registrovaný jako důvěrník Státní bezpečnosti pod krycím jménem \"Skalský\"\n\n\nV roce 1986 jako první horolezec na světě vystoupil podruhé na vrchol K2. Společně s Radkem Jarošem patří mezi nejúspěšnější české horolezce v počtu úspěšných výstupů na osmitisícové vrcholy.\n\n\nJosef Rakoncaj je zakladatelem a majitelem rodinné firmy \"Sir Joseph\". V r. 1971 si začal šít vlastní horolezecké oblečení, nejdříve pro sebe, později pro své spolulezce a kamarády. Využíval svých bohatých zkušeností z expedic, upravoval střihy a vymýšlel praktické detaily usnadňující pohyb v náročných lezeckých terénech a při pobytu ve vysokých nadmořských výškách hledal nové funkční materiály. Bezprostředně po sametové revoluci zahájil svou podnikatelskou činnost. Vyrábět začal v malých výrobních prostorách a s doma pracujícími švadlenami. \nJeho výrobky se rychle staly žádanými nejen v České republice, ale i v zahraničí. A tak se výroba mohla rozvíjet a Josef Rakoncaj vybudoval výrobní dílnu. V r. 1994 nastoupil do firmy syn Josefa Rakoncaje, Lukáš a v r. 2001 jeho dcera Lucie.\n\n\n"}
{"id": "188437", "url": "https://cs.wikipedia.org/wiki?curid=188437", "title": "Petržilkovský ostrov", "text": "Petržilkovský ostrov\n\nPetržilkovský ostrov je nejmenší pražský vltavský ostrov (o rozměrech 60 × 10 m). Leží nad Dětským ostrovem na katastru Smíchova. Není veřejně přístupný.\n\nV husitských válkách se Staroměstští zmocnili i části Kampy a malostranských břehů Vltavy, proto malostranským nezbývalo než vybudovat svou vodárenskou věž mimo obvod města. Využili toho, že v r. 1483 povolili Novoměstští malostranskému měšťanu, pekaři Janu Petržilkovi, postavit nový mlýn. (Bylo to na spáleništi mlýna kartouzského kláštera, zničeného v husitských bouřích.) V r. 1502 malostranská obec vybudovala při mlýně vodárnu a dřevěnou vodárenskou věž, později byla věž přebudována z cihel a kamene. V letech 1547–1561 zabavil ostrov král Ferdinand I. Habsburský. V roce 1859 ostrov odkoupila pražská obec.\n\nPři výstavbě plavební komory Smíchov v letech 1911–1922 byla část Petržilkovského ostrova přičleněna k Židovskému (dnes Dětský) a zbytek byl značně zmenšen. Na některých mapách není uváděn jeho název.\n\n\n\n"}
{"id": "188445", "url": "https://cs.wikipedia.org/wiki?curid=188445", "title": "Václav Oharek", "text": "Václav Oharek\n\nVáclav Oharek - (1845 Brňany – 1916 Brno) byl farářem u sv. Mikuláše ve Znojmě, znojemským děkanem a vlastivědným spisovatelem.\n\nRoku 1923 bylo vydáno vlastivědné pojednání o Tišnovském okrese, které napsal před svou smrtí.\nPráci na knize dokončil v roce 1910. Konečnou úpravu pro tisk provedl hlavní redaktor Vlastivědy Augustin Kratochvíl z \"Muzejní a vlastivědné společnosti v Brně\".\n\n"}
{"id": "188448", "url": "https://cs.wikipedia.org/wiki?curid=188448", "title": "Bifurkace", "text": "Bifurkace\n\nBifurkace je označení pro bod zvratu na vývojové linii, kdy v důsledku nerovnováhy negativních a pozitivních zpětných vazeb dojde k rozdělení trajektorie vývoje původní kvality v několik nových struktur, které se kvalitativně liší.\n\n"}
{"id": "188452", "url": "https://cs.wikipedia.org/wiki?curid=188452", "title": "Leonard Woolley", "text": "Leonard Woolley\n\nSir Charles Leonard Woolley (17. dubna 1880 v Londýně - 20. února 1960) byl britský archeolog, jeden ze zakladatelů moderní archeologie. Nejvíce ho proslavily nálezy v sumerském městě Ur v dnešním jižním Iráku. Za své zásluhy byl 1935 povýšen do šlechtického stavu.\n\nSyn anglikánského duchovního studoval v Oxfordu. Roku 1905 se stal pomocným asistentem v Ashmolean Museum v Oxfordu. O rok později mu Arthur Evans nabídl účast na archeologickém průzkumu římského sídliště v Corbridge, a tak začala jeho dráha archeologa. Jak později tvrdil, arcehologické metody předtím studoval pouze z knih a vůbec nevěděl, jak průzkum v praxi vypadá.\n\nV letech 1907 - 1912 prováděl Woolley průzkum lokalit v Egyptě a v Nubii, v letech 1912 - 1914 společně s T. E. Lawrencem pracoval na vykopávkách chetitského města Karchemiše a na Sinaji. Vrátil se tam znovu po válce r. 1919. V sezóně 1921 - 1922 prováděl průzkum v oblasti sídelního města egyptského faraóna Achnatona v el-Amarně ve středním Egyptě.\n\nPráce v Uru začaly roku 1922 a Woolley je vykonával pro Britské muzeum v Londýně a americkou Pennsylvanskou univerzitu. Do roku 1934 prozkoumal podrobně královské pohřebiště, v němž nalezl 16 komplexů se zhruba 1850 pohřby. Nejvýznamnějším objevem je luxusní hrobka královny (možná princezny) Puabi, která přečkala bez návštěvy vykradačů hrobek celá tisíciletí. Obsahovala mnoho zachovalých předmětů včetně okrouhlých pečetidel se jménem královny. Poklad včetně nádherné královniny čelenky je uložen v Pennsylvanské univerzitě. Podle nálezů v hrobce a jejím okolí rekonstruoval Woolley průběh pohřebního ritu. Byli při něm zabíjeni a obřadně pohřbíváni královnini sloužící, aby měla Puabi pohodlný posmrtný život.\n\nWoolley zjistil, že v raně dynastickém období Uru vládli před panovníky uvedenými v Sumerském královském seznamu ještě další panovníci - Meskalamdug a Akalamdug. V Uru nalezl také doklady o řízení chrámového hospodářství za 1. a 3. dynastie urské, objevil několik chrámů, nápisů a část urské standarty. Jeho průzkumy umožnily vykreslit obraz života společnosti v raných městských státech Sumeru.\n\nWoolley se snažil zjistit vzájemné vazby mezi civilizacemi v Mezopotámii a v egejské oblasti. To ho dovedlo r. 1936 do al-Míny v Sýrii a od roku 1937 s válečnou přestávkou do r. 1949 prováděl vykopávky v Tell Atchaně (Alalich) v dnešním Turecku. Při hypotézách o vazbách mezi Sumerem a Egyptem se Woolley dopouštěl některých idealizací, které soudobá věda popřela.\n\nWoolley napsal kolem 30 vědeckých i populárně-naučných knih. Britská spisovatelka Agatha Christie se inspirovala jeho výzkumy v detektivním románu Vražda v Mezopotámii (\"Murder in Mesopotamia\") a posléze se provdala za jeho mladšího asistenta Maxe Mallovana.\n\n\nhttps://web.archive.org/web/20090924210718/http://www.mnsu.edu/emuseum/information/biography/uvwxyz/woolley_leonard.html\n\nISBN 80-7341-555-0\n"}
{"id": "188453", "url": "https://cs.wikipedia.org/wiki?curid=188453", "title": "Genetická sexuální přitažlivost", "text": "Genetická sexuální přitažlivost\n\nGenetická sexuální přitažlivost (anglicky: , \"GSA\") je sexuální přitažlivost mezi blízkými příbuznými, například mezi sourozenci, kteří se poprvé potkali jako dospělí.\n\nGSA se může vyskytnout jako důsledek adopce v případech, kdy adoptované dítě vyhledá své biologické předky a najde své příbuzné. Ačkoliv je toto vzácný důsledek adoptivních setkání, v posledních letech můžeme, vzhledem k velkému množství adoptivních shledání, tento fenomén pozorovat u velkého množství lidí. Všeobecně toto pro obě strany působí značné úzkosti, jelikož tato sexuální přitažlivost je v rozporu s jejich zažitými sexuálními a morálními hodnotami, stejně jako se zákony.\n\nNa GSA se velkou měrou podílí fakt, že lidé hodnotí tváře podobné té jejich jako více atraktivní, důvěryhodné. Právě dědičnost tuto fyzickou podobnost vytváří. Dalším faktorem mohou být společné zájmy a osobní rysy, které člověk všeobecně považuje za přitažlivé u partnera. Dědičnost těchto kvalit je však záležitost velké debaty.\n\nGSA údajně postihne až polovinu všech sourozenců, kteří jsou vychováváni zvlášť a poznají se až v dospělosti.\n\nDůsledkem GSA bývá zpravidla incest. Ten je ovšem v některých zemích trestný. Mezi tyto státy patří například Česká republika a Německo. Naopak v některých státech není incest považován za trestný čin (Francie, Belgie, Nizozemsko, Turecko, Brazílie, Japonsko, atd.)\n\n\n"}
{"id": "188454", "url": "https://cs.wikipedia.org/wiki?curid=188454", "title": "Bolševici", "text": "Bolševici\n\nBolševici () je původně frakce Ruské sociálně demokratické dělnické strany a bolševismus je jejich hnutí, resp. učení. Později pojem bolševismus označoval i obecně podobný směr sociálně-demokratických, resp. komunistických stran (později byl tento směr spíše označován jako marxismus-leninismus, ale to je širší pojem).\n\nPojem „bolševik“ je používán od 2. sjezdu Ruské sociálně demokratické dělnické strany v roce 1903, na kterém se strana rozštěpila na frakci radikálních tzv. bolševiků (doslova „majících většinu“) a ostatních tzv. menševiků (doslova „majících menšinu“). Bolševismus se zakládal na Leninově učení o diktatuře proletariátu, imperialismu a socialistické revoluci, které chtěli dosáhnout ozbrojeným povstáním bez spolupráce s liberálními stranami. Vedl je sám Lenin.\n\nNaopak menševici byli zastánci klasického marxismu, a tedy tvrdili, že komunismu lze dosáhnout pouze v ekonomicky vyspělém státě, s masovou podporou, a příslušné postupné „revoluci“ musí nejprve předcházet „buržoazní revoluce“ (která se v Rusku na rozdíl od západní Evropy - např. Francouzské revoluce - nikdy neuskutečnila, neboť v marxistickém chápání bylo Rusko stále „feudálním státem“). \n\nNavzdory názvu byli původně menševici ve straně ve většině a bolševici v menšině (kromě zmíněného 2. sjezdu). Bolševici se v roce 1912 jako strana osamostatnili. V roce 1917 však bolševici ve volbách a podobně začínali získávat vliv a říjnovou revolucí proti Kerenského vládě v listopadu 1917 se násilnou revolucí (tedy přesně podle svého učení) dostali v Rusku k moci a získali absolutní moc. \n\nVe volbách do Všeruského ústavodárného shromáždění, které se konaly 25. listopadu 1917, získali bolševici pouze 23,9 % hlasů. Lenin nechal 19. ledna 1918 Ústavodárné shromáždění rozehnat a tím zahájil vládu jedné strany. V roce 1918 se jejich frakce / strana přejmenovala na „Velká Komunistická strana Ruska (bolševiků)“ od roku 1925 „Všesvazová komunistická strana (bolševiků)“, od roku 1952 Komunistická strana Sovětského svazu. V roce 1921 bolševici zakázali v Rusku (pozdějším Sovětském svazu) všechny ostatní politické strany včetně menševiků. \n\nKolem roku 1930 proběhla v zahraničí tzv. bolševizace neboli změna politické orientace komunistických stran pod vlivem Komunistické strany Sovětského svazu (tedy bolševiků). Spustil ji 5. kongres Komunistické internacionály v roce 1924. V Československu bolševické křídlo vedené Klementem Gottwaldem zvítězilo v roce 1929 na 5. sjezdu KSČ, kterou převzalo.\n"}
{"id": "188456", "url": "https://cs.wikipedia.org/wiki?curid=188456", "title": "Bolševik", "text": "Bolševik\n\nBolševik může být:\n"}
{"id": "188460", "url": "https://cs.wikipedia.org/wiki?curid=188460", "title": "Australský honácký pes", "text": "Australský honácký pes\n\nAustralský honácký pes (anglicky: Australian Cattle Dog) je plemeno honáckého psa z Austrálie chované k vedení stáda. Je to krátkosrstý pes střední velikosti vynikající svou inteligencí.\n\nAustralský honák je velmi podobný dnes již vyhynulému modrému patařovi, který se dříve používal při nakládání dobytka do lodí. Tento honák má však zcela jiný původ. Dožívá se v průměru 12–14 let.\nAustralský osadník Thomas Smith Hall toto plemeno vyšlechtil k obrazu pataře na konci 19. století. Ke šlechtění pravděpodobně použil psa dingo, červeného bobtaila, plemena kolie a podařilo se mu vyšlechtit psa velmi podobného patařovi. Pes je díky svým předkům všestranný a nebojácný.\n\nAustralský honácký pes by měl být svalnatý, atletický a silný bez jakékoliv stopy slabosti nebo křehkosti. Nicméně nadměrně těžký nebo až zavalitý by neměl být v žádném případě. Dokonce psi chovaní jako společníci nebo s nějakými cíli na výstavách by měli mít vyvážené, pevné svalstvo.\nFena australského honáckého psa měří od 43 do 48 cm v kohoutku, pes má od 46 do 51 cm. Australský honácký pes je svalnatý, kompaktní pes s hustou, hrubou, spíše mastnou srstí, a jemnou zimní podsadou. Má dlouhý ocas, který obecně nese nízko. Australský honácký pes v dobré kondici by měl vážit zhruba 16 až 23 kg.\n\nAustralští honáčtí psi se vyskytují ve dvou základních barevných variantách: modrá a červená. V obou případech není zbarvení jednotné. Zřetelné zbarvení australského honáckého psa je výsledkem bílých a šedých chlupů důkladně roztroušených mezi červenými a černými chlupy. V přísadě do primárního zbarvení australského honáckého psa se také ukazují místa s jednotnou nebo téměř jednotnou barvou, většinou znatelná u jednoho nebo obou očí.\nČervená je geneticky dominantní barvou australského honáka a je složena z mixu červených a bílých chlupů, což vede k zázvorovému zbarvení. \nDalší častou barvou australského honáka je \"modrá\", která je tvořena z mramorování černých, šedých a bílých chlupů po celém těle. Modří psi by měli mít buď modrou srst s černými fleky nebo modrou srst s červeným pálením. U tohoto typu by neměly být červené znaky jinde, než na končetinách.\nVětšina australských honáků má na čele bílý pruh nebo bílý flek nazývaný \"Bentley Mark\". Podle legendy jej totiž měl čistokrevný pes pana Bentleyho a od něho toto znaménko přešlo na všechny australské honáky. Občas také mají bílou tečku na ocase a bílou skvrnku na hrudi. \nŠtěňata se rodí bílá a teprve postupem času tmavnou. Věří se, že tuto vlastnost zdědili od dalmatina.\nAustralský honácký pes by neměl být zaměňován s Australian Stumpy Tail Cattle Dog, psem, který se rodí s krátkým ocasem. Stumpy se australskému honákovi velmi podobá, ale stumpy je vyšší.\n\nAustralský honácký pes má velké nároky na pohyb, je to pes čilý, inteligentní a hravý.\nV mládí by se měl seznámit s dětmi a jinými zvířaty, jinak může být nesnášenlivý a teritoriální. Byl vyšlechtěn v Austrálii, proto snáší dobře i vysoké teploty. Žít trvale venku pro něj není problém. Je to velmi dobrý a ostražitý hlídač, oddaný svému pánovi.\nJak naznačuje název plemene, jeho hlavní funkcí byla kontrola přesunů stáda dobytka jak v otevřených, tak i uzavřených prostorách. Stádo vede kousáním do kopyt nebo do ocasu. V dnešní době můžeme vidět australské honácké psy pracovat ve sportovní kynologii či soutěžích obedience. Výborně se prezentují i v soutěžích agility, kde vynikne jejich mrštnost a rychlost. Ve Spojených státech a v Austrálii se používají k hledání drog či výbušnin.\n\nDožívají se okolo dvanácti let, 27% umírá na rakovinu. Jsou náchylnější na slepotu, reprodukční potíže a dysplasii kyčelního kloubu, ta je způsobena buďto obezitou psa nebo velkou zátěží na klouby ve štěněcím období.\n\n\n"}
{"id": "188467", "url": "https://cs.wikipedia.org/wiki?curid=188467", "title": "Obvod obce s rozšířenou působností Hlinsko", "text": "Obvod obce s rozšířenou působností Hlinsko\n\nObvod obce s rozšířenou působností Hlinsko tvoří katastrální území 22 obcí: Dědová, Hamry, Hlinsko, Holetín, Jeníkov, Kameničky, Kladno, Krouna, Miřetice, Otradov, Pokřikov, Raná, Studnice, Svratouch, Tisovec, Trhová Kamenice, Včelákov, Vítanov, Vojtěchov, Vortová, Všeradov a Vysočina. V rámci administrativně správním leží obce v jižní části okresu Chrudim náležejícím do Pardubického kraje na území České republiky.\n\nSprávní obvod obce s rozšířenou působností státní správy svěřené Městu Hlinsko je shodný se správním obvodem jeho působnosti obce s pověřeným obecním úřadem. Městský úřad Hlinsko vykonává agendy v určeném rozsahu přenesené (delegované) státem jak v rámci jeho rozšířené působnosti státní správy, tak v působnosti pověřeného obecního úřadu.\n\nMinisterstvo vnitra České republiky, na základě ustanovení zákona č. 314/2002 ze dne 13.6.2002, o stanovení obcí s pověřeným obecním úřadem a stanovení obcí s rozšířenou působností obce, vymezilo správní obvody územím obcí do nich náležejících Vyhláškou č. 388/2002 ze dne 15. srpna 2002; v ustanovení § 8 pro Pardubický kraj a správní obvod obce s pověřeným obecním úřadem, též Hlinsko a v § 21 pro Pardubický kraj a správní obvod obce s rozšířenou působností, též Hlinsko.\n\nDnem 1.1.2003 na obec s rozšířenou působností Hlinsko přešla část původních kompetencí Okresního úřadu v Chrudimi, zrušeného ke dni 31.12.2002; některé agendy bývalého okresního úřadu byly předány krajskému úřadu Pardubického kraje na základě zákona č. 320/2002, o změně a zrušení některých zákonů v souvislosti s ukončením činnosti okresních úřadů.\n\nObce zahrnuté do správního obvodu s rozšířenou působností Hlinsko (též správního obvodu obce s pověřeným obecním úřadem) leží převážně v kopcovité krajině Sečské vrchoviny v pohoří Železných hor, okrajová východní část na katastrálním území obce Svratouch v oblasti Žďárských vrchů, která je součástí Hornosvratecké vrchoviny.\n\nKrajina s rozsáhlými lesy, loukami a pastvinami, v mnoha obcích s typickou lidovou architekturou (Dědová, Hamry, Hlinsko s městskou památkovou rezervací Betlém – součást a sídlo Muzea v přírodě Vysočina, Kameničky, Vortová, Všeradov a obec Vysočina s expozicí vesnice Veselý Kopec, součást Muzea v přírodě Vysočina) se v severní části vyznačuje mírně zvlněnou pahorkatinou (část obcí Holetín, Krouna, Miřetice, Otradov, Pokřikov, Tisovec a Včelákov) v oblasti Skutečské pahorkatiny.\n\nObce v jižní a jihovýchodní části správního obvodu leží ve vyšších nadmořských výškách Kameničské vrchoviny s nejvyšším bodem U oběšeného (737,4 m n. m.), severozápadně nad Svratouchem, který je současně nejvyšším vrcholem Sečské vrchoviny i pohoří Železných hor.\n\nVrcholem „U oběšeného\" prochází rozvodnice hlavního evropského rozvodí Labe - Dunaj (úmoří Severního a Černého moře). Pod vrcholem pramení Chlumětínský potok, řeka Krounka a nejvýznamnější řeka oblasti Chrudimka, k jejímuž povodí náleží vodní toky na území většiny obcí správního obvodu. Jihovýchodní část katastrálního území obce Svratouch s potoky Svratouch / Řivnáč a Brodek náleží do povodí řeky Svratky.\n\nÚzemí správního obvodu překrývají dvě velkoplošné chráněné krajinné oblasti, rozlohou větší Chráněná krajinná oblast Žďárské vrchy (obce Dědová, Hamry, část Hlinska, Jeníkov, Kameničky, Kladno, část Krouny, Studnice, Svratouch, část Trhové Kamenice, Vítanov, Vortová, Všeradov a část obce Vysočina) a Chráněná krajinná oblast Železné hory (část území obcí Miřetice, Trhová Kamenice, Včelákov a Vysočina).\n\nMěsto Hlinsko zvýrazněno, městyse uvedeny \"kurzívou:\"\n\n"}
{"id": "188471", "url": "https://cs.wikipedia.org/wiki?curid=188471", "title": "Novofundlandský pes", "text": "Novofundlandský pes\n\nNovofundlandský pes (hovorově novofundlanďan, anglicky: \"Newfoundland\") je kanadské molossoidní psí plemeno známé svojí přátelskou, mírnou a hravou povahou. Vyskytuje se ve třech barevných variacích: černé, hnědé a černobílé, dospělí jedinci běžně dosahují váhy okolo 65 kg. Mezinárodní kynologická federace (FCI) plemeno uznává a řadí jej do druhé skupiny, sekce molossoidní plemena. Číslo standardu je 050.\n\nNeexistují přesné historické údaje o novofundlandských psech ani jejich vzniku, ale nejčastěji bývá uváděno, že tito psi vznikli zkřížením indiánských a evropských rybářských psů. Podobné urostlé černé psy vlastnili již Vikingové v 10. století a na Newfoundlandu, po kterém dostali tito psi jméno, skutečně existuje místo, zvané \"L’Anse aux Meadows\", kde byla dokázána přítomnost Vikingů. Tato verze je popisována i v oficiálním standardu plemene. Krom toho existuje i verze, že přímými předky novofundlanďanů jsou tibetské dogy – tato verze je ale spíše nepravdivá. Ačkoliv se dle exteriéru i charakteru může zdát, že jde o příbuzné svatobernardských psů (bernardýnů), nebo pyrenejských horských psů, není to pravda. Spíše naopak: je pravděpodobné, že jejich blízkými příbuznými jsou labradorští retrívři. Ty má pod patronátem sice Anglie, avšak též vznikli na Newfoundlandu, kde se rozlišovaly dva typy psů: velcí a silní novofundlandští psi, současní novofundlanďané, a menší a krátkosrstí novofundlandští psi, současní labradorští retrívři.Největším vývojem plemeno procházelo právě na ostrově Newfoundland, po kterém dostalo název. Krom černých jedinců byli početní i černobílí jedinci, dost pravděpodobně současní landseeři. Úplně první zcela jasná zmínka o novofundlandských psech pochází z roku 1765, kdy se armádní důstojník a obchodník Georg Cartwright zmiňuje, že vzal s sebou na lov dva svatohubertské a jednoho novofundlandského psa. Později se tito psi začali využívat pro tahání vozíků nebo saní. Myslivci je zase využívali pro aportování zastřelených vodních ptáků z vody.\n\nVe konci 18. století se první novofundlanďané dostali i do Evropy – v té době se ještě jednalo o psy s maximální kohoutkovou výškou 60 cm. Též hlava byla modelována jinak a lze tedy říct, že současní novofundlandští psi jsou známí takoví, jací jsou, díky evropskému šlechtění. V polovině 19. století se pak tito psi podíleli na šlechtění leonbergerů.\n\nPoprvé byl vystavován na výstavě v Birminghamu v roce 1860 a jednalo se o skupinu šesti dospělých jedinců. Krátce nato, roku 1885, byl na Newfoundlandu vydán zákon o zákazu chovu více jak jednoho psa. O deset let později vznikl v Anglii i zákon o karanténě psů a novofundlanďané se tak přestali dovážet. Chov v Evropě tak pokračoval s místními psy, kteří byli navíc společně s landseery bráni jako jedno plemeno (k rozdělení došlo až roku 1960).\n\nPrvní novofundlandští psi se na území Česka začali objevovat na začátku 20. století. Před první světovou válkou zde fungovalo i několik chovatelských stanic, po druhé světové válce jich zůstalo jen pár a zlom přišel s 50. léty. V té době se tyto psy rozhodla využívat pohraniční stráž a populace na našem území se zdárně zvětšovala. Oblíbení byli především kvůli čichovým dovednostem a chuti k práci. Několik jedinců se dostalo i k civilním obyvatelům a v únoru 1967 byl založen klub chovatelů novofundlandských psů. Od té doby se chov úspěšně rozvíjel a v současné době plemeno v Česku zastřešuje Klub novofundlandský pes.\n\nNovofundlandský pes je masivně stavěný pes se silným tělem a dobrou pohybovou koordinací. Krom výšky a váhy se feny od psů (samců) liší například stavbou trupu, kdy feny mají trup delší a obecně nejsou stavěny tak masivně, jako jejich protějšky. Srst těchto psů je dvojitá: krycí srst a podsada. Krycí srst je delší, rovná, podsada je hustá − obzvláště v zimě − a měkká. Srst na hlavě bývá kratší, než na zbytku těla. Srst na ocase tvoří prapor, na krku hustý límec. Existují tři barevné varianty: černá, hnědá a černobílá. Černá je nejběžnější, měla by být jednolitá, ale je možné, aby pes měl srst ze slunce zesvětlenou. U černobílého zbarvení se preferuje, když je černá hlava, jen s bílou lysinou, ocas, sedlo a záď. Hnědé zbarvení může být ve více odstínech, od čokoládové až po bronzovou. Bílé znaky na hrudi, prstech a ocase jsou u hnědé varianty povoleny.\n\nHlava se u psů a fen liší především v masivnosti: psi ji mají těžší a masivnější, než feny. Lebka široká, stop zřetelně vyvinutý, ale ne příliš zdůrazněný. Uši jsou poměrně malé, trojúhelníkovitého tvaru a se zaoblenou špičkou. Oči poměrně malé, uložené hluboko v lebce. Barva bývá tmavě hnědá, ale u černých a černobílých jedinců může mít i světlejší odstín. Čenich je čtvercový, přiměřeně dlouhý, nosní houba hnědá nebo černá. Skus může být nůžkový nebo klešťový. Krk je silný, svalnatý, nadměrný lalok se počítá jako chyba. Hrudník široký, plný a hluboký. Hřbet je široký, nesvažuje se, a harmonicky na něj navazuje vysoko posazený huňatý ocas. Během výstavního postoje by měl volně viset nebo být jen mírně zahnutý. Neměl by být nesen mezi nohama nebo naopak stočený na hřbetě. Nohy dobře osvalené, s dobře úhlenými koleny, zakončené kulatými tlapkami, které navíc mají mezi prsty plovací blány. Paspárky se většinou odstraňují.\n\nNovofundlandský pes je typický svojí přátelskou a tolerantní povahou. Je mírný, dobrosrdečný a přizpůsobivý. Chová se uvolněně i během výcviku, během něhož si několikrát rozmyslí, zda povel skutečně splní. Samotný výcvik tedy může být složitější, ale pokud je pes navnaděný a má chuť, pak ho lze naučit množství povelů. Tito vyrovnaní a snášenliví psi nemívají problémy s jinými domácími zvířaty, od koček až po koně, a dobře vychází i s jinými psy – především kvůli své submisivní povaze. Nevyhledávají spory ani šarvátky s jinými psy. Navíc nemá prakticky žádný lovecký pud, proto není běžné, aby utíkal za lesní zvěří nebo se ji pokoušel čichem vystopovat. Je oddaný své rodině nebo svému majiteli, avšak nejsou to příliš dobří hlídači a příliš neštěkají. Během štěněcích let jsou tito psi hodně aktivní a hraví, s věkem se tyto jejich vlastnosti utlumují. I přesto ale, podobně jako velké množství velkých plemen, dospívají psychicky i fyzicky až okolo dvou let (běžně je to okolo jednoho roku). Během dospělosti již nevyžadují tolik aktivity, ale dokáží se přizpůsobit (přičemž majitel ale musí myslet na zdraví jejich kyčlí).\n\nNovofundlanďané se hodí i pro začátečníky, kteří ale musí mít se svými psy trpělivost. Všechna psí plemena potřebují alespoň základní výcvik a tito psi nejsou výjimkou, jenže u nich je těžké udržet si jejich pozornost. Stejně tak je nutná výchova. O novofundlandských psech se říká, že se snaží najít kompromis a nelze od nich očekávat velké cvičitelské výsledky, nicméně, se základními povely nemívají problémy.\n\nPřestože v minulosti se novofundlanďané využívali i pro stopařské práce na hranicích nebo policií, v současné době bývají chování výlučně jako společníci.\n\nNovofundlandský pes není na péči příliš náročný, avšak po finanční stránce se jedná o náročné plemeno – podobně jako jiná velká plemena, která potřebují dostatek kvalitního krmení. Měli by být krmeni krmivem, které pro ně přísluší, tedy v mládí krmivem pro štěňata molossoidních plemen, později krmivem pro velká plemena, popřípadě i doplňovat vitamíny na klouby – alternativou je BARF, kdy se pes stravuje výlučně masem a popřípadě nějakou přílohou (zelenina apod.). Ačkoliv samotná zima těmto psům nevadí, je vhodnější, aby žili na zahradě a zároveň měli přístup do domu, kde by byli v kontaktu s rodinou. Vyloženě bytoví psi to ale nejsou.\n\nTito psi nepotřebují tolik pohybu, jako jejich blízcí příbuzní, labradorští retrívři, ale také se dokáží přizpůsobit tempu svého majitele. V každém případě je vhodné nějak je zabavit, ať už pohybem, hrami... Nebývají využíváni pro sporty, jako je agility nebo dogfrisbee, kde je pravděpodobné, že po dlouhodobějším tréninku by u psa nastaly problémy s kyčlemi, pro které mají těžcí psi předpoklady. Novofundlandští psi mají dobrý vztah k vodě a obecně plavání je též dobrou volbou, jelikož na nohy nepůsobí takový tlak.\n\nSrst vyžaduje časté pročesávání, pokud má působit dobře. Zvýšená pozornost by se měla věnovat srsti za ušima, na loktech, praporech předních končetin a na stehnech, kde má větší sklony k plsnatění. Časté koupání šamponem není vhodné, protože ničí přirozenou strukturu chlupů a ty ztrácí svoji mastnotu. Stříhání ani trimování se neprovádí.\n\nBěhem svého útěku z ostrova Elby v roce 1815 údajně smetla Napoleona Bonaparta z lodi vlna. Zachránit ho měl rybářský pes, podobný novofundlandským psům, který ho držel nad hladinou, dokud se k nim nedostali námořníci. Dalším známým novofundlanďanem byl i domácí mazlíček lorda Byrona jménem Boatswain, o němž psal ve své básni \"Epitaph to a Dog\" (\"Epitaf psovi\"), ve které po jeho smrti opěvoval jeho věrnost, mírnost a přátelskou povahu.Robert Kennedy též vlastnil psa tohoto plemene: Brumuse. Novofundlanďan Emily Dickinsonové se zase jmenoval Carlo. Humorista Josh Billings, vlastním jménem Henry Wheeler Shaw, v roce 1885 o tomto plemeni napsal: „Novofundlanďané báječně zachraňují dítka před utopením. Takže je třeba mít dítko a trochu vody, jinak to psisko krmíte nadarmo.“ Lewisovy a Clarkovy expedice se též účastnil novofundlandský pes: pes jménem Seaman.\n\n"}
{"id": "188473", "url": "https://cs.wikipedia.org/wiki?curid=188473", "title": "Mikey Way", "text": "Mikey Way\n\nMichael James Way (* 10. září 1980, Newark, New Jersey, USA) je baskytarista kapely My Chemical Romance. Je mladším bratrem frontmana kapely Gerarda Waye. S Gerardem jsou vzdálení příbuzní Joe Rogana, hostitele show Fear Factor na NBC, je to také bývalý člen sitcomu NewsRadio.\n\nMikey přišel s názvem kapely My Chemical Romance, když si prohlížel knihu \"Ecstasy: Three Tales of Chemical Romance\" (Extáze: Tři Příběhy o Chemické Lásce) od Irvina Welshe během práce v knihkupectví Barnes & Noble (největší americký knižní řetězec) v Cliftonu, New Jersey.\n\nO Mikeym se říkalo, že se naučil hrát na basovku jen kvůli MCR, ale na DVD Life on the Murder Scene Mikey potvrdil, že už odmala hrál jako amatér a dokonce mohl hrát s Frankovou bývalou kapelou Pencey Prep, ale nevzali ho. Hraje na bassovou kytaru Fender Standard Precision Bass nebo na Fender Jaguar Bass.\n\n7. 3. 2007 si po koncertě v Las Vegas v zákulisí Orleánské arény vzal svou snoubenku Alicii Simmons (23). Oddal je James Dewees frontman kapely Reggie and the Full Effect.\n\n23. 4. 2007 kapela oznámila, že Mikey načas opouští kapelu, aby měl více času na Alicii. Gerard vydal prohlášení na webových stránkách kapely, že Mikeyho nahradí kytarový technik Matt Cortez.\n"}
{"id": "188474", "url": "https://cs.wikipedia.org/wiki?curid=188474", "title": "FCI", "text": "FCI\n\nZkratka FCI může znamenat:\n\n"}
{"id": "188479", "url": "https://cs.wikipedia.org/wiki?curid=188479", "title": "Zeravšan", "text": "Zeravšan\n\nZeravšan ( , ) na horním toku Matča je řeka ve Střední Asii na území Tádžikistánu (Sogdijský vilájet) a Uzbekistánu (Samarkandský, Kaškadarjinský vilaját). Je dlouhá 877 km. Část povodí, ze které přijímá vodu, má rozlohu 17 700 km².\n\nOdtéká ze Zeravšanského ledovce v Tádžikistánu, v horském uzlu Koksu. Ten se nachází v nadmořské výšce přibližně 2800 m v místě, kde se potkávají Turkestánský a Zeravšanský hřbet. Prvních 300 km teče v úzké hluboké dolině. Na tomto úseku přijímá své největší levé přítoky (Fandarja, Kštut a Magian). V rovinaté části svého toku, která začíná pod městem Pendžikent, už žádné další velké přítoky nepřijímá. Nedaleko města Samarkand se rozděluje na dvě ramena Akdarja (severní) a Karadarja (jižní), které se opět slévají u osady Chatyrči. Mezi rameny se nachází ostrov Miankale. Na dolním toku je řeka známá pod názvem Karakuldarja a nacházejí se na ní Bucharská a Karakulská oáza. Řeka se zcela vsakuje v poušti Kyzylkum a nedotéká do Amudarji. Na dolním toku napájí řeka čtyři jezera Dengizkul, Karakyr, Tuzgan a Shurgak.\n\nZdroj vody je sněhovo-ledovcový. Nejvyšší průtoky nastávají v červenci (250 až 690 m³/s) a nejmenší naopak v březnu (28 až 60 m³/s). Průměrný roční průtok vody pod ústím Magianu činí 162 m³/s.\n\nVšechna voda z řeky se využívá na zavlažování. Byly vybudovány Kattakurganská a Kujumazarská přehrada. Dolní tok je podporován prostřednictvím Amubucharského kanálu vodou z Amudarji. Údolí řeky je hustě osídleno. Nacházejí se v něm města Samarkand, Kattakurgan, Navoj, Buchara a Kagan.\n\n"}
{"id": "188484", "url": "https://cs.wikipedia.org/wiki?curid=188484", "title": "Kaškadarja", "text": "Kaškadarja\n\nKaškadarja ( ) je řeka v Uzbekistánu (Kaškadarjinský vilaját). Je dlouhá 378 km. Povodí má rozlohu 8780 km². U pramenů se nazývá Šiňgasoj a na dolním toku Majmanakdarja.\n\nPramení mezi západními výběžky Zeravšanského a Hissarského hřbetu. Od vesnice Duab teče v široké dolině a přijímá zleva celou řadu přítoků (Aksu, Tanchazdarja, Guzardarja). Mnohé z nich jsou vodnější než \"Kaškadarja\".\n\nZdroj vody je sněhovo-dešťový. Nejvyšší průtoky nastávají na jaře a naopak nejmenší v létě. Průměrný roční průtok vody pod horami ve vzdálenosti 266 km od ústí činí 24,9 m³/s.\n\nVoda z řeky se široce využívá na zavlažování. Pod Karšinskou oázou se koryto postupně vytrácí. Řeka je podporována prostřednictvím kanálu Eskianchor vodou z řeky Zeravšan. Byla na ní vybudována Čimkurganská přehrada a na jejím přítoku Guzardarje Pačkamarská přehrada.\n"}
{"id": "188492", "url": "https://cs.wikipedia.org/wiki?curid=188492", "title": "Lateránská bazilika", "text": "Lateránská bazilika\n\nBazilika sv. Jana v Lateráně (italsky \"Basilica di San Giovanni in Laterano\", latinsky \"Basilica Sancti Ioannis in Laterano\"), plným názvem Arcibazilika Nejsvětějšího Spasitele a sv. Jana Křtitele a Jana Evangelisty, je biskupský kostel (katedrála) města Říma s titulem basilica maior. Založena císařem Konstantinem roku 313 a později mnohokrát přestavována, stojí asi 1,2 km jihovýchodně od Kolosea, u stanice metra A \"San Giovanni\". Je součástí stavebního komplexu Laterán, který byl až do 14. století sídlem papežů a kde sídlí také Lateránská univerzita.\n\nPětilodní bazilika s atriem byla postavena při starším baptisteriu v letech 313-324 za císaře Konstantina Velikého, který pro ni vybral strategické místo za Aureliánskými hradbami a mezi dvěma branami. Císařova matka svatá Helena při ní měla svou rezidenci. Konstantin je také vyobrazen na mozaice v apsidě jako donátor s modelem baziliky v rukou. Byl to první veliký křesťanský kostel vůbec a byl zasvěcen svatým Janu Křtiteli a Janu Evangelistovi. Tuto baziliku několikrát vyplenili barbaři, například v letech 410 a 455 Vandalové; roku 896 ji poškodilo zemětřesení. Byla poté přestavěna v románském slohu, vyzdobena mozaikami a obložena barevnými mramory. Při gotické přestavbě z iniciativy papeže Klementa V. přibyli ke světcům na mozaikách sv. František a sv. Antonín Paduánský; roku 1308 bazilika vyhořela. V době avignonského zajetí papežů chrám dále pustl a 21. srpna roku 1361 jej zachvátil katastrofální požár, při němž se zřítily čtyři jaspisové sloupy střední lodi, shořela střecha a ciboriový baldachýn nad hlavním oltářem. Tehdy se propadl strop hlavní lodi baziliky a objekt začal zarůstat trávou. Papeže Inocence VI. o tom informoval básník Francesco Petrarca. Podle jednoho dobového svědectví se v bazilice prý pásly ovce. Následovala stavba dodnes dochovaného monumentálního gotického ciboria na čtyřech sloupech, které dal roku 1367 nad hlavním oltářem vztyčit papež Urban V., aby v něm byly uchovávány relikviáře s lebkami svatých apoštolů Petra a Pavla. Po návratu papežů do Říma roku 1378 začala zásadní obnova Lateránské baziliky i baptisteria, která byla ukončena roku 1384, jak dokládá nápis v pásu mezi mozaikami apsidy. Ve středověku se v Lateránském paláci a v bazilice konalo pět významných koncilů.\n\nU příležitosti jubilejního roku 1600 dal papež Kliment VII. renovovat příčnou loď baziliky, což provedl architekt Giacomo della Porta a malíř Giuseppe Cesari, postranní dvouvěžové průčelí kostela projektoval Domenico Fontana. V letech 1646 - 1649 byla provedena barokní přestavba podle projektu architekta Francesca Borrominiho, směřovaná k jubilejnímu roku 1650. Další úpravy proběhly v letech 1734 - 1735 ve stylu vrcholného římského baroka, kdy architekt Alessandro Galilei přistavěl nové východní průčelí.\n\nBazilika stojí na troskách pevnosti a kasáren císařské jízdní gardy, která podporovala Konstantinova soupeře Maxentia a byla po bitvě na Milvijském mostě zrušena. Pětilodní bazilika ve tvaru písmene „T“ s apsidou a plochým stropem je 140 m dlouhá a 140 m široká, z toho šířka hlavní lodi je 65 m.\n\nDo chrámu se vstupuje buď z Lateránského náměstí vestibulem od D. Fontany z roku 1586 do severní příční lodi, anebo hlavním vchodem od východu. Pětiosý portikus z roku 1735 od A. Galileiho s vysokým sloupovým řádem má v patře arkády a v hlavní ose trojboký tympanon. Latinský nápis na hlavní římse vyznačuje stavebníka, papeže Klimenta XII. v pátém roce jeho pontifikátu, a patrony chrámu. Kuželková balustráda na atice je vyzdobena 15 sochami o výšce sedm metrů, uprostřed s Ježíšem Kristem Spasitelem mezi oběma svatými Jany. V prostředním vchodu jsou starověká bronzová vrata, pocházející z římského Fora. Vpravo od hlavního průčelí je budova Lateránských muzeí.\n\nVzhled hlavní lodi podstatně pozměnil Borromini, který střídavě zazdil oblouky mezi sousedními antickými sloupy, takže jen poslední pár žulových sloupů je viditelný. Mramorová dlažba je z 15. století, bohatě zdobený kazetový strop navrhl Giacomo della Porta roku 1603.\n\nNa předním okraji mírně vyvýšené příční lodi stojí papežský oltář s baldachýnem z roku 1369 s mnoha ostatky, včetně svatých Petra a Pavla. Před ním je zahloubená \"confessio\", předchůdce pozdějších krypt, s hrobem světce. Na levém (jižním) konci příční lodi je veliký oltář Nejsvětější svátosti se čtyřmi starověkými bronzovými sloupy. Chór byl v 19. století prodloužen, původní apsida s mozaikami z roku 1290 přenesena dále na západ.\n\nV pravé (severní) boční lodi je vlevo na pilíři Giottův obraz papeže Bonifáce VIII. s kardinály, jak vyhlašují první jubilejní rok 1300. K levé (jižní) boční lodi je přistavěna řada kaplí. V první od vchodu, kapli sv. Ondřeje či Corsini od A. Galileiho z roku 1734, jsou čtyři antické porfyrové sloupy a porfyrová vana, která pochází z předsíně Pantheonu. Na západním konci jižní boční lodi se vstupuje do rajského dvora s ambity z počátku 13. století a bohatou sochařskou i mozaikovou výzdobou.\n\nStolec (cathedra) římského biskupa, tj. papeže v apsidě baziliky vyznačuje dodnes hodnostně nejvyšší kostel v katolické církvi, což není bazilika sv. Petra ve Vatikánu. Tuto skutečnost hlásá nápis vyložený mozaikou nad vstupem do atria: \"Papalis archibasilica patriarchalis maior cathedralis arcipretalis sanctissimi Salvatoris et sanctorum Johannis Baptistae et Evangelistae apud Lateranum, omnium urbis et orbis ecclesiarum mater et caput\", končící formulací: \"Matka a hlava všech kostelů Města [t.j. Říma] a světa\".\n\nV katedrále je pohřbeno nebo má také pamětní desku (tzv. kenotaf) dvanáct papežů:\n\nOsmiboká stavba (oktogon) Lateránského baptisteria je zbudována z cihel, je pravděpodobně nejstarší svého druhu a posloužila jako vzor dalším baptisteriím. Roku 315 ji dal císař Konstantin vystavět jako válcovou, za vlády papeže Sixta III. v letech 432 - 440 byla proměněna na oktogon a později ještě několikrát upravována. V barokní době byly zbořeny obvodové kaple sv. Štěpána, sv. Hilaria a sv. Kříže.\n\nV apsidě se dochovaly zbytky římské mozaiky a antické sloupy z červeného egyptského porfyru. Římského původu je také křestní vana, vybroušená z jednoho kusu porfyru. Bronzová vrata s poli jednoduché geometrické profilace pořídil římský biskup Hilarius v 5. století.\n\nNejstarší nástěnnou malbou je zde na stěně gotická polofigura madony s Ježíškem ze 14. století. Raně barokní nástěnné malby vytvořil Andrea Sacchi (1599-1661). Carlo Maratta namaloval scénu \"Císař Konstantin ničí pohanské obrazy\".\n\nNa Lateránském náměstí severně od baziliky stojí Lateránský obelisk, nejvyšší v Římě. Žulový monolit o výšce 37,2 m a o váze asi 455 t dal vyrobit farao Thutmose IV. pro chrámový komplex v Karnaku. Císař Constantius II. jej dal převézt nejprve do Alexandrie a odtud roku 357 do Říma, kde byl postaven v \"Circus Maximus\". Po pádu říše byl povalen a poškozen. Roku 1587 byl vykopán, opraven D. Fontanou a následujícího roku vztyčen na osmimetrovém podstavci.\n\n\n\n"}
{"id": "188493", "url": "https://cs.wikipedia.org/wiki?curid=188493", "title": "Dětský ostrov", "text": "Dětský ostrov\n\nDětský ostrov je pražský vltavský ostrov, ležící na katastru Smíchova.\n\nPřipomíná se již v roce 1355, několikrát v důsledku záplav zmizel. Až do 18. století se jmenoval Maltézský (podle majitele, malostranského maltézského kláštera Panny Marie pod řetězem), později podle příslušníků pražské židovské obce, kterým ostrov patřil – Hykyšův, Funkovský, Židovský. Svůj poslední název získal ostrov počátkem 60. let 20. století, kdy zde byl vybudován areál dětských hřišť.\n\nOstrov byl uměle prodloužen při výstavbě plavební komory Smíchov v letech 1913–1916. Na jihu k němu byla připojena část Petržílkovského ostrova a na severu byla vybudována dlouhá dělící zeď. Plavební komora má dvě zdymadla a překračuje dva jezy (Staroměstský a Šítkovský). U jižního cípu ostrova se nachází také Malostranská vodárenská věž zvaná též Petržilkovská.\n\nV současné době se na ostrově nachází komplex dětských hřišť spravovaných městskou částí Praha 5, malé fotbalové hřiště, ping-pongové stoly a skatepark. Na severní straně ostrova stojí pylon s alegorickou sochou Vltavy a jejích přítoků (Sázava, Lužnice, Berounka, Otava; autor Josef Pekárek, 1916). Před svátkem Dušiček zde členové spolku Vltavan každoročně pokládají věnce na paměť obětem řeky.\n\nSoučasná segmentová lávka využívá opěry původně zbudované pro plánovaný most z Myslíkovy ulice (viz Jiráskův most).\n\n\n"}
{"id": "188494", "url": "https://cs.wikipedia.org/wiki?curid=188494", "title": "Ľadový potok (přítok Popradského plesa)", "text": "Ľadový potok (přítok Popradského plesa)\n\nĽadový potok je potok ve Vysokých Tatrách na západě okresu Poprad na Slovensku. Je to přítok Popradského plesa. Je dlouhý 2,1 km.\n\nOdtéká z Ľadového plesa, které se nachází v nadmořské výšce 1924,8 m pod severozápadním svahem Končisté (2537,5 m). Protéká Zlomiskovou dolinou nejprve jihozápadním směrem, zprava přibírá přítok zpod Zlomiskové veže (2132,5 m) a pokračuje víceméně západním směrem. V nadmořské výšce 1498 m ústí do Popradského plesa, přičemž se větví na dvě ramena. Pravé rameno se pak vlévá do plesa přímo před horským hotelem, který stojí na břehu plesa.\n\nV potoce se vyskytují pstruzi až do nadmořské výšky 1525 m, což je jejich druhé nejvýše položené stanoviště po Žabím potoku.\n\n"}
{"id": "188495", "url": "https://cs.wikipedia.org/wiki?curid=188495", "title": "Serech", "text": "Serech\n\nSerech je původní starověký egyptský název pro zvláštní, zpravidla na výšku postavený obdélník - součást hieroglyfického zápisu královské titulatury ve starověkém Egyptě. Používal se pro první a původně jediné jméno panovníka, tzv. Horovo jméno.\n\nZ hlediska principů egyptského výtvarného umění jde nejspíše o půdorys královského paláce, jehož stylizované průčelí je ve spodní části serechu také zachyceno. Zapsáním jména do tohoto rámečku je tak vyjádřeno postavení faraona jako toho, kdo sídlí v (opevněném) paláci a protože už v nejstarších pramenech má \"„palác“\" také význam slova \"„vláda“\", také jako jediného oprávněného držitele moci. Na serechu je zobrazen sokol boha nebes a vládce země Hora, což znamená, že král byl pojmenováván jako „Hor XY“ a byl považován za pozemské vtělení tohoto boha (který byl panovníkovým ka).\n\nKe dvěma ojedinělým a nikdy už neopakovaným inovacím v užívání serechu došlo v průběhu 2. dynastie. Panovník užívající původně Horovo jméno Sechemib jej změnil na jméno Peribsen, přičemž pro zápis nového jména v serechu použil jako titul jméno nikoli boha Hora, ale jeho mytologického protivníka boha Sutecha. Zřejmou reakcí na tuto změnu byla titulatura Peribsenova nástupce a pravděpodobně i rivala s Horovým jménem Chasechem (v překladu \"„Mocnost se zjevuje v záři“\"), který po změně jména na jméno Chasechemuej (v překladu \"„Obě mocnosti se zjevují v záři“\") pro jeho zápis v serechu použil jako titul jména obou bohů a tituloval se tedy „Hor Sutech Chasechemuej“. Jaký význam tyto proměny přesně mají ovšem není možné říci.\n\n"}
{"id": "188498", "url": "https://cs.wikipedia.org/wiki?curid=188498", "title": "Josef Liesler", "text": "Josef Liesler\n\nJosef Liesler (19. září 1912, Vidolice u Kadaně – 23. srpna 2005, Praha) byl český malíř, grafik a ilustrátor.\n\nAbsolvoval ČVUT, fakultu architektury a pozemního stavitelství, obor kresba (profesoři Cyril Bouda, Oldřich Blažíček, Josef Sejpka). \n\nMezi lety 1938–1941 působil jako člen výtvarné skupiny Sedm v říjnu. V letech 1942–1948 byl členem SVU Mánes, roku 1945 se stal členem SČUG Hollar, roku 1958 zakládal Skupinu 58, později byl také členem výtvarné skupiny Radar. Byl též členem Královské belgické akademie a nositelem světových i našich cen a uznání v oboru umělecké poštovní známky. Za jednu ze svých poštovních známek (Hydrologická dekáda) získal také cenu UNESCO pro nejkrásnější známku roku. Od roku 1969 byl zasloužilým umělcem. Prezident Václav Klaus mu udělil roku 2003 Medaili Za zásluhy druhého stupně. Zemřel ve věku 92 let.\n\nJosef Liesler měl svůj vlastní a osobitý malířský styl. Výtvarní teoretici na jeho díle, vzniklém v průběhu sedmdesáti let, oceňují zejména univerzálnost, lehkost improvizace a výjimečnou pracovitost autora. Tato kombinace mu umožnila zasahovat do rozmanitých výtvarných oborů: malby, volné a užité grafiky, známkové tvorby, plakátu, ilustrace i monumentálního malířství, mozaiky a sgrafita.\n\nSvá nejsilnější díla vytvořil na konci druhé světové války. Kombinoval v nich citace známých děl, například díla Francisca Goyi, Pabla Picassa, El Greca, Henri Daumiera či Salvadora Dalího, s vlastními prožitky, ironickým odstupem a humorem. V celém jeho díle je patrná výrazná inspirace surrealismem. On sám své dílo označoval jako „fantaskní realitu“. Spojoval v něm fantastické představy se vzpomínkami, současnou situaci s historickou pamětí. Maloval apokalyptické obrazy monster a fantomů, strojů a srostlých lidí, bestií a zrůd, které ohrožují člověka.\n\n\n\n\n\n"}
{"id": "188505", "url": "https://cs.wikipedia.org/wiki?curid=188505", "title": "Chráněná krajinná oblast Žďárské vrchy", "text": "Chráněná krajinná oblast Žďárské vrchy\n\nChráněná krajinná oblast Žďárské vrchy se rozkládá na pomezí Pardubického kraje a kraje Vysočina, přibližně mezi městy Hlinsko, Přibyslav, Žďár nad Sázavou, Nové Město na Moravě a Polička. Její rozloha je 709 km², byla vyhlášena v roce 1970. Na severozápadě na ni bezprostředně navazuje Chráněná krajinná oblast Železné hory.\n\nChráněné území pokrývá nejvyšší, severovýchodní část Českomoravské vrchoviny, tedy Žďárské vrchy a přilehlé vrchoviny. Krajina na většině území je vrchovinná až pahorkatinná s nadmořskými výškami 490 – 836 m. Nejvyšším bodem CHKO je vrch Devět skal (836 m). Vrcholy jsou převážně zaoblené (ve vrcholových partiích však často najdeme skalní bloky), svahy povlovné, údolí mělká a široká. Krajina si zachovala poměrně vyvážený ráz.\n\nJedná se oblast přirozené akumulace vod: pramení zde řada českých a moravských řek (Sázava, Chrudimka, Doubrava, Svratka a Oslava) a prostírá se tu několik rybničních soustav (největší rybníky jsou Velké Dářko, Veselský rybník, Matějovský rybník, rybníky Řeka a Medlov. Touto oblastí prochází evropské rozvodí Černého a Severního moře.\n\nKlima oblasti je chladnější, vlhčí a větrnější. Asi polovinu území pokrývá les; jedná se většinou o umělé smrkové monokultury na místě přirozeného jedlobukového lesa. Jsou zde cenná společenstva rašelinišť a vlhkých rašelinných luk s významným výskytem řady chráněných a ohrožených druhů rostlin.\n\nV rámci CHKO jsou vyhlášena maloplošná zvláště chráněná území. Jedná se o čtyři národní přírodní rezervace, devět přírodních rezervací a 36 přírodních památek.\n\nSpráva CHKO Žďárské vrchy sídlí ve Žďáře nad Sázavou. Spadá pod ni též několik dalších chráněných území: Mohelenská hadcová step, národní přírodní rezervace Velký Špičák a rybník Zhejral; a národní přírodní památky Hojkovské rašeliniště, Jankovský potok a Švařec.\n\n"}
{"id": "188506", "url": "https://cs.wikipedia.org/wiki?curid=188506", "title": "Gajim", "text": "Gajim\n\nGajim je svobodný software, multiplatformní klient pro Jabber (XMPP) protokol který používá grafický toolkit GTK+. Je určen pro GNU/Linux, BSD a Windows. Název Gajim je rekurzivní zkratka pro \"Gajim is a jabber instant messenger\".\nCílem projektu Gajim je poskytnutí plnohodnotného a lehce použitelného XMPP klienta pro uživatele používající grafický toolkit GTK+. Gajim k běhu nepotřebuje GNOME, ačkoliv v něm pracuje nejlépe.\n\n\nGajim je dostupný v baskičtině, bulharštině, češtině, angličtině, esperantu, francouzštině, němčině, italštině, norštině (Bokmål), polštině, ruštině, španělštině, slovenštině a švédštině.\n\nProtože Jabber dovoluje přístup do dalších sítí, může se Gajim také připojit do Yahoo! Messenger, AIM, ICQ a .NET Messenger Service sítí. Ostatní služby jsou dostupné pomocí různých serverů – například RSS a ATOM kanály s novinkami, zasílání SMS zpráv do mobilních sítí a zprávy o počasí.\n\n\n"}
{"id": "188507", "url": "https://cs.wikipedia.org/wiki?curid=188507", "title": "Doubický potok", "text": "Doubický potok\n\nDoubický potok je potok v okrese Děčín v Ústeckém kraji. Je to pravostranný přítok Chřibské Kamenice, jehož délka činí 7,6 km. Plocha jeho povodí měří 15,0 km².\n\nPramení na jihozápadním svahu Vápenného vrchu nad obcí Doubice v Lužických horách v nadmořské výšce přibližně 530 m. Na horním toku teče prudkým spádem lesnatou krajinou do obce Doubice, ve které napájí dva rybníky. V této obci je v délce cca 500 m regulován. Dále pokračuje sevřeným zalesněným údolím směrem k Dolní Chřibské. Silně meandrovitý tok kopíruje silnice Doubice-Dolní Chřibská. Obtéká ostroh Chřibského hrádku a po několika kilometrech se v Dolní Chřibské (Chřibská) vlévá zprava do Chřibské Kamenice na jejím 12,6 říčním kilometru.\n\nV letních měsících můžeme na dolním toku pozorovat zajímavý jev, kdy asi 2 km pod obcí Doubice se voda v korytě potoka ztrácí a objevuje se za ostrohem Chřibského hrádku zpět v korytě. Potok trpí v letních měsících nedostatkem vody.\n\nV potoce se vyskytuje především pstruh obecný f. potoční, vranka obecná a hrouzek obecný. Ostatní ryby jen výjimečně. Dále je zaznamenán výskyt populace raka říčního a raka bahenního.\n"}
{"id": "188508", "url": "https://cs.wikipedia.org/wiki?curid=188508", "title": "Kerche", "text": "Kerche\n\nKerche ( ) je řeka v Íránu (Chúzistán). Je dlouhá 870 km. Povodí má rozlohu 50 000 km².\n\nPramení v horském hřbetu Zagros. Na horním a středním toku protéká převážně po dnech hlubokých úžlabin nebo v kaňonech. Na dolním toku protéká Chúzistánskou nížinou, kde se rozděluje na ramena a ztrácí se v bažinách al-Chaviza. V období vysokých vodních stavů dotéká do řeky Tigris několika rameny, z nichž jedno ústí až do řeky Šatt al-Arab těsně pod soutokem Tigridu s Eufratem velmi blízko hranice s Irákem.\n\nVysoký vodní stav má na jaře v době tání sněhu na horách, v létě pak ještě dochází k dočasným zvýšením hladiny díky dešťům a na podzim a v zimě hladina klesá. Průměrný roční průtok vody na dolním toku činí 220 m³/s.\n\nVoda z povodí řeky se široce využívá na zavlažování (1000 km²).\n"}
{"id": "188527", "url": "https://cs.wikipedia.org/wiki?curid=188527", "title": "Chlebovník", "text": "Chlebovník\n\nChlebovník (\"Artocarpus\") je rod vyšších dvouděložných rostlin z čeledi morušovníkovité (\"Moraceae\"). Jsou to stromy se střídavými listy a velkými dužnatými plodenstvími, rostoucí v Asii a Tichomoří. Některé druhy poskytují ovoce.\n\nChlebovníky jsou jednodomé stálezelené nebo řidčeji opadavé stromy se střídavými jednoduchými listy s palisty. Při poranění roní bílý latex. Listy jsou střídavé ve šroubovici nebo dvouřadě rozložené. Čepel listů je celistvá nebo zpeřeně členěná, výjimečně zpeřená, kožovitá, celokrajná. Květenství jsou hlávkovitá, mnohokvětá, jednopohlavná, u některých druhů se vyvíjejí na hlavních větvích a kmenech (kauliflorie). Samčí květy jsou navzájem nesrostlé, obsahují jedinou tyčinku a jsou podepřeny listeny. Samičí květy jsou alespoň částečně srostlé a vyvíjejí se v masivní dužnaté plodenství.\n\nRod chlebovník zahrnuje celosvětově asi 50 druhů.\n\nChlebovníky jsou přirozeně rozšířeny v tropické a subtropické Asii a na ostrovech Polynésie.\n\nU chlebovníku celokrajného byl prokázán sofistikovaný a neobvyklý způsob opylování bejlomorkami za spoluúčasti houby. Samčí květenství jsou nejprve infikována houbou rodu \"Choanephora\". Tuto houbu vyhledávají bejlomorky rodu \"Contarinia\", nakladou zde vajíčka a dospělci i vylíhlé larvy se živí houbovým myceliem. Dospělce lákají vůní i samičí květy neinfikované houbou a dochází k opylení lepkavým pylem.\n\nSemena chlebovníků jsou rozšiřována povětšině ptáky, kaloni a stromovými savci vyhledávajícími sladkou dužninu plodů.\n\nNěkteré druhy chlebovníku poskytují ovoce. Nejčastěji se v tropech pěstuje chlebovník obecný neboli bredfrut a chlebovník různolistý neboli džekfrut. Místně se pěstují i některé další druhy, jako je chlebovník celokrajný (\"Artocarpus integer\"), chlebovník vonný (\"A. odoratissimus\"), \"Artocarpus rigidus\", \"Artocarpus chaplasha\", \"Artocarpus nitidus\" a \"Artocarpus camansi\". Mimo dužniny jsou jedlá i pražená semena, např. chlebovníku obecného. Jedlé jsou i plody čínského chlebovníku \"Artocarpus tonkinensis\". Mimo plodů poskytují některé druhy chlebovníků ceněné dřevo.\n\n\n"}
{"id": "188529", "url": "https://cs.wikipedia.org/wiki?curid=188529", "title": "Národní silnice 78 (Polsko)", "text": "Národní silnice 78 (Polsko)\n\nSilnice 78 (Droga Krajowa 78) je silnice I. třídy spojující města Chałupki a Chmielnik. Je dlouhá 230 km a vede přes Slezské a Svatokřížské vojvodství. Silnice 78 také spojuje obce, které se nacházejí v její blízkosti s letištěm Katowice.\n\nSilnice DK78 vede nebo míjí tato sídla (v závorce uvedeny navazující komunikace):\n\n"}
{"id": "188536", "url": "https://cs.wikipedia.org/wiki?curid=188536", "title": "Anna Stuartovna", "text": "Anna Stuartovna\n\nAnna Stuartovna (6. únor 1665 – 1. srpen 1714) byla královnou Anglie, Skotska a Irska. Stala se nástupkyní svého švagra Viléma III. Parlament prohlásil útěk jejího katolického otce Jakuba II. ze země v důsledku slavné revoluce za abdikaci na trůn. Její švagr a sestra Marie se poté stali společnými vládci země. Po smrti Marie vládl Vilém samostatně až do své smrti roku 1702.\n\nOd 1. května 1707 se na základě zákonů o sjednocení Anglie a Skotsko spojily do jednoho suverénního státu - Království Velké Británie. Anna se stala jeho první královnou a zároveň zůstala královnou Irska. Anna vládla až do své smrti v srpnu 1714 a byla poslední královnou Anglie a poslední královnou Skotska. Anna zemřela bez potomků (její poslední žijící syn Vilém zemřel roku 1700) a byla i posledním panovníkem rodu Stuartovců. Jejím nástupcem se stal Jiří I., příslušník Hannoverské dynastie.\n\nAnna se narodila 6. února 1665 v St James's Palace jako druhá dcera Jakuba, vévody z Yorku (později Jakuba II.), a jeho první manželky Anny Hydeové. Jejím strýcem byl Karel II. a její starší sestrou Marie (později Marie II. Stuartovna). Anna strávila delší dobu až do roku 1670 ve Francii, kde si léčila oční infekci. Okolo roku 1673 se seznámila se Sarah Jenningsovou, která se stala její blízkou přítelkyní a rádkyní. Sarah se později vdala za Johna Churchilla, který se stal Anniným nejdůležitějším generálem.\n\nRoku 1673 vešla ve známost konverze jejího otce Jakuba ke katolictví. Na příkaz Karla II. byly Anna a její sestra Marie vyučovány v duchu přísného protestantismu. 28. července 1683 se Anna provdala za protestantského dánského prince Jiřího, syna dánského krále Frederika III.\n\nJinak šťastné manželství Jiřího a Anny bylo poznamenáno problémy s následníky. Do roku 1700 prodělala Anna nejméně osmnáct těhotenství. Třináctkrát potratila nebo se dítě narodilo mrtvé, čtyři další děti se nedožily věku dvou let. Jejich jediná naděje, syn Vilém (* 24. července 1689) zemřel 29. července 1700 několik dní po svých jedenáctých narozeninách na neštovice; při následné obdukci bylo navíc zjištěno, že chlapec trpěl hydrocefalií. Tak velká úmrtnost potomstva je - ostatně jako u mnoha dalších příslušníků královských rodů a šlechty - i v tomto případě dostatečně silnou indicií pro domněnku, že princ Jiří trpěl syfilidou.\n\nPrincezna Anna tak byla jediným právoplatným nástupcem na trůn podle Bill of Rights. Pokud by zemřela, otevřela by se pro jejího mladšího nevlastního bratra Jakuba Františka, syna sesazeného krále Jakuba II. z jeho druhého manželství s Marií z Modeny, možnost nárokovat si trůn.\n\nParlament v obavě před touto možností vydal zákon Act of Settlement 1701, který určoval jako další nástupce po Anně Žofii z Hannoverské dynastie a její protestantské potomky. Vilém III. zemřel 8. března 1702 a Anna byla 23. dubna korunována královnou.\n\nTéměř ihned po nástupu na trůn se Anna zapojila do války o španělské dědictví. Tato válka pokračovala až téměř do konce jejího panování. Anna po svém nástupu jmenovala svého manžela admirálem královského loďstva a vrchním velitelem armády se stal lord Marlborough.\n\nPo vydání zákona o následnictví roku 1701 zahájila jednání se skotským parlamentem a zemskými stavy, které chtěly zachovat nástupnické právo na trůn pro Stuartovce. Reakcí skotských představitelů na zákon o následnictví bylo vydání zákona (\"Act of Security\"), který uváděl, že pokud Anna zemře bez potomků, její následník bude zemskými stavy vybrán z příslušníků stuartovské dynastie. Královský souhlas byl tomuto zákonu udělen poté, co Skotové hrozili stažením svých vojáků z Evropy a odmítli zavést nové daně.\n\nNa oplátku anglický parlament vydal zákon (\"Alien Act 1705\"), který uvalil na skotské poddané ekonomické sankce a prohlásil Skoty nepřáteli (a tím postavil mimo zákon právo vlastnit majetek v Anglii), pokud Skotové nezruší Act of Security, nebo pokud nedojde k sjednocení Skotska s Anglií. Skotské zemské stavy nakonec zvolily sjednocení a byla jmenována komise, která měla dojednat podrobnosti sjednocení obou zemí. Komise vypracovala pravidla sjednocení, která byla přijata skotským parlamentem 16. ledna 1707 a anglickým parlamentem 6. března 1707. Podle těchto zákonů se Anglie a Skotsko staly od 1. května 1707 jedním sjednoceným královstvím nazývaným Království Velké Británie.\n\nJejí vláda byla poznamenána vznikem dvou politických stran. Anna preferovala torye vedené Sidneym Godolphinem, ti také tvořili její první kabinet. Vzhledem k tomu, že podporovali válku o španělské dědictví, stávali se později vlivnějšími whigové. Po vítězství v bitvě u Blenheimu se stal vlivným lord Marlborough, který fakticky vládl se svými dvěma zástupci.\n\nAnnin manžel Jiří zemřel v říjnu 1708. Whigové využili královnina stavu a vytvořili vládu, vedenou lordem Godolphinem, ve které měli převažující zastoupení. Anna si přesto uchovala vliv, protože trvala na tom, že úřad admirála královského loďstva bude zastávat ona sama. Politický tlak ji ale přinutil, aby v listopadu jmenovala admirálem člověka navrženého whigy.\n\nAnna zemřela 1. srpna 1714 na dnu a byla pohřbena ve Westminsterském opatství. Britským panovníkem se stal Jiří, syn Žofie Hannoverské (Žofiina matka Alžběta Stuartovna a Annin dědeček Karel I. Stuart byli sourozenci, děti krále Jakuba I. Stuarta), jež zemřela krátce před Anninou smrtí.\n\nObdobí vlády královny Anny se vyznačovalo zvyšováním vlivu ministrů a poklesem moci panovníka. Roku 1708 se Anna stala posledním britským panovníkem, který vetoval zákon parlamentu.\n\nAnnino jméno je spojeno s prvním světovým zákonem (vydán roku 1709) věnovaným autorskému právu. Podle něj výhradní práva k dílu náleží autorům, nikoli tiskařům, jak tomu bylo doposud.\n\n\n"}
{"id": "188540", "url": "https://cs.wikipedia.org/wiki?curid=188540", "title": "Lumek veliký", "text": "Lumek veliký\n\nLumek veliký (\"Rhyssa persuasoria\") též lumek velký je blanokřídlý hmyz z čeledi lumkovitých. Jeho velikost je i s kladélkem od 5 do 7 cm. Na hrudi a na bocích má bílé skvrny. Články zadečku nejsou na konci vykrojené. Je hojný.\n\nSamička má vysoce vyvinutý čich, kterým zjistí larvy pilořitek i pod dřevem. Klade do nich ostrým kladélkem vajíčka, která na nich cizopasí. Má dlouhé oranžové až červené nohy a dva páry blanitých křídel. Imago poletuje na pasekách a sedá na pařezy a kmeny.\n\nSamička klade vajíčka do larev dřevokazného hmyzu a tím brání jeho přemnožení. Z vajíčka se vylíhne larva, která projde po nějaké době zakuklením – jde o proměnu dokonalou.\n\n\n"}
{"id": "188543", "url": "https://cs.wikipedia.org/wiki?curid=188543", "title": "Azacytidin", "text": "Azacytidin\n\nAzacytidin (5-azacytidin) je chemický analog cytidinu zařazující se do DNA a RNA. Poprvé byl syntetizován v Ústavu organické chemie a biochemie AV ČR v Praze v roce 1964 jako potenciální léčebný prostředek na rakovinu.\nV současnosti se používá především na léčení myelodysplastického syndromu (lék vyráběn společnosti Vidaza).\n\nV současné době probíhá intenzivní výzkum nových aplikací azacytidinu, které by byly schopny – zřejmě jako první preparát na světě – zachraňovat tkáň napadenou rakovinným bujením.\n"}
{"id": "188546", "url": "https://cs.wikipedia.org/wiki?curid=188546", "title": "Paul-Ausserleitner-Schanze", "text": "Paul-Ausserleitner-Schanze\n\nPaul-Ausserleitner-Schanze je můstek určený pro skoky na lyžích nacházející se v rakouském Bischofshofenu. Každoročně se zde pořádá závěrečný závod slavného turné čtyř můstků, tento můstek je ze všech čtyř největší. Nese jméno rakouského skokana Paula Ausserleitnera, který zde měl 5. ledna 1952 velmi těžký pád, následkům zranění nakonec o čtyři dny později podlehl.\n\nMůstek se svými parametry řadí mezi tzv. velké můstky, jeho konstrukční bod je K-125, jeho hill size, tedy místo, kde se lomí hrana či poslední bezpečná vzdálenost dopadu činí 140 m. Oficiální rekord můstku drží Gregor Schlierenzauer, který zde 5. ledna 2008 skočil 145,0 m. Neoficiální rekord můstku měří 147,0 m a jeho držitelem je rakouský skokan Andreas Koffler. Samotný můstek je typický svým velice protáhlým tvarem.\n\n"}
{"id": "188547", "url": "https://cs.wikipedia.org/wiki?curid=188547", "title": "Velký švýcarský salašnický pes", "text": "Velký švýcarský salašnický pes\n\nVelký švýcarský salašnický pes (německy: \"Grosser schweizer Sennenhund\", anglicky: \"Greater Swiss Mountain Dog\") je po bernardýnovi největší ze švýcarských horských psů. Toto plemeno je velmi staré, je známé již od středověku. Sloužil k tahání, nošení a hlídání na vesnicích. Postupně však toto plemeno vymíralo, avšak díky chovatelům F. Schertenliebovi a A. Heimovi se toto plemeno zachovalo do dnešních dní .\n\nNejspíše je potomkem velkých římských mastifů . Ti byli považováni za vyhynulé, avšak na začátku 20. století bylo znovu objeveno už zmiňovanými chovateli. Pokusili se tak o obnovu tohoto psa, který bylo pod tímto jménem uznán jako plemeno v roce 1910. Velký švýcarský salašnický pes je považován za nejstarší z existující 13 švýcarských plemen .\n\nO pradávném původu velkého salašnického a bernského psa existuje několik teorií. Podle nejpopulárnější teorie jsou tito psi nástupci molossoidních psů, obrovských (prý až 140 kg) mastifů, kteří doprovázeli římské legie na jejich cestách při dobývání střední Evropy v prvním století př. n. l.\n\nPodle jiné hypotézy bylo velké psí plemeno zavlečeno do Evropy Féničany, kteří se kolem roku 1100 př. n. l. usídlili ve Španělsku. Předpokládá se, že tito psi migrovali východně a ovlivnili přitom vývoj psů typů velký mastif, jako jsou španělský mastif, velký pyrenejský pes, bordeauxská doga, rottweiler a dalších jako i velkých švýcarských plemen bernardýnů a velkých švýcarských a bernských salašnických psů.\n\nJiná teorie předpokládá, že velké plemeno psů existovalo na území Švýcarska již během římské invaze do Alpských regionů střední Evropy. Během této invaze pak došlo ke křížení původní plemen s psy římskými, a to vedlo ke vzniku bernardýnských a salašnických psů.\n\nNovodobá historie plemene je na rozdíl od dávného původu poměrně krátká. U příležitosti jubilejní výstavy k 25. výročí založení Švýcarské kynologické společnosti (Schweizer kynologische Geselschaft-SKG) v roce 1908 v Langenthalu byli poprvé dva takoví psi předvedeni k posouzení jako „krátkosrstí bernští salašničtí psi“ prof. Albertu Heimovi. Tento významný švýcarský kynolog z konce minulého a začátku 20. století, který se rozhodujícím podílem zasloužil o založení a konsolidaci chovu všech plemen švýcarských salašnických psů, poznal v těch dvou krátkosrstých psech původní, velké salašnické a řeznické psy, kteří již byli považováni za vymizelé. Tito psi byli Švýcarskou kynologickou společností (SKG) uznáni jako samostatné plemeno a poprvé zapsáni v roce 1909 jako \"Velký švýcarský salašnický pes\" do 12. svazku Švýcarské plemenné knihy.\n\nV kantonu Bern byli vyhledáni další psi a feny kteří svým vzhledem odpovídali popisu tohoto plemene, jak jej připravil prof. Albert Heim. S těmi byl také založen již systematicky řízený čistokrevný chov. V lednu 1912 byl založen Klub velkých švýcarských salašnických psů, který převzal péči o chov a propagaci tohoto plemene . Po dlouhá léta zůstávala však chovná základna málo početná, neboť bylo obzvlášť těžké zajistit k chovu dobře způsobilé feny. Teprve od roku 1933 mohlo být ročně zapisováno do Švýcarské plemenné knihy více než 50 psů tohoto plemene. Dne 5. února 1939 byl poprvé FCI uznán a zveřejněn standard Velkých švýcarských salašnických psů, kteří byli používáni i ve službách švýcarské armády během II. Světové války. Zde byli používáni k tahu a také k nošení břemen, zvláště v těžce přístupném horském terénu.\n\nPracovní využití velkého švýcarského salašnického psa také přispělo k tomu, že v roce 1945 bylo poprvé zapsáno do Švýcarské plemenné knihy přes 100 štěňat a celkový stav tohoto plemene ve Švýcarsku obnášel 350 až 400 zvířat. Dnes je toto plemeno chováno i v okolních zemích Švýcarska.\n\nPro svou klidnou a vyrovnanou povahu je velký švýcarský salašnický pes ceněn především jako pes vhodný pro rodinu. Chov Velkých švýcarských salašnických psů je dnes rozšířen téměř po celé Evropě, i když v některých zemích jen ojediněle, ale nachází své příznivce i na jiných kontinentech a speciálně v USA.\nVelký švýcarský salašnický pes je masivně a přesto harmonicky stavěný velký pes. Má dobré osvalení a přes svoji velikost a hmotnost prokazuje vytrvalost a dobrou pohyblivost. Feny se dorůstají 60 - 68 cm v kohoutku a psi by měli měřit 65 - 72 cm v kohoutku. Hmotnost velkého salašnického psa je 59 - 61 kg, fenky váží 40 až 50 kg. Srst je krátká, rovná a tvrdá. Velký švýcarský salašnický pes má trikolorní zbarvení se základní černou barvou a symetricky rozloženými rezavými a bílými znaky.\n\nVelký švýcarský salašnický pes je jistý, pozorný, ostražitý a nebojácný v běžných každodenních situacích. Dobromyslný a přítulný k jemu známým osobám, sebejistý vůči cizím, středního temperamentu. Hodí se k dětem a většinou s nimi vychází dobře. I s jinými psy vychází dobře, není příliš dominantní a vůbec agresivní. Má sklony pronásledovat rychle se pohybující předměty, hlavně zvířata, proto je nutné psy seznámit s jinými zvířaty již ve štěněcím věku.\n\nPes má poměrně krátkou srst, podsada je však velmi hustá – snáší dobře studené počasí, nemá rád teplo. Je to pes nehodící se do města, který potřebuje dostatek pohybu a čerstvého vzduchu. Není třeba pečovat o srst. Je to velmi dobrý hlídač, který je ale vlídný k lidem. Může žít celoročně venku.\n"}
{"id": "188548", "url": "https://cs.wikipedia.org/wiki?curid=188548", "title": "Broméliovité", "text": "Broméliovité\n\nBroméliovité (\"Bromeliaceae\" Juss., 1789, (nom. cons.)\n) je čeleď jednoděložných rostlin řádu lipnicotvaré (\"Poales\"). Starší taxonomické systémy ji často řadily do samostatného řádu \"Bromeliales\".\n\nJsou to vytrvalé byliny, zřídka menší stromky, časté jsou sukulenty. Mohou to být normální pozemní byliny, ale je zde velké zastoupení epifytů, výjimečně jsou to liány. Pro čeleď jsou typické listy v růžicích, ať už přízemních nebo vrcholových, tyto růžice listů často pomáhají při hospodaření s vodou u sukulentů. Listy jsou jednoduché, přisedlé, střídavé, často zdužnatělé a kožovité, většinou uspořádané ve spirále, řidčeji dvouřadé, s listovými pochvami, někdy mohou být modifikovány v trny. Čepele jsou nedělné, čárkovité, kopinaté až vejčité, na okraji celokrajné nebo často osténkatě pilovité. Obvykle to jsou jednodomé rostliny s oboupohlavnými květy. Květy jsou uspořádány do květenství, do jednoduchých nebo složených klasů, lat, hlávek nebo kytek. Květy jsou podepřeny listeny, které jsou často nápadné a barevné. Okvětí je většinou rozlišeno na kalich a korunu, lístky jsou volné, řidčeji srostlé, 3 kališní a 3 korunní. Tyčinek je 6, jsou volné nebo srostlé. Gyneceum je složené ze 3 plodolistů, semeník je svrchní nebo spodní. Plodem je tobolka nebo bobule. Plody v plodenství spolu s dalšími součástmi někdy srůstají a celé to je zdužnatělé, typicky např. ananas.\n\nJe známo asi 57 rodů a asi 1700 druhů. Přirozený výskyt je omezen na tropy s přesahem do subtropů Ameriky; Jižní Ameriky, Střední Ameriky na sever po jižní státy USA, zřídka rostou v tropické západní Africe. Jinde jsou jen pěstovány. Ze známých užitkových rostlin sem patří ananas.\n\n\"Abromeitiella\", \"Acanthostachys\", \"Aechmea\", \"Alcantarea\", \"Anacyclia\", \"Ananas\", \"Andrea\", \"Androlepis\", \"Araeococcus\", \"Aregelia\", \"Ayensua\", \"Bakerantha\", \"Bakeria\", \"Billbergia\", \"Brewcaria\", \"Brocchinia\", \"Bromelia\", \"Canistrum\", \"Caraguata\", \"Catopsis\", \"Chevaliera\", \"Chirripoa\", \"Cipuropsis\", \"Connellia\", \"Cottendorfia\", \"Cryptanopsis\", \"Cryptanthus\", \"Deinacanthon\", \"Deuterocohnia\", \"Disteganthus\", \"Dyckia\", \"Encholirium\", \"Fascicularia\", \"Fernseea\", \"Fosterelia\", \"Fosterella\", \"Glomeropitcairnia\", \"Gravisia\", \"Greigia\", \"Guzmania\", \"Hechtia\", \"Hesperogreigia\", \"Hohenbergia\", \"Hohenbergiopsis\", \"Karatas\", \"Lamprococcus\", \"Lindmania\", \"Lymania\", \"Macrochordion\", \"Massangea\", \"Meziothamnus\", \"Mezobromelia\", \"Navia\", \"Neoglaziovia\", \"Neoregelia\", \"Nidularium\", \"Niveophyllum\", \"Ochagavia\", \"Ortgiesia\", \"Orthophytum\", \"Pitcairnia\", \"Placseptalia\", \"Platyaechmea\", \"Podaechmea\", \"Portea\", \"Pothuava\", \"Prionophyllum\", \"Pseudaechmea\", \"Pseudananas\", \"Puya\", \"Quesnelia\", \"Rhodostachys\", \"Ronnbergia\", \"Sincoraea\", \"Sodiroa\", \"Steyerbromelia\", \"Streptocalyx\", \"Thecophyllum\", \"Tillandsia\", \"Vriesea\", \"Wittmackia\", \"Wittrockia\"\n\n"}
{"id": "188552", "url": "https://cs.wikipedia.org/wiki?curid=188552", "title": "Ananas sagenaria", "text": "Ananas sagenaria\n\nAnanas sagenaria je rostlina z čeledi broméliovité, druh ananasovníku. Jsou to byliny s přízemní listovou růžicí dlouhých úzkých listů. Plodenství vyrůstající na stonku má krycí šupinaté listeny. Na bázi plodenství vyrůstají stolony. V minulosti byl tento druh někdy řazen do samostatného rodu pod názvem \"Pseudananas sagenarius\".\n\n"}
{"id": "188554", "url": "https://cs.wikipedia.org/wiki?curid=188554", "title": "Helfenberg", "text": "Helfenberg\n\nObec Helfenberg se nachází v okrese Rohrbach v Horním Mühlviertelu, ve spolkové zemi Horní Rakousy. Žije zde 1058 obyvatel. Soudními pravomocemi spadá pod soudní okrsek v Rohrbachu.\n\nHelfenberg leží ve výšce 567 m v Horním Mühlviertelu blízko státních hranic s Českou republikou. Rozloha od severu na jih činí 2,9 km, od západu na východ 4,4 km. Celková rozloha činí 9,61 km². 36,1 % plochy tvoří lesy, 54,6 % je použito pro hospodářské účely.\n\nMístní části obce jsou: Altenschlag, Auhäuser, Dobring, Helfenberg, Mühlholz, Neuling, Neuschlag, Preßleithen, Spanfeld, Thurnerschlag, Untereben, Waldhäuser.\n\nSkrze obec Helfenberg protéká Steinerne Mühl – jedna ze tří řek, které dávají Mühlviertelu jméno.\n\nO Helfenbergu se poprvé zmiňuje roku 1108. První oficiální důkaz je z počátku 13. století. V těchto letech byl znám jako Helfenberg nebo také Piberstein. Roku 1918 byla obec přiřazena ke Spolkové republice Rakousko.\n\nPo anšlusu Rakouska Třetí Říší dne 13. března 1938 byla obec zařazena pod územně správní jednotku Gau Oberdonau. Po roce 1945 se obnovilo Horní Rakousko.\n\nStarosta je Stefan Hölzl z politické strany ÖVP(Österreichische Volkspartei). V posledních 50 letech si ÖVP udržuje přibližně 3/4 hlasů při v obci, v roce 2003 to bylo až 71,2 %. SPÖ je zde tradičně druhou nejsilnější politickou stranou.\n\nRoku 1991 měla obec při sčítání lidu 1116 obyvatel a poté v roce 2001 1058 obyvatel.\n\n\n"}
{"id": "188555", "url": "https://cs.wikipedia.org/wiki?curid=188555", "title": "Škoda 15TrM", "text": "Škoda 15TrM\n\nŠkoda 15TrM je modernizovaná verze československého dvoučlánkového trolejbusu Škoda 15Tr. Tato verze byla vyráběna od roku 1995 do roku 2004, kdy byl výrobní závod Škody Ostrov uzavřen.\n\nVůz 15TrM se od typu 15Tr příliš neodlišuje. Jde o třínápravový trolejbus se samonosnou karoserií, která se skládá ze dvou článků. Ty jsou spojeny kloubem a krycím měchem. Mnoho dílů je shodných se současně vyráběným standardním trolejbusem Škoda 14TrM, což usnadňuje údržbu. V pravé bočnici se nacházejí čtvery dvoukřídlé skládací dveře. V interiéru jsou polstrované sedačky pro cestující umístěny příčně. Dva trakční motory pohánějí střední a zadní nápravu.\n\nExteriér trolejbusu 15TrM doznal oproti vozu 15Tr jenom mírných změn. Asi největší úprava se týkala dosazení nových čel, která již byla upravena pro dosazení tabulí informačního systému. Tato pozměněná čela navrhl Ing. arch. Patrik Kotas. Interiér byl zcela modernizován – byly osazeny nové polstrované sedačky, vozy jsou vybaveny protiskluzovou podlahou, upraveno bylo i stanoviště řidiče. Rovněž byly použity některé modernizované prvky v elektrické části. Trolejbusy 15TrM jsou například vybaveny modernějšími trakčními motory nebo odlehčenými laminátovými sběrači.\n\nV letech 1995 až 2004 bylo vyrobeno celkem 121 vozů Škoda 15TrM a jedna náhradní karoserie.\n\n"}
{"id": "188561", "url": "https://cs.wikipedia.org/wiki?curid=188561", "title": "Lugal", "text": "Lugal\n\nLugal , titul krále sumerského městského státu, z „LÚ.GAL“, tj. „Velký muž“. Tento titul je poprvé zaznamenán u kišského krále Mesalima (též \"Mesilim\") kolem roku 2600 př. n. l.\n\nKlínový zápis slova LUGAL v textech určoval, že následuje jméno krále. V akkadském pravopise označovaly stejné znaky výraz „šár“, který byl slovním základem výrazu pro krále, \"šarrum\". Lugal měl zároveň nejvyšší kněžskou hodnost ve státě posvěcenou kněžími celosumerského svatého města Nippuru. Lugal se tak stal knězem boha Enlila z nippurské svatyně Ekur. Lugalové obvykle pocházeli z bohatých statkářských rodů.\n\nPůvodně byli vládcové sumerských městských států označováni jako ensi nebo patesi. V době, kdy některá města získávala výsadní postavení, patřil tento titul zástupci lugala v podřízeném městě, jakémusi guvernérovi. Z původně samostatných ensiů se tak stali nejvyšší státní úředníci ve městě.\n"}
{"id": "188563", "url": "https://cs.wikipedia.org/wiki?curid=188563", "title": "Lakeland teriér", "text": "Lakeland teriér\n\nLakeland teriér je teprve nedávno vyšlechtěné psí plemeno ze starého kmene pracovních teriérů v oblasti Lake District (odtud jeho jméno) v severozápadní Anglii, které zde nazývali „Coloured Working Terriers“ (barevní pracovní teriéři). Toto plemeno se nápadně podobá jak exteriérem, tak povahovými vlastnostmi velšteriérů. Posláním lakeland teriérů byl lov na lišku, hubení krys a malých šelem, které ohrožovaly drůbež na statcích. Dnes je chován převážně jako společenský a rodinný pes.\n\nV Lake Districtu – hornaté, drsné části Anglie na skotském pomezí měli sedláci, většinou chovatelé ovcí, odedávna potíže s liškou, která působila škody mezi novorozenými jehňaty. Lov na lišku byl v této nepřehledné krajině, která skýtala liškám nepřeberné množství úkrytu obtížný, bez vhodného psa přímo nemožný. Pes, teriér, lovil ve smečce, nesměl zaostávat za vysokonohými honiči, musel být vytrvalý (za den urazit 50 km bylo pro psa ve smečce normálním výkonem). Na konci lovu musel být schopen lišku v noře zadávit, nebo ji z nory vypudit před čekající lovce. Pes musel být obratný a úzký – pravidlem bylo, kde projde hlava musí projít celý pes. Psi těchto kvalit, ale nejednotného vzhledu, byli v této oblasti nazýváni podle center chovu „Patterdale Terrier“, „Cumberland Terrier“, „Westmoreland Terrier“ nebo jednoduše „Coloured Working Terriers“. Teprve po zavedení čistokrevného chovu se ustálil název „Lakeland Terrier“.\n\nV dobách, kdy byl lakeland teriér šlechtěn pouze na výkon, byla čistokrevná plemenitba neznámým pojmem. Výchozím psem byl „Old English Wire Terrier“, který byl většinou hrubosrstý v barvě černá s pálením. Chovatel Tommy Dobson použil k prošlechtění hnědého bedlington teriéra, který v té době platil za nejostřejšího ze všech teriérů. Dodnes je u některých lakeland teriérů vliv bedligton teriéra patrný. Tento vliv prozradí tenké dlouhé uši, či kudrnaté chlupy na hlavě, nebo tlapky typické pro bedlingtonského teriéra. Tom Horner se domnívá, že v lakeland teriérovi koluje i krev „Elterwater“ teriéra.\n\nTommy Dobson vtiskl více než kdo jiný podobu a charakter dnešnímu lakelendskému teriérovi, jehož šlechtění se jako „master of hounds“ více jak 50 let věnoval. Roku 1912, dva roky po jeho smrti, byl založen první chovatelský klub plemene, které zatím bylo bez názvu. Teprve po založení klubu byl zvolen název lakeland teriér. Založením klubu začal i čistokrevný chov s cílem ustálení jednotného exteriéru. Klub ale během první světové války zanikl. Znovuzaložen byl až roku 1921 ve Whitehavenu jako \"Lakeland Terrier Association\". Prvním prezidentem klubu se stal hrabě z Lonsdale (Hugh Cecil Lowther, 5. earl z Lonsdale), jehož rodina toto plemeno chovala více jak 70 let a chov dokumentovala plemennou knihou. Ve dvacátých letech byl lakeland terriér ilegálně, navzdory protestům, došlechtěn prokřížením s velšteriérem a foxteriérem. Kříženci z těchto ilegálních vrhů nebyli z pochopitelných důvodů v plemenných knihách dokumentovány. Roku 1928 byla tato rasa uznána Kennel Clubem. Lakeland teriér byl dlouhou dobu přehlíženým plemenem. Jeho oblibě byla na obtíž zjevná podoba s velšteriérem, který stejně tak jako další konkurent foxteriér byl už delší dobu v povědomí kynologické veřejnosti.\n\n\nLakeland teriér si je velmi podobný s velšteriérem, přesto jsou mezi nimi na první pohled patrné rozdíly. Oči u tohoto plemene jsou kulatější, oproti menším a šikmo posazeným očím u velšteriéra. Uši má větší, těžší, níže nasazené a ne těsně přiléhající. Na rozdíl od velšteriéra je sytě černá barva sytě tříslová barva nežádouci. Naopak preferovány jsou pastelové barvy srsti. Lakeland teriér je zhruba o 3 cm nižší a o 2 kg lehčí.\nLakeland teriér je elegantní, středně velký vysoce aktivní a otužilý pes. Přes svoje menší fyzické proporce se jedná o psa dominantního, který je vždy připraven si své místo ve smečce dobýt a obhájit. Vztah k člověku zejména k dětem je přátelský. Jako na hlídače je na něj spolehnutí. Bezdůvodně neštěká. Rád se koupe; plavání a brouzdání ve vodě je jedna z jeho nejoblíbenějších zábav. Až do vysokého věku (dožívá se až 14 let) je hravý a podnikavý.\n\nLakeland teriér je pro svoji přátelskou a hravou povahu vyhledáván především jako společenský a rodinný pes. Přestože jeho lovecké vlohy nejsou už prakticky využívány, je stále stejně dobrým lovcem jako v době svého vzniku. Tyto vlohy i dnes přímo vybízejí k použití při lovu – jeho specialitou je norování. Jeho inteligenci (byť výcvik není nijak jednoduchý) lze využít i ke sportovnímu výcviku, zejména pro sportovní výcvik všeobecné poslušnosti a stopováni, agility a mobility.\n\nLakeland teriér patří k velmi aktivním psům – proto vyžaduje hodně pohybu a zaměstnání ať už formou lovu, sportu nebo výcviku. Srst se musí pravidelně upravovat trimováním (vytrhávání odrostlé srsti). Výcvik, který je v každém případě žádoucí, a který není u tohoto plemene jednoduchý, musí být veden jako u všech teriérů velice konsekventně, s citem a hlavně vyžaduje velkou dávku trpělivosti.\n"}
{"id": "188570", "url": "https://cs.wikipedia.org/wiki?curid=188570", "title": "Bristol Blenheim", "text": "Bristol Blenheim\n\nBristol Blenheim byl britský dvoumotorový letoun původně sestrojený jako lehký bombardér, za druhé světové války však užíván i jako noční stíhací a bitevní (v modifikaci Blenheim IF a Blenheim IVF; menší množství letounů bylo pro tuto službu dodatečně modifikováno).\n\nPočátky vývoje letadla Bristol Blenheim spadají do let 1933 až 1935, kdy byl vyvinut civilní dvoumotorový dopravní letoun pro šest cestujících Bristol Type 142. Jeho první let se uskutečnil 12. dubna 1935 ve Filtonu. Výkony nového letounu zaujaly britské Ministerstvo letectví, které zadalo společnosti Bristol výrobu 150 letounů vojenské verze označené Bristol Type 142M. Prototyp byl zalétán 26. června 1936 a předán do Výzkumného ústavu letadel a výzbroje v Martlesham Heath. Od Typu 142 se odlišoval pohonnými jednotkami Mercury, zvýšenou rovinou křídla umožňující vytvoření pumovnice, instalací zpola zasunovatelné střelecké věže na hřbetě trupu, zvětšeným rozpětím křídla a vyšším posazením vodorovných ocasních ploch. Nové stroje měly sloužit jako lehké bombardéry.\nKoncem roku 1936 již začala sériová výroba tohoto typu se vzduchem chlazenými hvězdicovými devítiválci Bristol Mercury VIII, která nesla označení Bristol Blenheim Mk.I. Výzbroj byla tvořena pevným kulometem Vickers K ráže 7,7 mm a jedním pohyblivým kulometem Lewis stejné ráže ve vysunovací hřbetní věži Bristol B Mk.I. Zájem vlád Finska, Turecka a Jugoslávie o Blenheim Mk.I vedl k zahájení licenční výroby u firmy Avro v Chaddertonu (250 kusů) a Rootes Securities ve Speke (422 strojů).\n\nPrvní dva Blenheimy Mk.I z osmnácti objednaných letadel (BL-104 až BL-121) dorazily do Finska v červenci 1937, poslední z této série o rok později. Po útoku sovětských vojsk na Finsko dodala společnost Bristol dalších 12 Blenheimů Mk.IV a počátkem roku 1940 dalších dvanáct Blenheimů Mk.I (BL-134 až BL-145). Přerušenou sériovou licenční výrobu Blenheimů v domácí firmě Lentokonetehdas v Tampere se podařilo znovu rozběhnout až v létě roku 1941. Do prosince bylo dokončeno 15 strojů (BL-146 až BL-160).\nDo listopadu 1943 bylo ve Finsku postaveno dalších 30 Blenheimů (BL-161 až BL-190) a do dubna 1944 v poslední sérii deset Mk.IV s prodlouženou přídí. Při stavbě posledních dvou sérií už Finové využili polotovary, ale i celé trupy a křídla, které Němci ukořistili v jugoslávské výrobně Ikarus.\nDo Jugoslávie bylo dodáno dvaadvacet Blenheimů, dalších čtyřicet bylo vyrobeno licenčně v závodě Ikarus. Po porážce Jugoslávie převzalo některé z těchto letounů samostatné Chorvatsko.\nBristol Blenheim obdrželo rovněž Turecko v počtu 30 strojů, dalších 35 převzalo Rumunsko.\nModernizované typy Bristol Blenheim Mk.II a Blenheim Mk.III. však zůstaly v prototypech.\nRoku 1937 vznikl prototyp verze Bristol Blenheim Mk.IV., která byla prodloužena o 0,91 m a do křídla byly zabudovány další přídavné nádrže. Sériové stroje poháněla dvojice motorů Bristol Mercury XV se vzletovým výkonem 666 kW. Uplatněny byly také nové modifikace otočné střelecké věže, nejdříve s jedním, později se dvěma kulomety Vickers K resp. Browning Mk.II ráže 7,7 mm. V prosklení přídě byl někdy instalován další pohyblivý kulomet Vickers K.\nBritánie na začátku války postrádala noční stíhačku, která by byla schopna nést nově vyvinutý radar pro letadla AI Mk.II a III, a tak bylo rozhodnuto, že k tomuto účelu budou použity právě Blenheimy. K přestavbě bombardérů na noční stíhačky Bristol Blenheim Mk.IF (cca 200 strojů) a Mk.IVF došlo v roce 1938 a již od podzimu 1939 začaly napadat tyto stroje cíle v Evropě. Kromě vybavení radarem doznala změn také hlavňová výzbroj. Pod trup přibyl plochý kontejner vyráběný v železničních dílnách Southern Railway v Ashfordu, obsahující baterii čtyř kulometů Browning ráže 7,7 mm. Před příchodem modernějších a specializovaných Beaufighterů, jenž Blenheimy plně nahradil v květnu 1941, tak měly Blehneimy velký podíl na potírání německé noční ofenzívy.\n\nV roce 1941 vzlétlo několik prototypů a předsériových strojů s označením Bristol Type 160, předchůdců verze Bristol Blenheim Mk.V. Mk.V měl pozměněnou příď, jejíž levá část byla prosklená, neprosklená pravá část přecházela do podtrupové vany vybavené v zadní části dvěma kulomety. Hřbet trupu nesl motorem ovládanou střeleckou věž Bristol B Mk.X vybavenou dvojicí kulometů Browning ráže 7,7 mm. Chladiče oleje byly přemístěny do křídla, podvozek letadla byl zesílen a obdržel pozměněné kryty. Celková produkce tohoto typu, dodávaného od roku 1942, dosáhla počtu 942 kusů vyrobených firmou Rootes Ltd. v závodech Blyth Bridge ve Staffordshiru.\n\nLicenční stavba Bristolů Blenheim Mk.I probíhala od druhého pololetí roku 1939 také v Kanadě ve firmě Fairchild Aircraft Ltd. v Longueil, kde dostaly bojové jméno Bolinbroke Mk.I, později rovněž Bolinbroke Mk.IV v několika subverzích. Bolinbroke Mk.IV T byla cvičná verze určená pro výcvikové programy.\n\nPrvním útvarem RAF plně přezbrojeným na Blenheim Mk.I se stala v dubnu 1937 114. peruť se sídlem ve Wytonu. Další stroje byly přiděleny perutím č. 90, 139, 144, 44, 110 a 30. peruti, působící z irácké základny Habbaniya. Ještě během roku 1938 Blenheimy získalo dalších devět perutí a v zámoří 11. peruť, která se přesunula z Indie do Singapuru.\n\nLetouny Blenheim Mk.IF sloužily improvizovaně jako noční stíhačky, které zahájily řadovou službu v prosinci 1938 u 25. peruti. Jako další převzaly stroje Mk.IF 29., 141., 601. a 604. peruť.\n\nPrvní operační let RAF druhé světové války provedl Bristol Blenheim Mk.IV (č. N6215) 139. perutě 3. září 1939. Místo pilota zaujal Flying Officer A. McPherson, střeleckou věž obsadil radiotelegrafista a střelec Corporal V. Arrowsmith a třetím členem byl námořní důstojník Cdr. Thompson, který měl za úkol zjistit složení a pohyb německé válečné flotily ve Wilhelmshavenu. Thompson pořídil 75 leteckých snímků se kterými se osádka navrátila na letiště Wyton v Cambridgeshiru.\n4. září 1939 se vydalo 15 Blenheimů spolu s letouny Vickers Wellington na tuto flotilu zaútočit. Pumy s chybně nastavenými zapalovači nevybuchly, navíc se pět Blenheimů do Británie nevrátilo. Útok na německé válečné lodě 4. září se však stal první ozbrojenou akcí RAF proti nepříteli po vyhlášení války.\n\nFinové s Blenheimy nejprve vzdorovali SSSR, v roce 1944 se však s nimi postavili proti Němcům. Naposledy na bývalé spojence piloti finských Blenheimů zaútočili 13. března 1945.\n\nZ celkem 97 finských Blenheimů přečkalo válku 37 strojů. Sloužily v Lentorykmentti 4 až do září 1948, kdy Finsko v souladu se závěry Pařížské mírové konference zrušilo všechna bombardovací letadla. V roce 1951 bylo tedy pět strojů upraveno na vlekání terčů. Poslední finský Blenheim Mk.IV (BL-199) dolétal 20. května 1958.\n\n\n\n"}
{"id": "188582", "url": "https://cs.wikipedia.org/wiki?curid=188582", "title": "Karel Mareš (vojenský letec)", "text": "Karel Mareš (vojenský letec)\n\nKarel Mareš (3. listopadu 1898, Tábor – 10. června 1960 Praha) byl brigádní generál, vojenský pilot, první velitel 311. československé bombardovací perutě RAF.\n\nSyn železničáře po maturitě na táborském reálném gymnáziu narukoval v únoru 1917 do rakousko-uherské armády a za 4 měsíce odjel na italskou frontu. V lednu 1918 padl do zajetí a přihlásil se do legie. Po výcviku v okolí Verony odešel na frontu; absolvoval v Modeně italskou důstojnickou školu; jako podporučík bojoval v rámci 6. divize čs. armádního sboru v Itálii. Do vlasti se vrátil v hodnosti poručíka v prosinci 1918 a byl s jednotkou legionářů odvelen k zajištění hranic na Slovensko. Po bojích (do léta 1919, kdy došlo k uzavření příměří) se s 31. plukem 6. divize vrátil do Brna a září 1920 došlo v Jihlavě k splynutí jeho jednotky a plukem budované čs. armády. Karel Mareš se rozhodl pro další službu v armádě.\n\nKariéru vojenského letce Mareš začal nástupem k leteckému pluku v Olomouci (1923), absolvováním stáže v Lyonu, funkcí velitele kurzu pozorovatelů v leteckém učilišti a jmenováním polním pilotem (březen 1926). V roce 1927 se stal jako štábní kapitán velitelem pilotní elementární školy, v roce 1931 velitelem letky a perutě v Praze a od roku 1936 byl přidělen k Vojenskému technickému a leteckému ústavu (VTLÚ), kde se stal 15. září 1936 velitelem Leteckého zkušebního oddílu.\n\nPo německé okupaci 15. března 1939 se zapojil do odboje v ilegální vojenské organizaci Obrana národa (ON). Např. ze skladu v Praze-Letňanech tajně převezl letecké kulomety do dílen na Smíchově a odtud, předělané na pěchotní, na Letnou do budovy Ředitelství lesů. Zde byly ukryty zazděné až do použití v květnu 1945. Po mnohých raziích gestapa proti ON byl i na Mareše vydán zatykač. S pomocí ilegální odbojové skupiny Tři králové, hlavně Josefa Balabána, 23. dubna 1940 tajně odjel vlakem přes Slovensko do Jugoslávie, kde pod jménem \"Karel Toman\" vstoupil do čs. zahraniční armády a přes Sýrii odjel do Francie. Po kapitulaci francouzské armády se mu 24. června 1940, v čele 200 členné jednotky čs. vojáků, podařilo odjet z Port Vendres jedním z posledních evakuačních plavidel do Anglie. Zde vznikla 311. čs. bombardovací peruť RAF a on se stal jejím prvním velitelem. První bojovou akci – nálet na nádraží v Bruselu čs. letci úspěšně provedli 10. září 1940. Následovalo mnoho dalších (např. 23. září na Berlín). Československou peruť navštívil 18. ledna 1941 i anglický král Jiří VI. s manželkou.\n\nV březnu 1941 předal, již plukovník, Mareš velení perutě a přešel na inspektorát čs. letectva a v červnu na Ministerstvo národní obrany (MNO) v Londýně, odtud byl v srpnu 1942 převelen na funkci zástupce náčelníka Čs.vojenské mise v SSSR. Při cestě tam byl konvoj lodí napaden německými letadly a torpédy a Marešova loď se potopila a jeho z ledové vody rozbouřeného moře zachránila jiná loď. Po strastiplné dlouhé cestě přes Archangelsk a Moskvu se 1. října 1942 ohlásil u Čs. voj. mise v Kujbyševě. Jako zástupce generála Heliodora Píky pracoval při formování čs. vojenské jednotky v SSSR, jednal se sovětskými představiteli i našimi veliteli (např. s generálem Kratochvílem a Svobodou). Z Moskvy do vlasti se vrátil 25. února 1946. Stal se velitelem 1. letecké divize v Praze (zformované z původní 310. čs. stíhací perutě RAF), velitelem letecké oblasti I., leteckého sboru, přednostou V. odboru MNO a velitelem leteckého týlu.\n\nGenerál Karel Mareš, v souvislosti s vykonstruovaným procesem s generálem Heliodorem Píkou, byl v druhé polovině roku 1948 ve vyšetřovací vazbě. Ještě i později byl zatčen a z vazby podmínečně propuštěn. Na vlastní žádost odešel 1. listopadu 1949 do výslužby a na základě utrpěných válečných zranění mu byl přiznán invalidní důchod.\n\nZa rok byl rozkazem ministra národní obrany Alexeje Čepičky degradován z generála na vojína. Z rozkazu MNO byl „ve státním zájmu“ vystěhován s rodinou z pražského bytu. Praha mu byla zakázána a „nuceným domovem“ se od dubna 1951 stala Kosova Hora u Sedlčan. Měl být také nasazen do tzv. tábora nucených prací, ale vzhledem ke špatnému zdraví skončil „pouze“ jako zemědělský dělník Státního statku Kosova Hora. V květnu 1953 mu byl MNO odebrán invalidní válečný důchod. Nositel mnoha vyznamenání, generál Karel Mareš, vysílen a nemocen, na pokraji chudoby, ponížen a stále pronásledován StB, zemřel v nemocnici v Praze předčasně už v 61 letech. Pohřben byl na Novém hřbitově v Táboře. \n\n\n\n\nV roce 1925 se vyznamenal při ukázkovém dálkovém letu Praha – Kodaň a zpět na čs. letadle typu A II. 2x zvítězil v závodech kolem zemí Malé dohody. V roce 1929 se v tomto závodu umístil jako druhý na letadle Avia BH-33 s motorem Jupiter III .\n\nÚspěšně absolvoval mnoho závodů, dálkových letů a exhibicí doma a ve 13 zemích Evropy. Obdržel písemné blahopřání bulharského cara Borise III. po ukázkovém letu 28. 5. 1935 v Sofii. Za účast v odboji první světové války a při obraně utvořeného Československa byl dekorován československým válečným křížem v roce 1918, Čs. revoluční medailí 1918, spojeneckou Medailí vítězství a několika vyznamenáními spojenců (VB, Itálie, Rumunsko); v Anglii 3. září 1941 obdržel vysoký britský řád D.F.C (distinguished flying cross – Záslužný letecký kříž), titul OBE (officer of the british empire – důstojník britského impéria), Československý válečný kříž 1939, Medaili Za zásluhy 1. st.\n\n\n"}
{"id": "188586", "url": "https://cs.wikipedia.org/wiki?curid=188586", "title": "Miles Davis", "text": "Miles Davis\n\nMiles Davis (26. května 1926 − 28. září 1991) byl americký jazzový trumpetista, skladatel a vedoucí několika jazzových uskupení.\n\nPatří k nejvýraznějším osobnostem hudby 20. století. Ve čtyřicátých letech 20. století byl jedním ze zakladatelů cool jazzu, v  padesátých letech pak hard bopu a na konci šedesátých let stál u kořenů jazz-rocku (zlomová deska pro tento žánr je \"Bitches Brew\" z roku 1970). Díky svému umění hrát téměř každý tón jakoby náhodou a mimochodem bývá někdy označován přezdívkou „geniální kiksař“. Díky tomu, že během své jazzové dráhy vystřídal (a zásadně ovlivnil nebo spoluzaložil) několik jazzových proudů, bývá někdy označován jako „jazzový chameleon“ nebo také „princ temnot“.\n\nV roce 2006 byl uveden do Rock'n'rollové síně slávy.\n\nMiles Davis se narodil v Altonu ve státě Illinois, jeho otec byl zubař, matka byla učitelka hudby. Krátce po jeho narození se jeho rodina odstěhovala do East St. Louis, kde Miles později studoval. Tam také potkal svou první ženu, se kterou se oženil už v sedmnácti. V té době většina slavných jazzmanů pocházela z chudých vrstev, Milesova rodina patřila k tehdejší střední třídě, a tak Miles většinou neměl nouzi o peníze. Především se mu ale dostalo dobrého vzdělání, na kterém jeho rodičům velmi záleželo.\n\nJiž od útlého věku měl značný zájem o hudbu, čehož si rodiče brzy všimli. Otec mu koupil první trumpetu ke třináctým narozeninám, přestože jeho matka — učitelka hudby — spíše prosazovala housle. Miles chodil na první hodiny u místního učitele Elwooda Buchanana, hrál ve školním orchestru, kde už tehdy vynikal; alespoň podle slov jeho pozdějšího učitele Clarka Terryho. V šestnácti letech si přivydělával hraním po barech a v sedmnácti se přidal ke skupině The Blue Devils vedené Eddiem Randlem, se kterým už nějakou dobu hrál. Výrazným mezníkem v jeho životě bylo bezesporu setkání s orchestrem Billyho Eckstina, kterému zrovna při koncertě v St. Louis chyběl trumpetista. Miles si tak mohl poprvé zahrát s legendárními umělci a hráči bebopu, s Dizzym Gillespiem a Charliem Parkerem. Ti pak byli pro Milese dlouhodobou inspirací, přestože on sám vždy spíše tíhnul k pomalejším melodiím.\n\nPo střední škole se společně se svou rodinou stěhuje do New Yorku, kde od září 1944 studoval na Institute of Musical Art (později přejmenováno na Julliard School of Music). Zároveň se však učil od Charlie Parkera, u kterého nějaký čas bydlel a se kterým po nocích vystupoval. Nakonec tedy díky nedostatku času přerušil studium a rozhodl se plně věnovat své jazzové kariéře.\n\nPrvní písně nahrál se saxofonistou Herbiem Fieldsem, s Parkerem a Gillespiem, Maxem Roachem a s kapelou Bennyho Cartera. Parker a Gillespie se díky nezájmů newyorských klubů přesunuli do Kalifornie, kde se Miles s kapelou Bennyho Cartera nedlouho potom také objevil. Právě tam ho Charlie Parker požádal, zda by nenahradil Dizzyho, protože ten byl neustále frustrovaný z příliš vlažného přijetí jejich koncertů. Miles souhlasil a po nahrávání 8. března 1946 v Hollywoodu mu kritika udělila cenu \"New Star on Trumpet\". V letech 1947−1948 založil s Charliem Parkerem kvintet. Pak společně s pianistou Johnem Lewisem, basistou Nelsonem Boydem a bubeníkem Maxem Roachem nahrál v roce 1947 jako sólista svou první věc. Tou dobou se již o Milesovi ve světě hudby mluvilo jako o skladateli a své první skladby nahrává kvintet pro label Savoy. V létě roku 1948 zakládá nonet, ve kterém se objevily na tehdejší jazzové zvyklosti dost nezvyklé nástroje jako tuba nebo lesní roh. Nonet postupem času vydal pár singlů, za kterými stáli aranžéři a skladatelé John Lewis, Gerry Mulligan či Gil Evans, který se následně podílel na dalších Milesových albech (\"Miles Ahead\", \"Porgy and Bess\", \"Sketches of Spain\"). Přestože většina skladeb nonetu byla nahrána během let 1949−1950, album vyšlo až v roce 1957 a už v té době bylo pokládáno za výjimečné, protože obsažené písně symbolizovaly začátek konce bebopu a zrození nového stylu − cool jazzu. Ten sice v sobě stále zachovává prvky bebopu, ale není tak zbrklý a tóny jsou mnohem uhlazenější a jemnější.\n\nKoncem čtyřicátých let vystoupil Miles ve Francii na jazzovém festivalu a dostalo se mu toho nejvřelejšího přijetí. Ve svých pamětech uvedl tuto skutečnost do kontrastu se situací, kdy ho vyhazovač jednoho newyorského klubu, ve kterém ten večer hrál, slovně (s rasistickým podtextem) napadl, když zrovna stál před dveřmi onoho klubu a kouřil. Nakonec to dopadlo tak, že po výměně argumentů došlo ke rvačce a Milese odvezla policie.\n\nPo návratu z Francie nemohl nikde najít práci, kolem roku 1950 začíná (tak jako třeba Charlie Parker) koketovat s heroinem. Po nějakém čase se sice opět nabídky na koncertování linou ze všech stran, ale Milesovo hraní ztrácí nápaditost a pomalu cítí, že již nastal čas si vybrat mezi hudbou a drogami. Vyhrává hudba a tak svou čtyřletou závislost nakonec ukončil v rodném domě v St. Louis. Přestal se stýkat s okolním světem a vyjde ven, až když se své závislosti definitivně zbavil. O rok později, roku 1955 nahrál famózní skladbu „'Round Midnight“.\n\nV roce 1955 dal dohromady svůj první velký kvintet, do kterého obsadil Johna Coltrana, Reda Garlanda, Paula Chamberse a Philly Joe Jonese. Oficiálně se kvintet rozpadl v roce 1957, aby byl již příštího roku nahrazen sextetem (přibyl Cannonball Adderley). Tento sextet pak v dubnu roku 1958 vydal album \"Milestones\". Během oficiální dvouleté existence kvintetu vyšlo celkem pět alb: \"The New Miles Davis Quintet\", \"Relaxin'\", \"Steamin'\" a \"Cookin'\" u nahrávací společnosti Prestige a \"'Round About Midnight\" u Columbia Records.\n\nKrátce po vydání desky \"Birth of the Cool\" (1957, Columbia Records) začala opět spolupráce s Gilem Evansem, který psal písně jakoby stvořené přímo pro Milese. Jejich první album \"Miles Ahead\" spatřilo světlo světa o rok později opět na labelu Columbia. Big bandy sice tou dobou už dávno nebyly moderní, ale s tímhle si Miles hrající na tomto počinu na křídlovku nikdy hlavu nelámal. Na desce se kromě Milese podílelo dalších 19 muzikantů. Ve stejném roce vyšla Milesovo-Evansovo podání Gershwinovy opery \"Porgy and Bess\", ale ještě před tím se Miles vrátil opět do Francie a nahrál tam soundtrack k filmu \"Ascenseur pour l'échafaud\" pojmenovaný \"Jazz Track\", které mu vynesl i několik nominací na cenu Grammy.\n\nMilesův sextet byl krátce před nastudováním \"Porgy and Bess\" obměněn. Red Garland a Philly Joe Jones byli nahrazeni Billem Evansem a Jimmym Cobbem. S novou sestavou pak společně s Wyntonem Kellym nahráli v březnu 1959 album \"Kind of Blue\" − převratné album, které je hlavně díky nové technice improvizace považováno za jedno z nejdůležitějších v jazzové historii vůbec. O rok později přichází další album \"Sketches of Spain\" a s ním přichází i cena Grammy. Začátkem šedesátých let se Miles podruhé oženil a začal spolupracovat s producentem Teo Macerem.\n\nNásledující období bylo spojeno s Milesovým druhým velkým kvintetem a novým stylem − free bopem. Coltranea nahradil Wayne Shorter a kromě něj začala i spolupráce (s teprve sedmnáctiletým) bubeníkem Tonym Williamsem, kontrabasistou Ronem Carterem a pianistou Herbiem Hancockem. Vznikají desky \"The Complete Live at the Plugged Nickel\" (1965), \"E.S.P.\" (1965), \"Miles Smiles\" (1966), \"Sorcerer\" a \"Neferiti\" (obě 1967). Většinu skladeb na albu \"Nefertiti\" složil Wayne Shorter, o zbytek se postarali ostatní Davisovi spoluhráči. Na koncertech postupně zmizely mezery mezi jednotlivými skladbami. Celý koncert byl pak vlastně jedním nepřerušovaným blokem hudby, kdy se jednotlivé části daly oddělit pouze změnou melodie. Na následujících albech \"Miles in the Sky\" (1968) a \"Filles de Kilimanjaro\" (1968) se už objevuje baskytara, elektrické piáno a elektrická kytara. Tato nástrojová proměna tak předznamenává, že budoucí Milesova hudební cesta povede k fusion. Za zmínku také stojí, že na druhé polovině alba \"Filles de Kilimanjaro\" hraje na basu Dave Holland a na piano Chick Corea. Hancock i Carter jsou ale zváni do studia i v následných nahrávacích frekvencích. Role skladatele a aranžéra se tu opět ujímá sám Davis. \n\nJazz se neustále vyvíjel především díky rozmachu elektrické kytary vzniká další nový styl jménem jazz-rock a nové nahrávání s hvězdami tohoto stylu Chickem Coreou, Davem Hollandem (oba na albu \"Filles De Kilimanajro\"), Joem Zawinulem a Johnem McLaughlinem (oba na albu \"In a Silent Way\", které vrátilo Milese opět na přední příčky hitparád a přinesla další nominace na ceny Grammy).\n\nTuto část Milesova života uzavřelo dvojalbum \"Bitches Brew\" (1970), za kterým stojí již zmíněný Teo Macero. Album jazzové fanoušky příliš nenadchlo, zato rockové publikum bylo nadšeno, a tak Milesovi přineslo další cenu Grammy. Navíc se na něm vyskytují i prvky blues a funku, které jakoby ukazovaly, kterým směrem se pan Miles vydá. Krom velkého množství živých alb (\"Pangea\", \"Agharta\", \"Dark Magus\") mu vyšla i dvě studiová (\"On the Corner\", \"Get Up with It\"), která však jsou mnohými kritiky zavrhována a dokonce jim přiřkli nálepku antihudba. Začátek sedmdesátých let byl pro Milese vůbec pochmurný. Sice se opět oženil, ale zároveň přišly problémy se zákonem, jeho dva synové se stali závislými na drogách, při dopravní nehodě si zlomil obě nohy a byl postižen četnými nemocemi (zápal plic, burzitida, artritida) způsobenými především alkoholem a drogami (kokain). Miles si dal pauzu od nahrávání alb a po vyhraném boji nad kokainem se opět vrátil s albem \"The Man with the Horn\" (1980) a opět se vydal na turné v roce 1981.\n\nPo dalších albech (\"We Want Miles\" (cena Grammy), \"Star People\", \"Decoy\" a \"You're Under Arrest\") přešel po třiceti letech ke společnosti Warner Bros. Tam mu postupně vyšla alba \"Tutu\" a \"Aura\", za která také získal ceny Grammy. V roce 1991 nečekaně vystoupil s orchestrem Quincy Jonese v Torontu na Montreux Jazz Festivalu a šokoval všechny přítomné tím, že hrál písně, které mu koncem padesátých let složil Gil Evans. Šokující je na tom to, že se nikdy ke svým předešlým písním nevracel. Poslední Milesovou studiovou nahrávkou je hip-hopové album \"Doo-Bop\" (1992, cena Grammy) s producentem a rapperem Easy Mo Beem. Posledním úspěchem Milese je jeho sedmá cena Grammy za záznam z koncertu s Quincy Jonesem.\n\nPoslední dvě ceny si již však Miles nepřevzal, začátkem září totiž po mozkové mrtvici upadl do kómatu. 28. září 1991 jsou stroje na podporu života vypnuty a 28. září 1991 umírá.\n\n\nMiles má také hvězdu na Hollywoodském chodníku slávy.\n\n\n"}
{"id": "188588", "url": "https://cs.wikipedia.org/wiki?curid=188588", "title": "Ananas fritzmuelleri", "text": "Ananas fritzmuelleri\n\nAnanas fritzmuelleri je druh rodu ananasovník (\"Ananas\") z čeledi broméliovité (\"Bromeliaceae\"). Od ananasovníku chocholatého (\"Ananas comosus\") se liší trny na listech, které jsou zahnuté dolů. Krycí listeny má koncem vegetace zelené, okvětní lístky mají vertikální záhyby. Pochází z Brazílie ze států Sao Paulo, Parana a Santa Catarina.\n\n"}
{"id": "188596", "url": "https://cs.wikipedia.org/wiki?curid=188596", "title": "Dněpropetrovská oblast", "text": "Dněpropetrovská oblast\n\nDněpropetrovská oblast ( nebo též ) je druhou největší i nejlidnatější z 24 samosprávných oblastí Ukrajiny. Rozkládá se mírně východně od středu země po obou březích řeky Dněpr. V současné době žije v oblasti lidí, převážně Ukrajinců. Oblast byla ustavena 27. února 1932; dříve na jejím území existovala Novoruská, resp. Jekatěrinoslavská gubernie (podle města Dnipro, jež se do roku 1926 jmenovalo \"Jekatěrinoslav\", ukr. \"Katerynoslav\").\n\nSoučasný název oblasti odkazuje na její hlavní město Dněpropetrovsk, které se však v rámci zákona o dekomunizaci Ukrajiny\npřejmenovalo v roce 2016 na Dnipro. Název oblasti lze měnit jen změnou v ústavě, a takový návrh byl podán v dubnu 2018, podle kterého by novým názvem byla Sičeslavská oblast.\n\nV roce 2008 žilo na území oblasti dle odhadu 3 398 400 obyvatel, poslední sčítání lidu (2001) udává 3 567 600 osob; oblast se vyznačuje velmi silnou urbanizací (83 % obyvatel žije ve městech).\n\nV roce 2001 tvořili Ukrajinci 79,3 % obyvatelstva, Rusové 17,6 % z mnoha dalších národností nedosahuje žádná ani jednoprocentního podílu: Bělorusové 0,8 %, Židé 0,4 %, Arméni 4,3 %.\n\nUkrajinštinu uvedlo za mateřskou řeč 67 % obyvatel, ruštinu pak 32 %. V hovorové mluvě je poměrně silně rozšířen také suržyk, směs ukrajinštiny a ruštiny.\n\nNásledující přehled obsahuje všechna města a všechna sídla rajónů. Města oblastního významu jsou vyznačena tučně, kurzíva vyznačuje sídla městského typu.\n\n"}
{"id": "188599", "url": "https://cs.wikipedia.org/wiki?curid=188599", "title": "Ananas lucidus", "text": "Ananas lucidus\n\nAnanas lucidus je druh rodu ananasovník (\"Ananas\") čeledi broméliovité (\"Bromeliaceae\"). Je to rostlina s přízemní růžicí dlouhých, úzských, vzpřímených, neohebných listů. Listy jsou hladké, na jejich špičce se nachází trn. \"A. lucidus\" pochází z tropů Jižní Ameriky a v současnosti se pěstuje pantropicky za účelem zisku vlákna, které se nachází v jeho listech.\n\n"}
{"id": "188602", "url": "https://cs.wikipedia.org/wiki?curid=188602", "title": "Škoda 15TrSF", "text": "Škoda 15TrSF\n\nŠkoda 15TrSF je modernizovaná exportní verze československého dvoučlánkového trolejbusu Škoda 15Tr, která byla určena pro americké město San Francisco.\n\nVozy 15TrSF byly vyráběny obdobně jako standardní trolejbusy 14TrSF, které byly taktéž určeny pro San Francisco. Ve Škodě Ostrov byly vyrobeny pouze skelety těchto kloubových trolejbusů, sestaveny byly až v podniku ETI Baltimore, kterou založila Škoda společně s firmou AAI Baltimore právě za účelem kompletace trolejbusů.\n\nTrolejbus 15TrSF vychází mechanicky i elektricky z typu 15Tr. Jde tedy o třínápravový trolejbus, který se skládá ze dvou částí. Ty jsou navzájem spojeny kloubem a krycím měchem. Byl pozměněn nejen design vozidla, který je stejný jako u vozů 14TrSF, ale i interiér nebo počet dveří. V pravé bočnici jsou pouze troje dvoukřídlé skládací dveře; dvoje v předním článku, jedny v článku druhém.\n\nV roce 1999 byl vyroben jeden prototyp vozu 15TrSF (pravděpodobně byl jako jediný vůz svého typu dokončen v Ostrově). Po zkouškách u výrobce byl dodán s ostatními trolejbusy 15TrSF do San Francisca. Zde obdržel evidenční číslo 7101 a v provozu zůstal až do roku 2016, kdy byl vyřazen společně se všemi ostatními vozy 15TrSF.\n\nV letech 1999 až 2003 bylo vyrobeno celkem 33 vozů 15TrSF.\n\nVšechny trolejbusy 15TrSF byly z provozu vyřazeny v roce 2016.\n\n"}
{"id": "188610", "url": "https://cs.wikipedia.org/wiki?curid=188610", "title": "Bihár", "text": "Bihár\n\nBihár je stát ležící ve východní Indii. Hlavním městem je Patna. Je dvanáctým největším státem Indie  s rozlohou 94 163 km, a na třetím místě v počtu obyvatel. Na západě sousedí s Uttarpradéšem, na severu s Nepálem, na východě se severní částí Západního Bengálska a na jihu s Džharkhandem. Bihárská planina je rozdělena do dvou částí řekou Ganga, která teče ze západu na východ.\n\nV roce 2000 se jižní část státu oddělila od Biháru a vznikl tak nový stát Džhárkhand. Okolo 85% populace žije na venkově. Téměř 58% populace je mladší než 25 let, což je vyšší podíl mladých obyvatel, než v kterémkoli jiném státu v Indii. Úředními jazyky jsou hindština, urdština a maithilština. Ostatními jazyky jsou bhojpurština, magahijština, bajjikština a angikština, magahi, bajjik a angikiština.\n\nBihár byl centrum síly, vzdělání a kultury ve starověké a klasické Indii. Z Magadhy vznikla první indická říše, Maurjovská říše, stejně jako jedno z hlavních světových náboženství – buddhismus. Magadhaská říše, zejména za vlády Maurijské a Guptské dynastie, sjednotila velkou část jižní Asie pod centrální vládu.\n\nOd konce 70. let 20. století Bihár zaostává za ostatními indickými státy hlavně v oblasti sociálního a ekonomického rozvoje. Ekonomové a sociologové tvrdí, že je to v důsledku politiky ústřední vlády, jako je nákladná vyrovnávací politika, apatie Biháru a dohody o Trvalém osídlení z roku 1793 s britskou Východoindickou společností. Státní vláda však již učinila významné kroky pro rozvoj státu. Zlepšení vlády a změna politiky vedli k obnově ekonomiky státu prostřednictvím zvýšených investic do infrastruktury. Také se zlepšila zdravotnická péče, je kladen větší důraz na vzdělání a v neposlední řadě došlo ke snížení trestné činnosti a korupce.\n\nBihár je jeden z nejdůležitějších států východní Indie. Jeho geografická poloha je určena souřadnicemi 24° 20' 10\" až 27° 31' 15\" severní šířky a 83° 19' 50\" až 88° 17' 40\" východní délky. Rozkládá se na území o rozloze 94 163 km. Průměrná nadmořská výška je 53 m n. m.\n\nNa severu sousedí s Nepálem, zatímco na ostatních světových stranách jsou jeho sousedy indické státy Džarkhand (jih), Západní Bengálsko (východ) a Uttarpradéš (západ).\n\nTopograficky můžeme Bihár rozdělit na tři regiony: severní hornaté oblasti, Indoganžská nížina a jižní náhorní plošina. Severní hornaté oblasti se skládají ze Someshwaru a pahorků Dun v severovýchodním kraji Champarn. Tyto pahorky jsou větví Himálajského komplexu. Směrem na jih se nachází oblast Tarai, která tvoří bažinatý, bahnitý a řídce osídlený region.\n\n Indogandžská nížina v Biháru je rozdělena od severu k jihu řekou Ganga. Severní část indoganžské nížiny leží na jih od Tarai. Tato úrodná náplavová oblast je dílem různých himálajských a poloostrovních řek jako Gandak, Budhi Gandak, Koshi, Mahananda, Bagmati, Gogra, Son a ostatních malých řek a říček. Jižní část Indoganžské nížiny má také pahorky, ty však podléhají kontinentálním erozím řekami, které touto oblastí protékají.\n\nDále na jihu Biháru leží oblastní planiny, které tvoří Kimurská náhorní plošina na západě a Chota Nagpurská náhorní plošina na východě.\n\nCelý Bihár leží v subtropické oblasti mírného pásu a klima se řadí do subtropického monzunového klimatu, a to kvůli několika faktorům. Prvním je poloha Biháru. Na severu území zase velmi ovlivňuje rozložení monzunových srážek Himálajské pohoří.\n\nChladné počasí začíná v listopadu a končí v polovině března. V říjnu a listopadu je klima příjemné. Dny jsou chladné, ale jasné s hřejivým teplem od slunce. Teploty však velmi rychle klesají, jakmile slunce zapadne. Noci jsou tedy studenější než dny. V listopadu se teploty pohybují kolem 21 °C, zatímco v prosinci klesají na průměrných 17 °C. Teploty postupně klesají, nejníže se dostávají v lednu, který je nejstudenějším měsícem v roce. Průměrná teplota v lednu je 16 °C, ale může klesnou až na 4 °C. V březnu už jsou dny příjemné. Během zimy přichází mírné deště, kdy v průměru spadnou 3-4 mm srážek.\n\nLéto trvá od dubna až do poloviny června. Teploty postupně rostou v důsledku vlivu západních větrů. V dubnu se teploty pohybují kolem 30 °C, v květnu je to již 35 °C, ale mohou dosahovat až 42 °C. Květen je tedy nejteplejším měsícem roku. Léto v Biháru, stejně jako v dalších indických severních státech, se vyznačuje prachovými bouřkami, bouřkami s hromy a blesky a prachovými větry. Prachové bouře se vykytují v květnu a jejich rychlost se pohybuje mezi 48 km/h až 64 km/h. Horké větry nazývané „loo“ foukají skrz náhorní planiny od dubna do května rychlostí 8-16 km/h. Dešťové srážky jsou v létě nízké, s průměrem 45 mm.\n\nObdobí monzunových dešťů začíná po konci léta a trvá do konce září. S příchodem tohoto období klesají teploty a zvyšuje se vlhkost vzduchu. Začátek monzunu není však striktně daný, protože záleží pouze na tom, kdy přijde monzunový vítr z Bengálska. V červu naprší v průměru 185,5 mm srážek, v červenci až 340 mm, v srpnu množství srážek mírně klesne na 295 mm. Teploty se v tomto období pohybují kolem 31 °C.\n\nZ celkové rozlohy Biháru tvoří 7,2% (6 764,14 km) zalesněné území. Himálajské úpatí a pohoří Dun v Champaranském kraji tvoří pás s listnatými lesy. Srážky se ročně pohybují kolem 1600 mm. Běžné stromy, které můžeme v této oblasti nelézt jsou damarovník obrovský (Shorea Robusta), česnekovník vonný (toona ciliata), kapara (Capparis decidua) a bombax (Semal). Listnaté lesy se vyskytují také v krajích Saharsa a Purnia.\n\nNárodní park Valmiki, který leží v kraji Champaran a disponuje rozlohou 800 km, je 18. největší tygří rezervací v Indii a na 4. místě z hlediska hustoty tygří populace. Dále v Biháru žije delfínovec ganžský, který se řadí mezi nejohroženější savce regionu.\n\nPo sčítání lidu v roce 2011 byl Bihár třetím nejlidnatějším státem v Indii s celkovým počtem obyvatel 103 804 637. Poměr obyvatel podle pohlaví je 895 žen na 1000 mužů. Mezi lety 2001 a 2011 vzrostl počet obyvatel o 25,1 %. Hustota obyvatel je v průměru 1 102 ob./km. Tento údaj znamená, že Bihár má ze všech indických států největší hustotu zalidnění a dokonce třikrát větší, než je průměr celé Indie.  Celková gramotnost je 61,8 %, z toho 71,2 % u mužů a 55,5 % u žen.\n\nPouze 11,1 % populace žije ve městech, zbytek obyvatelstva se zaměřuje spíše na venkovní oblast. Míra urbanizace je tedy velmi nízká, Bihár  patří mezi nejméně urbanizované státy Indie, protože je výrazně nižší, než je celostátní průměr 31,2 %.\n\nOficiálními úředními jazyky jsou hindština, urdština a maithilština . Ostatní jazyky, se kterými se lze v Biháru setkat, jsou bhojpurština, magahijština, bajjikština a angikština.\n\nUrdština, která je mateřským jazykem muslimů, je po hindštině sekundárním oficiálním jazykem. Teprve nedávno byla maithilština zahrnuta mezi úřední jazyky, ale její používání je velmi malé, až zanedbatelné. V současné době jsou indickou vládou všechny bihárské jazyky považovány za jednu z pěti podskupin hindštiny, ačkoli maithilština byla vyhlášena samostatným jazykem. Bihárské jazyky jsou považovány za odvozeniny z jazyka státu Magadha.\n\nPřesný počet lidí mluvících jednotlivými bihárskými jazyky nelze přesně určit. Většina jazyků, samozřejmě vyjma tří úředních, není uznávána indickou vládou. Hindština se používá hlavně ve vzdělávání a pro úřední záležitosti, nejčastěji se s ní setkáváme v městských oblastech.\n\nV Biháru je každý aspekt života spojen s náboženstvím a jeho projevy vidíme skoro na každém rohu. Svatyně se nacházejí úplně všude a náboženské symboly a obrazy božstev můžeme nalézt na většině veřejných míst.\n\nHinduismus je hlavním náboženstvím Biháru, hlásí se k němu přes 80 % obyvatelstva. Většina svátků a slavností pramení z něho. Některé se slaví po celém státě, jiné jenom v určitých oblastech. Bihár je velmi rozmanitý, různé regiony i náboženství mají důvody k oslavám během celého roku. Kalendář je plný všemožných slavností, svátků a veletrhů všech komunit, přičemž většina z nich je uznávána státním svátkem.\n\nZe zbytku obyvatelstva se v 16 % hlásí k islámu, zbylé asi 0,3 % zahrnují ostatní náboženství.\n\nV historii byl Bihár  hlavním centrem vzdělání, domovem antických univerzit v Nalandě (založeno v roce 450 n.l.)(viz obr. 3), Odantapuře (založeno v roce 550 n.l.) a Vikramashile  (založeno v roce 783 n.l.). Tato tradice učení byla přerušena Tureckou invazí v roce 1000 našeho letopočtu. Jejím důsledkem byla hlavní vzdělávací centra (která jsou nyní udržována komunitou buddhistických mnichů) vyřazena z provozu během tureckých nájezdů, které přicházely ze střední Asie. Současný stav vzdělání a výzkumu není uspokojivý, i když současná vláda státu poukazuje na velké úspěchy školního vzdělání.\n\nŠance k obnově vzdělávacího systému přišla během nadvlády Británie nad Indií. V roce 1917 byla založena univerzita v hlavním městě Patna, která je sedmou nejstarší univerzitou na indickém subkontinentu. Mezi další centra vyššího vzdělání založeného Brity patří Patna Collage (založena v roce 1839), Bihar School of Engineering (založena v roce 1900, známá jako National Institute of Technology v Patně), Prince of Wales Medical College (vznik v roce 1925, teď Patna Medical College and Hospital) a Science College v Patně (1928) a další.\n\nPo získání nezávislosti došlo k zpomalení tempa. Současný Bihár má nedostatečnou vzdělávací infrastrukturu, která vytváří velký nesoulad mezi poptávkou a nabídkou. Tento aspekt je ještě umocněn rostoucími ambicemi lidí a zvyšováním počtu obyvatel. Touha po vysokoškolském vzdělání vedla v masivní emigraci studentské komunity do jiných států.\n\nV době vzniku nezávislosti bylo v Biháru gramotných pouze 4,22 % žen. V dnešní době je to už přes 53 % a vláda se to snaží ještě zvyšovat zakládáním vzdělávacích institucí.\n\nNejvíce talentovaní inženýři pocházejí z Dillí, Biháru a Jharkhardu. To dělá Bihár jedním ze tří států produkujících nejlepší absolventy technických oborů z hlediska kvality a pracovního uplatnění.\n\nOd prosince 2013 existuje sedm státních inženýrských vysokých škol ve veřejném sektoru a dvanáct inženýrských škol v sektoru soukromém, mimo jiné vládou podporovaný BIT Patna a Women's Institute of Technology v Darbhangze. Vysoké školy můžeme nalézt v těchto městech: Muzaffarpur, Bhágalpur, Gaja, Darbhanga, Motihari, Nalanda a Saran (Chhapra). Všechny instituce jsou uznávány Indickou radou pro technické vzdělání (AICTE), která je přidružena k Aryabhatta Knowledge University (AKU). Základní kámen osmé inženýrské školy, pojmenované Ramdhari Singh Dinkar Engineering College, byl položen 22. Prosince 2013 v Begusarai.\n\nNIT Patna je šestou nejstarší inženýrskou vysokou školou v Indii. Původ této školy lze vysledovat až do roku 1886, kdy byla založena. V roce 1900 byla přejmenována na Bihar College of Engineering. Studijní osnovy byly představeny v roce 1924.\n\nEkonomika Biháru je nejvíce orientovaná na poskytování služeb, ale významný podíl má zemědělství, na rozdíl od průmyslu, který je zastoupen velmi málo. Procentuálně můžeme podíl jednotlivých sektorů popsat takto: 22 %  primér, 5% sekundér a až 73 %  terciér.\n\nBihár má jedno z nejnižších HDP na obyvatele v celé Indii. V letech 2013-2014 to bylo přibližně 59400000000 $, což znamená asi 1,47 trilionu českých korun.\n\nStát je obdařen bohatou biodiverzitou. Zemědělství poskytuje dostatek surovin pro průmyslové odvětví. Zároveň je Bihár třetím největším producentem zeleniny a čtvrtým největším producentem ovoce v Indii. Z ovoce se pěstuje například litchi, s produkcí přibližně 280 000, což tvoří 71% národní produkce Indie. Dále je to makhrana, guava, banány nebo mango. Ze zeleniny to jsou rajčata, brambory, zelí, ředkvičky, mrkev nebo cibule. Mezi další zemědělské plodiny pěstované zde řadíme rýži, pšenici, jutu, kukuřici, cukrovou třtinu.\n\nHajipur, ležící blízko Patny, zůstává hlavním průmyslovým městem Biháru. S hlavním městem Patna je spojen mostem přes řeku Ganga, a také dobrou silniční infrastrukturou.\n\nMinisterstvo financí má největší prioritu vytvářet příležitosti pro společnosti jako je Reliance Industries Limited, která je vlastníkem spousty firem po celé Indii. Dále se snaží podporovat malá průmyslová odvětví, zlepšit IT infrastrukturu nebo vybudovat rychlostní silnice.\n\nCukrovarnický průmysl a s ním firma Bihar Sugar Industry vzkvétá díky vládě, která se snaží toto odvětví oživit.  Bihár je velmi vhodný pro pěstování cukrové třtiny. Výhodou tohoto průmyslu je, že poskytuje mnoho pracovních míst, zejména pro lidi žijící ve venkovských oblastech. Dále poskytuje možnosti dopravy a komunikace, a tím pomáhá rozvoji venkova prostřednictvím mobilizace venkovských zdrojů. Celkový počet cukrovarů v Biháru je 28, z nichž pouze 9 je funkčních. Můžeme je nalézt ve městech Samastipur, Gopalganj, Sitamarhi, West Champaran, Chorma, Dulipati a Supaul. Plocha, na které se cukrová třtina pěstuje, zaujímá 230 000 hektarů.\n\nOdvětví můžeme rozdělit do dvou skupin – neorganizovaný sektor, který zahrnuje výrobu tradičního sladidla, a organizovaný průmysl, kam patří již zmíněné pivovary.\n\nBihár má zastoupení v pivovarském průmyslu. Mezi největší pivovarské firmy patří United Breweries Group, Danish Brewery Company, Carlsberg Group a Cobra Beer.\n\nStát je velmi bohatý na chov skotu. V Biháru existuje přes 50 tisíc obuvnických řemeslníků. Koželužny se řadí do soukromého sektoru.\n\nCelkový počet tkalců v Biháru je více než 90 tisíc. Bhágalpur je známý jako město hedvábí. Hlavním centrem tkaní je město Gaja.\n\nBihár má rozsáhlou síť státních silnic. Celkem je zde dvacet devět státních dálnic s celkovou délkou 2 910 km a množství dalších silnic o délce 3 766 km. Bihárský státní podnik rozvoje cestovního ruchu provozuje nadstandardní a luxusní autobusy, které vás dovezou do všech významných míst v Biháru. K dispozici jsou mimo jiné i auta na půjčení nebo taxi služby. Bihár má nyní lepší silnice, služby a hotely než dříve.\n\nBihár je velmi dobře propojen se zbytkem Indie pomocí železničních tratí. Většina měst je vzájemně propojena mezi sebou. Zároveň jsou napojena na města jako je Kalkata, Dillí nebo Bombaj. Patna, Muzaffarpur, Darbhanga, Katihar, Barauni, Chhapra, Bhágalpur a Gaja jsou železničně nejlépe propojená bihárská města.\n\nBihár byl připojen pomocí Námořní národní cesty č. 1, která vznikla v říjnu 1986. Tato vodní cesta má pevné stanice ve městech Haldia, BISN (Kolkata), Pakur, Farrakka a Patna. Mají i plovoucí stanice ve městech Haldia, Kalkata, Diamond Harbour, Katwa, Tribeni, Baharampur, Jangipur, Bhágalpur, Semaria, Doriganj, Ballia, Ghazipur, Varanasi, Chunar a Allahabad.\n\nLetiště v Patně je připojeno k Dillí, Bombaji, Kalkatě, Lucknowu a Ranchi. Řadíme ho do kategorie mezinárodního letiště s omezením, s celními úlevami pro příjem mezinárodních charterových letů. Letiště v Gaye je malé mezinárodní letiště napojené na města Colombo, Singapur, Bangkok a další. Hlavními leteckými společnostmi, které využívají k provozu letiště v Patně, jsou Air Deccan (Delhi, Kalkata), Jetlite (Delhi, Kalkata, Bombai, Ranchi), Indian (Delhi, Ranchi) a Jet Airways (Delhi).\n\nVláda Biháru, známá jako státní vláda, je nejvyšším řídícím orgánem indického státu Bihár. Bihár je rozdělen do devíti divizí, které se skládají z třiceti osmi okresů. V čele stojí guvernér. Vláda se zabývá soudnictvím, legislativou a výkonnou mocí.\n\nStejně jako v ostatních indických státech je hlavou státu Bihár guvernér, kterého jmenuje indický president podle rady ústřední vlády. Guvernér má spíše reprezentativní funkci. Předseda vlády je hlavou státu a má na starost většinu výkonných pravomocí.\n\nVrchní soud, který se nachází v hlavním městě Patna, má pravomoce pro celý stát.\n\nLegislativní struktura Biháru je dvoukomorová. Dolní komora poslanecké sněmovny se schází v Bihar Vidhan Sabha, zatímco horní komora v Bihar Vidhan Parishad.\n\nBihár je jedním z nejdéle osídlených míst světa, s historií sahající až 3000 let zpátky. Bohaté kulturní dědictví Biháru je zřejmé z nesčetných starobylých památek, které jsou rozmístěny po celém státě. Najdeme zde spoustu turistických atrakcí, které navštíví ročně až 24 milionů turistů z celého světa.\n\nBihár patří mezi jedno z nejposvátnějších míst, setkáme se zde hned s několika náboženstvími jako je hinduismus, buddhismus, jainismus, sikhismus a islám. Mnoho turistických cest sem proto vede kvůli návštěvě některé z náboženských poutí. U hinduismu to jsou poutě do města a chrámů Mahavir Mandir, Sitamarhi a Madhubani. Pro stoupence buddhismus patří k nejposvátnějším místům chrám Madabodhi Temple, který lze nalézt dokonce na  seznamu světového dědictví UNESCO.\n\nV Biháru se nachází také spousta archeologických lokalit. Z výkopů můžeme jmenovat např. Agam Kuan nebo Kumhrar. Do středověkých lokalit řadíme Vishnupada Temple, Mahabodhi Temple nebo Pataliputra. Jako poslední jsou pevnosti Rohtasgarh, Sasaram nebo Maner.\n\nMezi významné budovy a stavby řadíme Golghar, což je sýpka, která byla postavena v roce 1786. Další je Muzeum v Patně, které je zároveň státním muzeem. Vzniklo v roce 1917 během britské vlády a lze zde nalézt historické artefakty, které byly nalezeny v blízkosti hlavního města. Za zmínku stojí i Mahatma Gandhi Setu, most, který vede přes řeku Gangu a spojuje města Patna a Hajipur. Dlouhý je 5,75 km a v provozu je od května 1982.\n\nBihár přispěl k vzestupu indické vážné hudby díky hudebníkům jako je Ustad Bismilláh Khan nebo dhurpadským zpěvákům jako je Malliks nebo Mishras. Bihár má, jako každý stát, tradici lidových písní, které se zpívají při významných rodinných příležitostech, jako jsou svatby nebo narození nového člena rodiny, či na festivalech. Písně jsou nejčastěji zpívány skupinou zpěváků bez pomoci hudebních nástrojů, i když příležitostně jsou používány bubny dholak nebo tabla, dechový nástroj  basuri a klávesový nástroj harmonium. Bihár má také tradici živých Holi písní, známých jako “Phagua”, vyznačujících se svými zábavnými rytmy. Během 19. století došlo ke vzniku smutných her a písní, které se staly populární zejména v oblasti Bhojpur.\n\nBihar Bandhu byly první hindské noviny publikované v Biháru. Vznikly v roce 1872 a založil je Keshav Ram Bhatta, maráthský bramák, který se usadil v Biharsharifu. Hindská žurnalistika v Biháru, zvláště v Patně, mohla činit pouze male kroky, a to kvůli nedostatku úcty k hindštině mezi lidmi. Mnoho hindských časopisů se zrodilo a po nějakém čase zase zaniklo, spousta z nich byla odložena již ve fázi plánování. Ale když došlo k ustanovení hindštiny jako oficiálního státního jazyku, a ta díky tomu začala pronikat i do odlehlých oblastí Biháru, hindská žurnalistika tím získala podporu a víru ve svou budoucnost.\n\nUrdská žurnalistika a poezie má naopak slavnou minulost. Mnoho básníků jako je Shaad Azimabadi, Kaif Azimabadi, a Kalim Ajiz nebo světoznámý rozhlasový hlasatel Shanurahman, pochází z Biháru. Mnoho urdských deníků – jako je Qomi Tanzim a Sahara – je publikováno v Biháru. Dále zde vychází urdský měsíčník Voice of Bihar, který je první svého druhu a je velmi populární mezi lidmi, kteří mluví urdsky.\n\nZačátek 20. Století zaznamenal řadu nových a pozoruhodných publikací. Měsíčník s názvem Bharat Ratna vznikl v Patně roku 1901. Za ním následovaly Ksahtriya Hitaishi, Aryavarta z Dinapure, Udyoga a Chaitanya Chandrika. Udyog byl sestaven Vijyaanandem Tripathym, svého času známým básníkem, Chaitanya Chandrika je zase z dílny Krishna Chaitanya Goswami, literárního symbolu té doby.\n\nHindustan, Dainik Jagran, Aaj, Nayee Baat a Prabhat Khabar jsou některé z hindských novin, které můžeme v Biháru nalézt. Národní anglické deníky jako The Times of India, Hindustan Times, Navbharat Times, The Telegraph a The Economic Times mají čtenáře pouze v městských oblastech.\n\nDivadelní činnost v Biháru provozují Bidesia, Reshma-Chuharmal, Bihula-Bisahari, Bahura-Gorin, Raja Salhesh, Sama Chakeva  a Dom Kach. Tato divadla bychom našli u v regionu Anga v Biháru.\n\nDivadelní činnost byla v minulosti pouze amatérská. Změna nastala v roce 1960, kdy, stejně jako v jiných oblastech Indie, začalo fungovat moderní Hindské divadlo. Satish Anand, herec a režisér, je zakladatelem tohoto divadla. Také je známý jako udavatel trendu moderního indického divadla. V roce 1962 založil v Patně Satish Anand divadelní skupinu Kala Sangam.\n\nProdukce divadelní hry Adre-Adhure v roce 1973 byla považována za velkou událost v kulturní historii Biháru, je to takzvaná “renesance divadla”.\n\nDramatik Kala Sangam je průkopníkem bihárského Hindského divadla a předních divadelních skupin v Indii. Patna se stala jedním s nejaktivnějších divadelních center Indie od 70. do 90. let 20. století. První divadelní festival a první divadelní seminář uspořádal Kala Sagam v roce 1978. Zde představil svých pět her Andha Yug, Ashadh Ka Ek Din, Lahron Ke Rajhans, Ballabhpur Ki Roopkatha a Singhasan Khali Hai. Vynikající divadelní kritik Dhyneshwar Nadkarni, poté, co sledoval hry Kala Sangama v roce 1979, napsal do Economic Times článek a lidé potom uznali, že novou tvář divadlu dal právě tento dramatik.\n\nV roce 1984 Satish Anand vyvinul nový divadelní idiom “Bidesia Style”, jako označení pro moderní indické divadlo, kde se používaly původní divadelní prvky Biháru.\n\nHlavními jídly jsou roti, dal, chawal, sazbi a achar. Připravují se z čočky, pšeničné mouky, rýže, zeleniny a nálevu. Pro bihárskou kuchyni je typický hořčičný olej. \"Kchindi\" je vývar z rýže a čočky ochucený kořením a podávaný s několika doprovodnými položkami, představuje sobotní polední jídlo pro většinu bihárských obyvatel. Oblíbené jídlo mezi Bihárci je \"litti-chokha\". \"Litti\" se skládá ze sattu a \"chokha\" je vyroben z brambor, rajčat a brinjalsu.\n\n\"Chitba, pitthow, tilba\" a \"chedwa\" jsou jsou speciálními jídly z regionu Anga a jsou připravována hlavně z rýže, \"Kadhi Bari\" je velmi oblíbené jídlo a skládá se ze smažených knedlíků z besanu, které jsou vařené v pikantní omáčce z jogurtu. Tento pokrm se velmi dobře hodí jíst s rýží\n\nBihár nabízí širokou škálu sladkých pochoutek, které jsou na rozdíl od těch z Bengálska, většinou sušené. Patří mezi ně  anarasa, belgrami, chena murki, motichoor ke ladoo, kala jamun, kesaria peda, khaja, khurma, khubi ki lai, laktho, parwal ki mithai, pua & Mal pua, thekua, murabba a tilkut. Mnohé z nich pocházejí z měst, která leží v blízkosti hlavního města Patna. Tradičními slanými pochoutkami a zákusky, populárními v Biháru, jsou chiwra, dhurska, litti, makhana a sattu.\n\nVařená rýže se jí především k obědu, indický chléb zvaný roti k večeři a snídani. Jídlo je jak vegetariánské, tak i nevegetariánské. \"Machchak jhor\" je speciální rybí kari z horčičné pasty, typické pro oblast Mithila. \"Maus\" je obecně skopové nebo kuřecí maso v pikantní omáčce. \"Kankorak chokha\" je kaše připravená z upraženého kraba. \"Dokak jhor\" je dušené ústřičné maso vařené s cibulovou omáčkou.\n\nRyby vařené v kořeněné hořčičné omáčce známé jako \"machak jhor\", jsou typické pro region Mithila. Kuchyně tohoto regionu je velmi podobná bengálské kuchyni.\n\nSvátky a slavnosti mají velkou tradici v Indii již od nepaměti. Od národních svátků, až po ty sociální, kdy se všichni lidé sejdou, aby alespoň na chvíli zapomněli na rozdíly mezi sebou. Slavnosti rozbíjejí jednotvárnost každodenního života a inspirují nás v podpoře lásky a bratrství, a v práci pro pozvednutí společnosti. Bihár, který je také součástí Indie, není žádnou výjimkou a má velmi dlouhý seznam svátků a slavností.\n\nChhatth je starověká hinduistická védská slavnost věnovaná hinduistickému bohu slunce Surya a bohyni Chatthi Maiya. Chatth Puja se provádí za účelem poděkování Suryovi za udržení života na Zemi a žádostí o splnění přání. Slaví se dvakrát do roka, jednou v březnu a podruhé v listopadu.\n\nPitri Paksha Mela je 15-denní veletrh, který každoročně probíhá na břehu řeky Falga v městě Gaja, během období Pitru Paksha. Podle odhadů bihárského Oddělení cestovního ruchu navštíví tento festival ročně až 75 milionů poutníků.\n\nSama Chakeva, nebo Sama Chakeba, je důležitý svátek v severním indickém státě Bihár dodržovaný hlavně u populace mluvící maithlištinou. Je slaven v listopadu a zahajuje ho stěhování ptáku z Himálaje do Indie. Slavnost zahrnuje lidové divadlo a písně, oslavuje lásku mezi bratry a sestrami a je založena na líčení v Puranas. Legenda vypráví příběh Samy, dcery Krišny, která byla falešně obviněna z porušení zákona. Její otec ji potrestal tím, že ji proměnit v ptáka. Ale láska a oběť jejího bratra Chakeva nakonec umožnila dívce získat zpět lidskou podobu.\n\nHoli neboli slavnost barev připadá na úplněk v březnu. Je to první slavnost v hindském kalendáři a oslavuje plodnost a dobrou úrodu.  V předvečer této slavnosti lidé zapalují vatry, do ohně pak vkládají dřevo ze stromu Araad nebo Holika, zrna z čerstvé sklizně a listy ze stromů. Děti a mládež pak následující den hrají hry s použitím barev. Jsou to radostné chvíle pro lidi všech věkových kategorií.\n\nBihula nebo Bishahri je prominentní svátek, který se slaví ve východním Biháru. Známý je především v Bhágalpuru a přilehlých oblastech. Tento svátek  je oslavován v srpnu. Lidé se modlí k bohyni Mansa za blaho své rodiny.\n"}
{"id": "188613", "url": "https://cs.wikipedia.org/wiki?curid=188613", "title": "De Havilland Mosquito", "text": "De Havilland Mosquito\n\nde Havilland DH.98 Mosquito byl britský víceúčelový bojový letoun, který od počátku svého nasazení roku 1941 představoval tvrdý oříšek pro stíhače Luftwaffe, kterým většinou unikal díky své vysoké rychlosti. Byl používán jako lehký bombardér, noční i denní stíhač a průzkumný letoun. Pro své kvality, které měl i přesto, že většina stroje byla tvořena dřevěnou konstrukcí, dostal přezdívku \"Dřevěný zázrak\".\n\nLetoun Mosquito vznikl ve firmě de Havilland Aircraft Co. v říjnu 1938. Bylo plánováno, že se bude díky své rychlosti užívat jako neozbrojený denní bombardér. Britské vojenské kruhy se na tento stroj dívaly s nedůvěrou, ale v roce 1940 daly souhlas k jeho výrobě. Bylo plánováno, že se bude používat pro průzkum. První prototyp vzlétl v Hatfieldu 25. listopadu téhož roku s motory Rolls Royce Merlin RM35M a překvapil svými výkony – byl rychlejší, než řadové jednomotorové stíhačky. Jeho rychlost 640 km/h, obratnost a příjemné letové vlastnosti zaručily rychlý souhlas se sériovou výrobou. Druhý prototyp stíhacího DH.98 Mosquito Mk.II poprvé vzlétl 15. května 1941 s neprosklenou přídí, výzbrojí čtyř kulometů a čtyř 20 mm kanónů a dvoumístnou kabinou. Vývoj této varianty směřoval především k její přizpůsobení pro noční stíhání. Součástí výstroje NF Mk.II se stal radiolokátor AI Mk.IV nebo Mk.V a tlumiče plamenů na výfucích, vyzbrojeny byly čtyřmi leteckými kanóny British Hispano Mk.I ráže 20 mm a čtyřmi kulomety Browning ráže 7,7 mm.\n\nMontáží novějších radarů AI Mk.VII a Mk.VIII s parabolickou anténou do draku Mosquita vznikl typ NF Mk.XIII a instalací amerického radaru SCR 720 či 729 s odlišným dielektrickým krytem typ NF Mk.XVII. Všechny stroje s parabolickou anténou byly vyzbrojeny pouze čtyřmi 20 mm kanóny. Pět kusů speciální výškové verze noční stíhačky NF Mk.XV neslo radar Mk.VIII, čtyři kulomety ve výstupku pod trupem a byly vybaveny přetlakovou kabinou. Následovalo 260 NF Mk.XIII s motory Merlin 21 nebo 23, 280 kusů NF Mk.XIX s větším krytem antény radaru a motory Merlin 25 a NF Mk.30 z června 1944 poháněná motory Merlin 76 nebo 113. Poválečné verzi NF Mk.38 předcházela NF Mk.36 z května 1945. Třetí, neozbrojený prototyp (W4051), zalétaný 10. června 1941 byl spolu s deseti prvními sériovými stroji PR. Mk.I se zabudovanými motory Merlin 21 po 1072 kW přidělen 1. fotoprůzkumné jednotce v Bensonu. V září 1941 začaly z výrobní linky vycházet bombardovací varianty Mosquito B Mk.IV Series 1 s motorovými gondolami nepřesahujícími odtokovou hranu křídla (38 kusů) a B Mk.IV Series 2 s delšími motorovými gondolami (300 kusů). První Mk.IV zařadila do své výzbroje 105. peruť RAF v polovině května 1942. Odlehčením bombardovacích \"čtyřek\" následovalo 32 fotoprůzkumných strojů PR. Mk.IV, jejichž motory Merlin 21 nebo 23 si ponechaly. Pět výškových PR. Mk.VIII s motory Merlin 61 o výkonu 1235 kW každý, vzniklo rovněž úpravou z B Mk.IV.\nOd února 1943 začaly k bojovým útvarům proudit dodávky stíhacích-bombardovacích FB Mk.VI s dvanáctiválcovými motory Rolls-Royce Merlin 21 na které navázalo 25 strojů FB Mk.XVIII s instalovaným pancéřováním a kanónem Molin ráže 57 mm, který doplňovaly jen dva kulomety v přídi. Vývojová linie bombardérů pokračovala výškovou verzí B Mk.IX vyrobenou v počtu 54 letounů a 6. května 1943 zalétanou průzkumnou variantou PR. Mk.IX s motory Merlin 72 (90 strojů). Zvětšenou pumovnici a částečně přetlakovou kabinu mělo 1200 vyrobených strojů Mosquito B Mk.XVI a z nich odvozených 432 PR. Mk.XVI. Dalším odlehčením \"šestnáctek\", zvětšením rozpětí a montáží motorů Merlin 113 o výkonu 1242 kW vzniklo pět strojů PR. Mk.32. 4. prosince 1944 poprvé vzlétl typ PR. Mk.34 určený pro pacifické bojiště se zvětšeným objemem palivových nádrží v rozšířeném prostoru v místě obvyklé pumovnice. Do konce války bylo vyrobeno 50 strojů, z nichž se mnohé po válce přestavovaly na Mk.34A záměnou Merlinů 113 a 114 na výkonnější 114A s výkonem 1257 kW každý. Válečný vývoj bombardovacích Mosquit byl završen variantou B Mk.35 z března 1945 a fotoprůzkumným typem pro snímkování s fotobleskem PR. Mk.35. Nejpočetnější byla stíhací a bombardovací verze FB. Letouny verze NF.30, byly tak rychlé, že je nedostihlo žádné vrtulové letadlo Luftwaffe, několik letounů však bylo sestřeleno nočním stíhačem Heinkel He 219. Bombardovací verze Mosquita Mk.IV donesla náklad pum na stejnou vzdálenost jako americký čtyřmotorový Boeing B-17 Flying Fortress. Mosquita byla také používána pro lety mezi neutrálním Švédskem a Velkou Británií, při nichž proudily do Británie strategické produkty.\n\nMosquito mělo v druhé světové válce široké uplatnění. První jednotka, kterou vyzbrojili jeho bombardovací verzí B. Mk.IV byla 105. bombardovací peruť RAF 2. bombardovací skupiny na letišti Marham. Tato jednotka podnikla 31. května 1942 nálet na Kolín nad Rýnem. Noc předtím město bombardovalo přes tisíce spojeneckých strojů a Mosquito se měly setkat s těžkými útoky nepřátelských stíhačů. Po odhození pum však nová Mosquita využila svou rychlost a nepříteli unikla. Mnohem známější však byl útok strojů této jednotky na budovu gestapa v Oslu. Podobný útok uskutečnila 487. novozélandská peruť RAF, 464. australská peruť RAF a 21. peruť RAF pod vedením Ch. Pickarda na věznici ve francouzském městě Amiens 18. února 1944. Útok, při kterém se většině nacisty vězněných francouzských vlastenců podařilo z vězení uprchnout, se do historie zapsal jako \"operace Jericho\". 11. dubna 1944 zaútočila Mosquita 613. perutě (City of Manchester) na gestapo v Haagu. Podobně účinkovala 25. března 1945 při operaci Carthage, když zaútočili na gestapo v Kodani.\n\nV roce 1943 sloužilo v RAF více než 1000 strojů tohoto typu. Bombardovací verze Mosquito Mk.IV byla schopna donést stejný náklad pum nad vzdálený cíl jako americký čtyřmotorový Boeing B-17 Flying Fortress. 30. ledna 1943 uskutečnila Mosquita 105. perutě nálet na Berlín, kde právě probíhaly nacistické manifestace na počest desátého výročí Hitlerova jmenování do funkce kancléře. Němce přiváděla činnost těžce polapitelných průzkumných a bombardovacích Mosquit k zoufalství. K boji proti nim vytvořili speciální Jagdgruppen 25 a 50 vyzbrojené stroji Bf 109G-6, ale jejich činnost nebyla úspěšná. Při 320 náletech na Berlín v roce 1943 Spojenci ztratili jen 12 strojů Mosquito. Stroji, které byly pro Mosquito velkým nebezpečím, byly zejména noční stíhací Heinkely He 219 nebo Messerschmitt Me 262. Těch však nebyl nikdy dostatek. Mezi nejznámější pilotů Mosquit patří Angličané John Cunningham, Bob Braham, Branse Burbridge, Francouz Max Guedj, Australan Sidney Cotton a Polák Bolesław Orlinski.\n\nMosquita byla také používána pro lety mezi neutrálním Švédskem a Velkou Británií, při kterých proudily do Británie strategické produkty. Letoun byl nejen vyráběn v Anglii, kde se licenčně vyráběl u firem Airspeed, Percival Aircraft Ltd. a Standard Motors, ale v dalších státech světa, a to i po ukončení druhé světové války, kdy byl ještě do roku 1950 dále vyráběn. Australská produkce dala vzniknout 212 letounům verze FB Mk.40 s americkými motory Packard Merlin 33 a 69, z nichž bylo 6 strojů upraveno na domácí průzkumnou verzi PR Mk.40, 28 kusů na Mk.41, nebo na cvičné Mk.43. Kanadská výroba od září 1942 produkovala bombardovací B Mk.VII s americkou výstrojí a motory Packard Merlin, příbuzné s verzí FB Mk.VI. Pro USAAF bylo určeno 40 letounů Mosquito B Mk.XX, které je používalo jako fotoprůzkumné s označením F-8. U De Havilland Aircraft of Canada v Downsview v Torontu vznikla také bombardovací verze B Mk.25, stíhací-bombardovací FB Mk.21 a FB Mk.26, či cvičné Mk.43.\n\nStroje sloužily i mnoha československým letcům v RAF (zejména v 68. noční stíhací peruti). Těchto elegantních strojů si užili i českoslovenští letci i po válce, protože Československá armáda měla tyto stroje varianty Mosquito FB Mk.VI krátce po válce ve své výzbroji pod označením B 36.\n\n\n\n\n\n\n\n\n"}
{"id": "188617", "url": "https://cs.wikipedia.org/wiki?curid=188617", "title": "Lisa Gerrardová", "text": "Lisa Gerrardová\n\nLisa Gerrardová (nepřechýleně \"Gerrard\"; * 12. dubna 1961 Melbourne) je australská hudebnice, zpěvačka a hudební skladatelka. Stala se známou jako členka hudební skupiny Dead Can Dance, kterou spoluzaložila a tvořila s Brendanem Perrym. Umělecky působí od roku 1981 do současnosti. Po rozpadu skupiny Dead Can Dance se vydala na sólovou dráhu a spolupodílela se na celé řadě projektů, zejména v oblasti filmové hudby. Za hudbu ve filmu \"Gladiátor\" byla za rok 2000 spolu s Hansem Zimmerem nominována na Oscara a v roce 2001 obdrželi cenu Zlatý glóbus. V hudbě, kterou komponuje, většinou i sama zpívá (má kontraalt) a hraje na různé nástroje. Velmi často užívá jang-čchin, což je čínská verze cimbálu. \n\nNarodila se 12. dubna 1961 v australském Melbourne v rodině irských přistěhovalců. Vyrůstala v etnicky různorodém předměstí Prahran, kde poznala řeckou, tureckou, italskou, irskou a arabskou kulturu. Toto multikulturní prostředí v podstatné míře ovlivnilo její hudební zaměření, což je patrné z pozdější tvorby Dead Can Dance i z její vlastní sólové tvorby. Po založení skupiny Dead Can Dance se v roce 1982 s Brendanem Perrym přestěhovali do Londýna, kde spolu žili a tvořili až do rozchodu v roce 1998. Poté se Brendan Perry přestěhoval do Irska a každý se vydal na vlastní sólovou dráhu.\n\nSkupina Dead Can Dance původně vznikla jako kvartet v roce 1981 v Melbourne. V roce 1982 se přestěhovala do Londýna, avšak již bez bubeníka Simona Monroea. V krátké době se do Austrálie vrátil i baskytarista Paul Erikson a zůstalo pouze duo Lisy Gerrardové a Brendana Perryho. Natočili spolu osm studiových alb, které všechny vydala nahrávací společnost 4AD. Dále vydali i jedno koncertní album a tři výběrová alba. Jejich duo se rozpadlo v roce 1998, ale v roce 2005 se dočasně dali opět dohromady a uspořádali celosvětové koncertní turné.\n\nJiž v roce 1995 nahrála a vydala první sólové album \"The Mirror Pool\". Poté ještě spolupracovala s Brendanem Perrym v Dead Can Dance a v roce 1996 vydali poslední společné studiové album \"Spiritchaser\". V roce 1998 spolu s Pieterem Bourkem nahrála album \"Duality\", které předznamenalo jejich další spolupráci na filmové hudbě v celé řadě filmů (např. \"The Insider\" a \"Ali\"). V roce 2004 začala nově spolupracovat s hudebním skladatelem Patrickem Cassidy, s nímž vytvořila album \"Immortal Memory\" a další filmovou hudbu jako např. pro dvoudílnou televizní minisérii \"Salem's Lot\".\n\nV roce 2006 vznikl dokument Sanctuary, který se věnuje jejímu životu a dílu. Natočil jej režisér a producent Clive Collier. Obsahuje rozsáhlé rozhovory nejen s ní samotnou, ale i s dalšími umělci, s nimiž spolupracovala (např. Michael Mann, Russell Crowe, Hans Zimmer a Niki Caro.\n\nV roce 2006 vydala své druhé sólové album \"The Silver Tree\". Výrazně se lišilo od její předchozí tvorby a poprvé šlo o počin, který nebyl vydán společností 4AD, nýbrž prostřednictvím iTunes. Album bylo za rok 2006 nominováno na Australskou hudební cenu. V roce 2007 následovalo výběrové album \"The Best of Lisa Gerrard\", které se ohlíží jak za jejím působení v Dead Can Dance, tak za dosavadní sólovou tvorbou. V dubnu a květnu 2007 se uskutečnilo koncertní turné v Austrálii, Evropě (27. dubna v pražském Divadle Archa), Kanadě a USA.\n\nV říjnu 2008 vystoupila na festivalu Life Along the Borderline, který se uskutečnil u příležitosti nedožitých sedmdesátých narozenin zpěvačky Nico. Kurátorem festivalu byl velšský hudebník John Cale a Gerrardová vystupovala i následujícího roku. S Calem spolupracovala znovu v srpnu 2015, kdy po jeho boku vystoupila na melbourneském festivalu Supersense (představení bylo označováno jako \"Signal to Noise\").\n\n\n\n\n\n"}
{"id": "188623", "url": "https://cs.wikipedia.org/wiki?curid=188623", "title": "Sic", "text": "Sic\n\nSic [sík] je latinské příslovce znamenající \"takto\", \"tak\", \"právě tak\". Je-li uvedeno v textu v závorce, zpravidla ještě s vykřičníkem, upozorňuje čtenáře, že nesprávný nebo neobvyklý pravopis, fráze, interpunkce, myšlenka nebo jiný předchozí jev je přesná reprodukce citovaného originálu, nikoli chyba přepisu, popřípadě má na danou formu nebo myšlenku upozornit a tak ji zdůraznit. Bývá vykládáno jako zkrácená forma fráze \"sic erat scriptum\", tak bylo napsáno. Obvykle se sází \"kurzívou\". Do hranatých závorek se vkládá zejména tehdy, když je nezbytné zdůraznit, že výraz není součástí citovaného textu (informace není získána přímo ze zdroje). Hranaté závorky se užívají i tehdy, je-li to úzus v daném oboru.\n\nBěžným příkladem mohou být citace historických textů nebo např. bibliografický záznam (v soupisu literatury aj.). \n\nPůvodce textu (autor, redaktor, překladatel...) upozorňuje, že v záznamu je uvedena iniciála \"G.\", která je správně opsána z titulního listu citované knihy, ovšem ilustrátorem byl \"E.\" Nardi (Enrico).\n\nPůvodce textu (autor, redaktor, překladatel...) upozorňuje na překlep ve slově \"pohledových\" v názvu příspěvku v týdeníku Obnova (pohledový lístek = pohlednice).\n\n\"Sic\" může být užito, aby poukázalo, že neobvyklý, archaický, nářeční aj. výraz či obrat je napsán přesně, anebo upozornit na pravopisnou, gramatickou či věcnou chybu v citovaném textu:\n\n\"Sic\" ve významu \"hle\", \"pohleď\", \"všimni si\" se užívá jako upozornění na důležitost některých pasáží textu. Výraz užívají také např. publicisté, komentátoři, aby upozornili na rozporuplná tvrzení, neetické výroky atp.\n"}
{"id": "188627", "url": "https://cs.wikipedia.org/wiki?curid=188627", "title": "Titisee-Neustadt", "text": "Titisee-Neustadt\n\nTitisee-Neustadt je německé město nacházející se v jihozápadním Bádensko-Württembersku. Jedná se o lázeňské město známé díky svým Kneippovým hydroterapiím a léčebným metodám, taktéž představuje známé zimní středisko.\n\nObec Titisee se nachází na severním břehu jezera Titisee, které leží ve východním Feldbergu ve Schwarzwaldu. Obec Neustadt je odsud vzdálena 5 km na východ. Celým městem protéká říčka nazývaná Seebach. Nejvyšší bod v okolí obce je hora Hochfirst vysoká 1 192 m, na jejím úpatí se nachází největší přírodní německý můstek určený pro skoky na lyžích pojmenovaný Hochfirstschanze.\n\n"}
{"id": "188629", "url": "https://cs.wikipedia.org/wiki?curid=188629", "title": "Prince of Persia 2: The Shadow and the Flame", "text": "Prince of Persia 2: The Shadow and the Flame\n\nPrince of Persia 2: The Shadow and the Flame je pokračování počítačové hry Prince of Persia. Hra vyšla v roce 1993 a přináší novou grafiku, hudbu na pozadí během hry, vyšší obtížnost a mnoho dalšího.\n\nHra volně navazuje na první díl, kdy Jaffar uvěznil prince do svého velkého žaláře, zatímco princeznu do svého paláce, kde jí učinil rozhodující nabídku: buďto si Jaffara, lstivého sultánova vezíra, vezme za ženu a tím Jaffar převezme vládu nad celou Persií, nebo do hodiny zemře. Princezna však sňatek odmítá, a tak vezír vykouzlí velké přesýpací hodiny. Jakmile se písek v hodinách přesype (60 minut herního času), princezna zemře. Ta však zoufale čeká na vás, udatného prince, který byl vržen do velkého, spletitého labyrintu chodeb temného žaláře, který se občas prolíná s vezírovým palácem (něco jako harém). Princ nakonec z žaláře přes množství nástrah, pastí a stráží uteče a na konci své cesty zapíchne meč i do hlavního zlosyna. Mimochodem, sultán mezitím odjel ze země, takže se vezírovi nijak nemohl postavit. Nyní se vrátil a z vděčnosti za záchranu své dcery vás, odvážného prince,s ní provdá. Láska mezi vámi skvétá a vypadá do na Happy End, jako vyšitý. Ovšem nějakým neznámým důvodem Jaffar obživl a opět se lstivě vloudil do sultánovy přízně. Tentokrát však použil léčku: proměnil vaše šaty a váš vzhled vznešeného prince na žebrácký šat. Sám Jaffar již seděl (měl vaši podobu) vzadu, skryt stínem. Všichni vás upřeně pozorují, a tak se vzápětí princezny zeptáš, proč se na tebe tak divně dívá. Ta samozřejmě neví, že právě ty jsi pravý princ, nicméně vzápětí falešný princ opustí stín a slovně na vás zaútočí. Princezna se vás sice snaží zastat, nicméně falešný princ na vás po chvíli pošle stráže, aby se vás definitivně zbavil. Vy však již na nic nečekáte a spasíte se dočasně skokem z palácového okna. Následně utíkáte skrz záplavu stráží, patrolujících na hradbách. Shodou okolností zrovna v přístavu kotvila obchodní loď, která se právě chystá vyplout. Vy v poslední chvíli skočíte a zachráníte se – ne však nadlouho. Jaffar se totiž s neúplným vítězství nesmířil a díky svým magickým schopnostem vyvolá mocnou bouři, kterou potopí a vy – černý pasažér – se jako jediný zachráníte. Ocitnete se na pustém ostrově. Zde budete muset vstoupit do temné jeskyně. Sultán mezitím se země znovu odjíždí a princezna se ocitá s Jaffarem (zatím ještě neví, že to je on) osamotě. Ten se však chová a projevuje zcela jinak než vy. Princezna to brzy pozná a je z této nové změny vyděšená. Jednoho dne to už nevydrží a rozhodne se svému otci napsat dopis. Jaffar si ale dává pozor, a tak princeznu sleduje. Ve svém dopise princezna uvádí, že se princ (falešný) snaží získat moc v zemi. Jistě si dokážete představit Jaffarovu reakci, když se o tomto dopisu dozvěděl. Princezna náhle poznala, že vedle ní stojí docela jiný člověk, krutý čaroděj Jaffar a, psychicky onemocněla pod Jaffarovou kletbou. Zbývá jí jen několik dní, možná týdnů (v herním čase 75 minut) života. Princ mezitím mívá vidiny tajemné ženy, která ho zvláštním, tajemným hlasem volá kamsi daleko. Princ se statečně probojuje skrz hordu kostlivců, z nichž jejich král, mocný nesmrtelný kostlivec na mostě, byl vaší nejtěžší prozatímní překážkou. Při souboji s touto nestvůrou se most zřítí do propasti a i vy sám máte problém chytit se chatrného okraje mostu, ale svůj meč už v ruce neudržíte, takže spadne hluboko do propasti. Náhradou za něj vám bude kouzelný létající koberec, na němž odletíte konečně z temné jeskyně, kamsi hluboko do ruin dávného paláce. Zde se nacházejí nestvůry v podobě hlav medúz a hadů, jejichž uštknutí je smrtelně jedovaté. V útrobách hradu najdete jakousi dýku, která se v boji stane chatrnou nadějí na vítězství (ubíráte pouze 1/2 života jedním zásahem). Ruiny už chátrají, takže se není čemu divit, když se vám podlaha náhle začne hroutit pod nohama. Nachází se zde i mnoho dalších pastí (stejně jako v předchozí jeskyni), např. zákeřné čepele schované ve zdi, čekající na vaše tělo. Projít tyto ruiny není nic jednoduchého. Ale na své cestě najdete nový meč. V okamžiku, když jej zvednete, se propadnete do spánku, ve kterém se vám dostane zvláštního vidění – opět potkáte postavu ze snu. Řekne vám, že tento hrad kdysi byl mocným, vzkvétajícím městem, jehož vládcem byl váš otec. Meč, který princ našel, je ve skutečnosti starým mečem vašeho otce. Otec o něj přišel v boji s temnými silami, které pocházejí paláce za hlubokou propastí, kousek od této lokace. Poslední slova této tajemné postavy znějí: ,Avenge us, avenge us!, – pomsti nás!. Princ se seznamuje se svou minulostí a ví, že jeho jedinou šancí, jak se znovu setkat se svou milovanou, je pomstít své rodiče. Kouzelná socha koně se stane klíčovou při překonání propasti. Poté, kdy naskočíte na koně, obživne a poběží s vámi až do červeného paláce, odkud pochází všechna temnota. Tajemní muži v maskách jestřába vás pronásledují a za každou cenu chtějí uchránit svůj plamen před vámi, dobyvatelem a mstitelem. Jejich palác je přímo přeplněn různými pastmi a logickými hádankami. To však neznamená, že by zde byl zanedbán boj – muži s maskou se stanou zatím nejtužšími protivníky, se kterými jste se doposud setkali. Mezitím už princezna chřadne a její život se čím dál tím víc podobá smrtelné chorobě. Čas neúprosně ubíhá a před vámi stojí nejtěžší zkouška, odnést posvátný plamen, který vám později poslouží jako zbraň proti Jaffarovi. Na konci vaší předlouhé cesty labyrintem chodeb, pastí a protivníků, se setkáte s nápisem: ,He, who would steal the flame, must die, – Ten, kdož ukrást posvátný plamen by chtěl, musí zemřít. Vy, jakožto princ zemřete (necháte se zabít) před samotným posvátným plamenem. Nakonec z princova těla vystoupil duch, který v sobě plamen odnesl a dal tak princi novou naději. Nyní už vám žádný ze stráží nebrání v odchodu (všichni vám skládají hlubokou poklonu), takže opět ujíždíte se svým věrným ořem. Přistanete na střeše paláce, odkud se dostanete rovnou do ložnice princezny. Jaffar vás zakleje a vy se ocitnete kdesi v jiné dimenzi Jaffarova kouzla, kde se s Jaffarem postavíte a svedete s ním závěrečný souboj na život a na smrt. Jakmile zloducha za pomocí plamene porazíte, princezna je ze své nemoci vyléčena a vy si můžete vychutnat definitivní vítězství. Aby měl princ jistotu, že zlý čaroděj již znovu neobživne, jeho popel rozptýlí ve vzduchu.\n\nHra má celkem 14 úrovní. První se odehrává na hradbách, druhá na ostrově. Třetí až pátá se odehrává v jeskyním komplexu, kde na nás číhají kostlivci, kteří však oproti kostlivci z prvního dílu Prince of Persia jdou zabít, a lávová jezírka. Pátá úroveň končí odletem na koberci. Tím se přesuneme do ruin (úroveň 6, 7, 8 a 9), kde na nás čekají jako protivníci hadi a létající hlavy. V 9. úrovni skočíme na sochu koně, která vzápětí oživne, a nás dopraví nás do červeného paláce. V něm se odehrávají další 4 úrovně. Setkáme se v nich s bojovníky, který mají na hlavě ptačí masku. Po dokončení těchto čtyř úrovní nás koník přiveze na vrcholek věže. Zde začíná 14. (poslední) úroveň, ve které se utkáme s vezírem Jaffarem.\n\nPodobně jako v předchozí verzi této hry, můžeme nalézt několik druhů lahviček. Jsou jimi malá červená lahvička, která přidává jednu energii, velká červená lahvička, která doplní energii na maximum a ještě jednu přidá, modrá lahvička, která jednu energii vezme a nakonec zelená lahvička, která má nevyzpytatelné účinky. Například z lahvičky vyskočí malý panáček a otevře nám bránu. Je dobré sbírat velké červené lahvičky, avšak cesta k nim bývá náročná.\n\nSpuštěním hry s parametrem \"makinit\" (v některých verzích \"yippeyahoo\") je možno poté stisknutím některých kláves provádět cheaty. Jsou jimi například:\n"}
{"id": "188631", "url": "https://cs.wikipedia.org/wiki?curid=188631", "title": "Gymnázium Uherské Hradiště", "text": "Gymnázium Uherské Hradiště\n\nGymnázium Uherské Hradiště je osmileté a čtyřleté gymnázium sídlící v Uherském Hradišti. Studijními výsledky svých žáků se řadí mezi nejlepší střední školy ve Zlínském kraji. Bylo založeno v roce 1884, v současnosti na něm studuje ve 32 třídách více než 970 žáků, učitelský sbor tvoří 78 učitelů. Ředitelem školy je doc. RNDr. Zdeněk Botek, CSc.\n\nGymnázium Uherské Hradiště bylo založeno na základě rozhodnutí z 19. května 1884, kdy ministerstvo vyhovělo žádosti úřadu ministerstva školství a povolilo postupné zřízení českého gymnázia, jako vůbec první české střední školy na Slovácku. Výsledek byl potvrzen smlouvou, že úřad ministerstva školství zřídí v Uherském Hradišti gymnázium a bude zajišťovat veškeré potřeby k vyučování.\n\nZa druhé světové války bylo gymnázium roku 1942 zrušeno nacisty a svou činnost obnovilo až po jejím konci.\n\nV červenci 1997 budovy školy poškodila a vyučování v následujícím školním roce znesnadnila povodeň, během níž areál gymnázia zaplavila s ním bezprostředně sousedící řeka Morava.\n\nVe výsledcích první státní maturitní zkoušky v roce 2011 se škola umístila na 1. místě ve Zlínském kraji a na 19. místě celostátně.\n\nGymnázium je tvořeno komplexem několika budov, jehož nejstarší a nejvýznamnější částí je tzv. „historická budova“. Byla postavena roku 1885 – v dalších letech pak ještě rozšířena – stavitelem Josefem Schaniakem, s pohledovým průčelím orientovaným k tehdejšímu krajskému městu. Sousedila pouze s nedalekým františkánským klášterem, ve kterém dnes sídlí okresní archiv, a s židovskou synagogou, která dnes slouží jako knihovna a nese v názvu jméno B. B. Buchlovana.\n\nArchitektonický výraz budovy prozrazuje tvůrčí inspiraci v Zítkově budově Národního divadla, což je uváděno jako přání tehdejšího profesorského sboru či též zřizovatele, kterým bylo krajské město Uherské Hradiště. Pravděpodobnější verzí je také přetrvávající vlastenecký národní étos panující v tehdejší zřizovací komisi. Ostatně v květnu roku 1868 byl převezen do Prahy jako jeden ze základních kamenů Národního divadla také kámen z nedalekého hradu Buchlova.\n\nBudova je postavena v novorenesančním slohu, který se používal ke stavbě škol a vzdělávacích institucí a odkazoval k tehdejšímu antickému či řeckému antropocentrickému výkladu světa – proto pestré sgrafito na fasádě, bosáž a nechybí ani panteon medailónů slavných vědců a pedagogů. Tím je ozdobeno kladí-frieze stavby. Jsou na něm v reliéfu vyobrazeny osobnosti jako Jan Amos Komenský či Jan Evangelista Purkyně.\n\n\nDne 31. května 2012 došlo na gymnáziu k tragické události, když skokem ze třetího patra hlavní budovy spáchal sebevraždu devatenáctiletý student vietnamské národnosti poté, co neuspěl v maturitní zkoušce z českého jazyka.\n\n"}
{"id": "188636", "url": "https://cs.wikipedia.org/wiki?curid=188636", "title": "A Passage in Time", "text": "A Passage in Time\n\nA Passage in Time je výběrové album skupiny Dead Can Dance, které bylo původně vydané pouze Severní Americe 21. října 1991 jako vůbec první nahrávka oficiálně vydaná v USA. Jak už napovídá název alba ( „procházení v čase“), jedná se o výběr z předcházejících nahrávek. Paradoxně tu není ani jedna skladba z prvního alba, ačkoliv právě píseň \"A Passage in Time\" se na prvním albu nachází. Album obsahuje také dvě nové skladby \"Bird\" a \"Spirit\", které byly později vydané na LP verzi alba Into the Labyrinth. V roce 1998 bylo album remasterováno a vydáno celosvětově.\n\n"}
{"id": "188638", "url": "https://cs.wikipedia.org/wiki?curid=188638", "title": "Clive Bunker", "text": "Clive Bunker\n\nClive William Bunker (* 30. prosince 1946, Luton, Bedfordshire, Anglie) byl bubeník britské skupiny Jethro Tull, v letech 1967 až 1971. Bunker opustil J. Tull po vydání alba \"Aqualung\", když se oženil. Byl nahrazen Barriemore Barlowem spolužákem Iana Andersona.\n\nBunker hrál ve své první kapele The Warriors v šedesátých letech. Společně s Mickem Abrahamsem později založili skupinu \"McGregor's Engine\".\n\nPotom, co opustil Jethro Tull, hrál s Blodwyn Pig, Jude, Aviator, Jeff Pain, Manfred Mann, Jack Bruce, Gordon Giltrap, Anna Ryder, Steve Hillage, Vikki Clayton, Solstice, Glenn Hughes a Jerry Donahue.\n\nJeho sólové album \"Awakening\" bylo vydáno v roce 1998.\n\n"}
{"id": "188639", "url": "https://cs.wikipedia.org/wiki?curid=188639", "title": "Krkavec (Plaská pahorkatina)", "text": "Krkavec (Plaská pahorkatina)\n\nKrkavec (504 m) je vrch v Plaské pahorkatině poblíž severního okraje města Plzně. Přes vrcholovou část probíhá hranice obcí Chotíkov a Ledce, východní svahy náleží ke katastrům Záluží (část města Třemošná) a Bolevec (část města Plzně).\n\nV říjnu a listopadu roku 1938 byla rozhledna neprávem obsazena německým vojskem. Od roku 1953 byla rozhledna i s přilehlým okolím nepřístupná a sloužila jako vojenská hláska. Následné přestavby deformovaly původní vyvážený soubor staveb, od roku 1974 k nim byl přistavěn televizní vysílač. Od 1.6. 1989 je rozhledna přístupná, přičemž radiokomunikační význam lokality nadále trvá. Za jasného počasí je vidět až na šumavské vrcholky. \n\nKolem roku 1358 se vrch nazýval Drsník.\n\n\n"}
{"id": "188641", "url": "https://cs.wikipedia.org/wiki?curid=188641", "title": "Glenn Cornick", "text": "Glenn Cornick\n\nGlenn Cornick, vlastním jménem Glenn Douglas Barnard (23. dubna 1947 v Barrow-In-Furness, Cumbria − 28. srpna 2014) byl prvním baskytaristou ve skupině Jethro Tull. Ze skupiny odešel v roce 1970, po vydání alba \"Benefit\". Toho roku založil skupinu Wild Turkey, která se rozpadla v roce 1974. Cornick se stal členem německé kapely Karthago, se kterou nahrál jedno album a brzy přešel ke skupině Paris. Skupina se rozpadla roku 1977 a v tom roce svou hudební činnost přerušil také Cornick. Vrátil se v roce 1996 jako člen obnovených Wild Turkey. Později hrál například na albu \"To Cry You a Song: A Collection of Tull Tales\" věnovaném skupině Jethro Tull. Zemřel na selhání srdce v roce 2014 na Havaji ve věku 67 let.\n\n\n\n\n\n"}
{"id": "188643", "url": "https://cs.wikipedia.org/wiki?curid=188643", "title": "Gymnázium Uherský Brod", "text": "Gymnázium Uherský Brod\n\nGymnázium Uherský Brod (oficiálně Gymnázium J. A. Komenského a Jazyková škola s právem státní jazykové zkoušky Uherský Brod) je osmileté a čtyřleté gymnázium, které se nachází ve městě Uherský Brod. Vzniklo roku 1896, pojmenováno bylo po významném místním rodáku Janu Amosi Komenském. \n\nZa druhé světové války byli v budově gymnázia shromažďováni židovští obyvatelé okresů Zlín a Veselí nad Moravou před transporty do koncentračních táborů. V upomínku na tyto události byla v lednu 2013 na budovu gymnázia umístěna bronzová pamětní deska připomínající oběti holokaustu. \n\nV současnosti na gymnáziu studuje okolo 600 studentů (kapacita je 720 studentů) ve 16 třídách; každý rok se nabírá jedna třída do primy a dvě třídy do 1. ročníku. Součástí školy je od 1. září 2002 i jazyková škola s kapacitou 200 studentů. Zřizovatelem školy je Zlínský kraj. Ředitelem od roku 2013 do roku 2019 byl RNDr. Jaroslav Krpal. Od roku 2019 je ředitelem Mgr. Karel Machálek.\n\nBudova školy (dnes nazývaná \"stará\") byla dokončena ve školním roce 1898/1899, předtím výuka probíhala v domě číslo 90 v dnešní Moravské ulici (první ročník byl otevřen na podzim 1896).\n\nZ kapacitních důvodů se v roce 1979 začalo se stavbou \"nové budovy\", stavba byla dokončena roku 1989. Kromě nových učeben přibyly škole i jídelna a nová prostorná tělocvična. Stará a nová budova jsou propojeny dvěma průchody.\n\nRoku 2002 byla dokončena přestavba půdních prostorů nové budovy, v nichž byla posléze otevřena jazyková škola Na Půdě.\n\nBrodské gymnázium je institucí s dlouhodobou tradicí. Vždy bylo a i v současnosti je základní nositelem všeobecné vzdělanosti v Uherském Brodě a přilehlém regionu. V současné době téměř všichni absolventi gymnázia pokračují ve studiu v terciární sféře vzdělávání na různých typech veřejných i soukromých univerzit a vysokých škol. Vzhledem k vysoké úrovni předmětů základního kurzu a k propracované nabídce profilových volitelných předmětů je škála oborů, které absolventi studují na vysokých školách, opravdu široká – zabírá prostor od technických a přírodovědných oborů (stavitelství, strojírenství, přírodní vědy, matematika, medicína, stomatologie, farmacie) přes humanitní vědy (lingvistika, právo, sociologie, psychologie, žurnalistika, mezinárodní vztahy, politologie, ekonomie, mediální studia) až po informační technologie a pedagogické obory.\n\nPro studenty nastupující do primy a prvního ročníku organizuje gymnázium ihned po zahájení jejich studia adaptační kurzy založené na principech zážitkové pedagogiky. Cílem je vzájemné seznámení studentů a položení základů pro rozvoj pozitivních sociálních interakcí – jen ve fungujícím kolektivu lze systematicky a efektivně studovat.\n\nV průběhu vzdělávání absolvují studenti lyžařský výcvikový kurz, vodácký kurz a historicko kulturní exkurzi do Prahy. Mají možnost vydat se na výběrový lyžařský kurz do rakouských Alp a sportovně turistický kurz v Itálii, zapojit se do mezinárodních projektů partnerství mezi školami Comenius a e-Twinning, zúčastnit se jazykových a poznávacích zájezdů do Velké Británie, Německa, Španělska, Francie, Rakouska a dalších evropských zemí. V souvislosti s volbou další vzdělávací profesní kariéry je studentům poskytováno kariérové poradenství, které jim umožní odhalit jejich předpoklady pro jednotlivé profese a zjednoduší jim volbu volitelných předmětů, které slouží jako příprava pro jednotlivé univerzitní a vysokoškolské studijní obory. Na gymnáziu rovněž pracuje jako poradní orgán ředitele Studentský parlament. Škola dosahuje vynikajících výsledků v oblasti práce s talentovanými studenty.\n\nStudenti gymnázia jsou zapojeni do projektu Moravské děti, zpívají jak s folklorním souborem Jakub, tak pěveckým sborem Campana. \n\n"}
{"id": "188653", "url": "https://cs.wikipedia.org/wiki?curid=188653", "title": "Udo Voigt", "text": "Udo Voigt\n\nUdo Voigt (* 14. duben 1952 Viersen) je německý politik a jeden z bývalých předsedů extremistické Nationaldemokratische Partei Deutschlands (NPD). Pod jeho agresivním vedením dosáhla strana nejlepších volebních výsledků od 60. let a získala zastoupení v zemských sněmech v Sasku a v Meklenbursku-Předním Pomořansku. \n\nUdo Voigt se vyučil v letech 1968–1971 leteckým mechanikem. V letech 1982–1987 studoval na Ludwig-Maximillian-Universität v Mnichově, vzděláním je diplomovaný politolog.\n\nSvoji kariéru v Bundeswehru zahájil v roce 1972, povolán byl na 12 let, 2 roky strávil na důstojnické škole Luftwaffe, poté absolvoval 15měsíční odborný kurs v El Pasu v Texasu. 8 měsíců strávil také jako bezpečnostní důstojník na střelnici v Řecku, 6 let služby jako důstojník raketového vozu u protivzdušné baterie, poté byl velícím důstojníkem jednotky u protivzdušné raketové obrany. \n\nJeho poslední služební hodnost byl kapitán. Ukončil službu v roce 1984. Kvůli aktivnímu členství ve fašizující NPD mu nebyl po uplynutí 12leté smlouvy nabídnut další kontrakt. Žaloba u spolkového správního soudu byla zamítnuta. \n\nV roce 1968 vstoupil do NPD, v letech 1970–72 byl členem představenstva NPD v rodném Viersenu. V roce 1978–1992 byl předsedou ve Freisingu (Bavorsko), od roku 1982 byl členem zemského předsednictva v Bavorsku, nakonec i jejím zemským předsedou. V letech 1986–1993 byl vedoucím úřadu vzdělávání v národně demokratickém centru v ISEO Horní Itálie. Od roku 1984 byl členem předsednictva strany, poté i prezídia. Od března 1996 byl předsedou strany NPD, než ho v roce 2011 vystřídal na pozici stranického lídra Holger Apfel. \n\nMezi jeho záliby patří plachetnice, plavání, cyklistika, či lyžování.\n\nJe ženatý a vyznáním katolík.\n\n"}
{"id": "188657", "url": "https://cs.wikipedia.org/wiki?curid=188657", "title": "Toward the Within", "text": "Toward the Within\n\nToward the Within je jediným oficiálně živě nahraným albem Dead Can Dance, pokud se nepočítají limitované edice z roku 2005. Album obsahuje 15 skladeb, z kterých jen několik již bylo obsaženo v předešlých albech a dvě byly později ve studiové podobě zahrnuty do prvního sólového alba Lisy Gerrard \"The Mirror Pool\". Ostatní byly známé jen v koncertní podobě a byly šířené pouze nelegálně jako pirátské nahrávky.\n\nAlbum bylo nahráno v říjnu 1993 v divadle Mayfair Theatre v Santa Monice v Kalifornii a vydáno vydavatelstvím 4AD jako album a video o rok později. Pro toto divadlo to byla jedna z posledních větších událostí, neboť krátce poté divadlo Mayfair Theatre bylo téměř zcela zničeno při zemětřesení a následně zbouráno. Video bylo natočeno Markem Magidsonem, obsahuje rozhovory s Lisou Gerrard a Brendanem Perrym a také videoklip \"Yulunga (Spirit Dance)\", který je tvořen částmi filmu Baraka.\n\nAudiozáznam se trochu liší od videozáznamu, avšak ani na jednom z médií není zachycen celý koncert. CD neobsahuje \"Gloridean\" a také bezejmennou skladbu hranou při závěrečných titulcích. Video zase neobsahuje \"Persian Love Song\" a koncertní podobu skladeb \"Yulunga (Spirit Dance)\" a \"Piece for Solo Flute\".\n\nV roce 2001 bylo album Toward the Within vydáno znovu na DVD a zahrnuto v box-setu \"Dead Can Dance (1981-1998)\". Jako přídavek k původnímu obsahu DVD zahrnuje několik přídavků: diskografii, videoklip k \"Frontier\", \"The Protagonist\", \"The Carnival Is Over\", \"The Host of Seraphim\" a také \"Yulunga (Spirit Dance)\". Poslední dvě skladby jsou částmi filmu Baraka. V roce 2004 bylo DVD samostatně vydáno znovu.\n\n"}
{"id": "188658", "url": "https://cs.wikipedia.org/wiki?curid=188658", "title": "Chřestýšovití", "text": "Chřestýšovití\n\nChřestýšovití (\"Crotalinae\") jsou podčeleď hadů čeledi zmijovitých (\"Viperidae\"), obsahující 18 rodů a 154 druhů, včetně poddruhů. Údaje se dle jednotlivé literatury a nových výzkumů liší. Vyskytují se v Americe a jižní a jihovýchodní Asii. Na rozdíl od zmijí mají na hlavě (konkrétně mezi očima a nozdrami) termoreceptory, které mohou zjistit i nepatrné teplotní rozdíly a umožňují jim bezpečně vyhledávat potravu, kterou většinou tvoří teplokrevní obratlovci. Podobnou schopností jsou vybaveni nepříbuzní hroznýšovití a krajty, tyto čeledi však mají na rozdíl od chřestýšovitých, labiální tepločivné jamky (nacházejí se podél \"rtů\"). Praví chřestýši patří mezi evolučně nejmladší hady. Tvoří velice rozmanitou skupinu hadů, mezi kterými lze najít velké (chřestýš diamantový – až 2,44 m) i malé hady (stěží okolo 50 cm).\n\nAmeričtí zástupci rodu Crotalus (chřestýši) a Sistrurus (chřestýšci) mají na konci ocasu chřestidlo, které dalo název celé skupině. Jsou to zrohovatělé články, které má had na konci ocasu. Při vyrušení třese had ocasem a vydává tak silný chřestivý zvuk, který slouží jako upozornění pro ostatní živočichy, aby se nepřibližovali. Ostatní chřestýšovití (chřestýšovci, křovináři, ploskolebci, …) chřestidlo nemají. Zástupci rodu Sistrurus mají na vrchu hlavy velké, symetrické štítky, naopak hadi z rodu Crotalus mají štítky na hlavě rozpadlé na drobné šupinky.\n\nNěkteré druhy se často chovají v zajetí a pravidelně se rozmnožují. Často se chová chřestýš brazilský, který dorůstá až 1,5 metru a je velmi krásně zbarvený. Nejčastěji se chovají krásně zbarvené stromové druhy, které dorůstají maximálně do jednoho metru. Jejich toxicita není příliš vysoká, přesto je nutné i u nich dodržovat vysokou opatrnost. Jsou vejcoživorodí a v zajetí se dobře rozmnožují.\nZřídka se chovají některé druhy křovinářů ze Střední a Jižní Ameriky a ploskolebci, kteří se vyskytují v Americe, jihovýchodní Asii a jihovýchodní Evropě.\n\n\n\n"}
{"id": "188659", "url": "https://cs.wikipedia.org/wiki?curid=188659", "title": "Alexandr IV. Aigos", "text": "Alexandr IV. Aigos\n\nAlexandr IV. Aigos (řecky Aλέξανδρος Aιγός; 323 př. n. l. – 309 př. n. l.) byl synem (pohrobkem) Alexandra Velikého a Roxany, baktrijské princezny. Spolu s Filipem III. Arrhidaiem byl v letech 323–317 př. n. l. nominálním vládcem Alexandrovy říše, v letech 317–309 př. n. l. pak vládcem jediným.\n\nV době smrti Alexandra Velikého byla jeho manželka Roxana těhotná, přičemž nebylo známo budoucí pohlaví dítěte. Někteří velitelé chtěli za krále jeho strýce Filipa Arrhidaia, jiní navrhovali počkat a rozhodnout se podle toho, jestli se Alexandrovi narodí syn nebo dcera. Nakonec byli za krále zvoleni oba a měli vládnout společně, čehož ani jeden nebyl schopen. Až do Perdikkova zavraždění zůstával malý Alexandr v Babylóně a teprve pak ho nový regent Antipatros dal dopravit do Makedonie. Antipatrův nástupce ve funkci regenta, Polyperchón, ho dal po své porážce v Makedonii převézt do Épeiru. Na konci roku 317 př. n. l. byl Filip Arrhidaios popraven a Alexandr zůstal jediným králem. Okolo roku 310 př. n. l. začali stoupenci argejské dynastie požadovat Alexandrovo faktické převzetí vlády. Kassandros na to odpověděl rázně a dal Alexandra i s jeho matkou zavraždit.\n\n"}
{"id": "188660", "url": "https://cs.wikipedia.org/wiki?curid=188660", "title": "Waldemar Pawlak", "text": "Waldemar Pawlak\n\nWaldemar Pawlak (* 5. září 1959 Model) je polský politik, předseda Polské lidové strany a bývalý premiér Polska.\n\nDvakrát působil ve funkci premiéra. Poprvé krátce v roce 1992, kdy se neúspěšně pokoušel sestavit vládu po pádu kabinetu Jana Olszewského, a posléze v letech 1993 až 1995, kdy stál v čele koaliční vlády SLD a PSL. V roce 1995 též kandidoval v prezidentských volbách, ale obdržel pouze 4,31 % hlasů. Na prezidenta kandidoval znovu ve volbách 2010, ale obdržel jen 1,75 % hlasů.\n\nV listopadu 2007 se stal vicepremiérem a ministrem ekonomiky ve vládě Donalda Tuska, kde působil až do listopadu 2012.\n\n"}
{"id": "188663", "url": "https://cs.wikipedia.org/wiki?curid=188663", "title": "Dinamo (stanice metra v Moskvě)", "text": "Dinamo (stanice metra v Moskvě)\n\nDinamo () je stanice moskevského metra na Zamoskvorecké (druhé) lince. Svůj název nese podle nedalekého stadionu. Nachází se v severní polovině linky, na Leningradském prospektu. Její projektový název zněl Běga ().\n\nDinamo je podzemní ražená trojlodní stanice, založená 39,6 m pod zemí, s mohutnými pilíři. Ty rozkládají rovnoměrně tlak zeminy nad stanicí. Ze střední lodě Dinama vychází jeden výstup po eskalátorovém tunelu do povrchového vestibulu. Ten byl, stejně jako celá stanice, vybudován ve velkolepém stylu konce sovětských 30. let. Nechybí četné reliéfy a umělecká díla; celá budova působí neoklasicistním dojmem.\n\nI podzemí stanice je vyzdobeno honosně. Obklad stěn tvoří několik druhů mramoru, pouze na stěny za nástupištěm byly užity keramické dlaždice. Stropní klenby jsou omítnuté, umístěné jsou na nich reliéfy s různými sportovci (sport byl také hlavním tématem při tvorbě architektonického ztvárnění této stanice). Dinamo slouží Moskvanům od 11. září 1938 a podle údajů z roku 2002 jej denně využije 52 900 cestujících. Toto číslo se samozřejmě velmi zvyšuje při mnohých sportovních událostech.\n\n"}
{"id": "188670", "url": "https://cs.wikipedia.org/wiki?curid=188670", "title": "Nitromethan", "text": "Nitromethan\n\nNitromethan (též nitrometan) je organická sloučenina s chemickým vzorcem CHNO. Tato kapalina se používá jako činidlo v řadě chemických reakcí a také jako speciální motorové palivo.\n\nNitrometan je používán jako palivo do některých závodních speciálů, a to především pro nejvyšší třídy dragsterů. Nitrometan je spalován reakcí:\nza uvolnění 11,3 MJ/kg. (K reakci je třeba 1,7 kg vzduchu na 1 kg nitromethanu)\n\nVe srovnání s benzínem, který hoří ve směsi 14,6 kg vzduchu/1 kg benzínu za uvolnění 42-44 MJ lze tedy při dokonalém spálení stejného objemu palivové směsi nitrometanu získat 2,3krát více energie.\n\nTato látka se může při uvolnění menšího tepla rozkládat bez přístupu kyslíku i reakcí\n\nNitromethan má laminární rychlost hoření přibližně 0,5 m/s (o něco málo více než benzín), což ho umožňuje používat jako palivo. Jeho měrné skupenské teplo vypařování je 0,56 MJ/kg. To má spolu s množstvím přiváděného paliva výrazný vliv na chlazení motoru. U dragsterů třídy Top Fuell se proto hlavy motorů nechladí, využívá se pouze chlazení palivem a pojmutí tepla vyvinutého během několikasekundové jízdy do masivního hliníkového bloku motoru.\n\nNitromethan se používá ve velmi bohaté směsi se vzduchem. Je to částečně proto, že je schopen dodávat energii i při nedostatku kyslíku a také proto, aby nedošlo k předzápalu a klepání motoru. Bohatá směs těmto problémům zabrání. Výsledkem nedokonalého spalování je však vývin oxidu uhelnatého a vodíku, které se vznítí po opuštění výfuku.\n\nDalšího zvýšení výkonu lze dosáhnout přidáním hydrazinu. Vzniklá palivová směs je však značně nestabilní a její použití představuje značné riziko.\n\nNitromethan se používá také ve směsích, a to nejčastěji s methanolem. Pro modelářské motory se užívá methanol s 0-65 % nitromethanu a 10 %oleje. Methanol se užívá především proto, že samotný nitromethan je velmi drahý.\n\nNitromethan byl používán i jako raketové palivo.\n\nNitromethan je schopen uvolnit při explozi srovnatelné množství energie jako TNT. Má středně vysokou detonační rychlost a tlak (6 km/s, 100 kbar). Lze jej kombinovat s jinými chemikáliemi, například smísením s dusičnanem amonným (NHNO). Tuto směs použil například Timothy McVeigh při atentátu v Oklahoma City.\n\nNitromethan je modelovým případem v teorii energetických materiálů pro výpočty a simulace výbuchových jevů. Důvodem je jeho jednoduchá struktura, dostupnost, stálá hustota - je kapalný a absence pevných zplodin detonace, které by komplikovaly výpočty (např. oproti TNT, kde simulace komplikují vznikající saze).\n"}
{"id": "188674", "url": "https://cs.wikipedia.org/wiki?curid=188674", "title": "Netřeb (hrad)", "text": "Netřeb (hrad)\n\nNetřeb (též \"Netřeby\") je zřícenina hradu asi 1,5 km jižně od obce Kanice v okrese Domažlice na zalesněném hřebeni Úhlíkovském výběžku. Zřícenina se nachází v nadmořské výšce 590 metrů na území stejnojmenné přírodní rezervace zřízené pro ochranu porostu tisů starých 600–800 let. Od roku 1964 je hrad chráněn jako kulturní památka.\n\nHrad Netřeb (někdy zvaný \"Nový Rýzmberk\") postavil pravděpodobně Děpolt z Rýzmberka v první polovině čtrnáctého století. Roku 1379 byl pánem hradu Racek (Ratmír) ze Švamberka, kterému patřil i hrad Osvračín. Ten však v roce 1382 oba hrady i s Kanicemi vyměnil s Ješkem z Pnětluk za třebelské panství. Po Ješkovi získali hrad vladykové Kaničtí z Čachrova. Prvním z nich byl Vilém z Čachrova, který se po Novém Rýzmberku psal poprvé roku 1391. Po jeho smrti zdědil kanické panství s hradem Netřeb jeden z jeho čtyř synů Jenec z Nového Rýzmberka. Po něm se držitelem hradu stal nejspíše Jencův synovec Vilém starší z Čachrova na Kanicích. Následoval snad Vilém mladší z Čachrova a ve stejné době žili také Jan Kanický († 1495) a jeho synové Jan a Václav.\n\nV průběhu patnáctého století byl hrad opouštěn, a vladykové přesídlili na pohodlnější tvrz v Kanicích. V zápisu v zemských deskách z roku 1528 se uvádí hrad Netřeb jako pustý.\n\nStaveništěm hradu se stal úzký skalnatý ostroh. Čtverhranné hradní jádro chránil na jižní straně šíjový příkop. Z opevnění se dochovalo torzo západní hradby. Dominantou hradu byla plochostropá věž v jihovýchodním nároží jádra.\n\n\n"}
{"id": "188676", "url": "https://cs.wikipedia.org/wiki?curid=188676", "title": "Gymnázium Českolipská", "text": "Gymnázium Českolipská\n\nGymnázium Českolipská (oficiálně Gymnázium, Praha 9, Českolipská 373) je osmileté a čtyřleté gymnázium s všeobecným zaměřením na sídlišti Prosek v Praze 9. Vzniklo v roce 1994 v budově bývalé ZŠ. V současnosti zde studuje 615 studentů v 21 třídách; každý rok se nabírají dvě třídy osmiletého studijního cyklu a jedna třída čtyřletého cyklu. V prvním ročníku osmiletého studia byla od školního roku 2007/2008 zahájena výuka podle školního vzdělávacího programu. Zřizovatelem školy je hlavní město Praha.\n\nŘeditelkou je PaedDr. Věra Ježková, jejími zástupci jsou Mgr. Jaromír Kozel a Mgr. Stanislav Hrnčíř.\n\nGymnázium přijímá studenty podle výsledků státních přijímacích zkoušek CERMAT.\n\n\n\n\n"}
{"id": "188686", "url": "https://cs.wikipedia.org/wiki?curid=188686", "title": "Nescafé", "text": "Nescafé\n\nNescafé, vyráběné firmou Nestlé, je jedna z nejprodávanějších značek kávy na světě. Název vznikl spojením slov \"Nestlé\" a \"café\". První práškovaná káva byla objevená Maxem Morgenthalerem po sedmi letech hledání správné receptury a poprvé byla představena ve Švýcarsku dne 1. dubna 1938.\nV mnoha zemích se díky popularitě název \"Nescafé\" používá pro všeobecné označení instantní kávy.\n\n\n"}
{"id": "188688", "url": "https://cs.wikipedia.org/wiki?curid=188688", "title": "Gymnázium Na Zatlance", "text": "Gymnázium Na Zatlance\n\nGymnázium, Praha 5, Na Zatlance 11 je pražské čtyřleté gymnázium s rozšířenou výukou jazyků. Nachází se na Smíchově nedaleko Anděla. Ve školním roce 2014/15 školu navštěvovalo téměř 500 žáků; každý ročník je tvořen čtyřmi třídami o cca 30 žácích. Nyní je průměr 32.\n\nZřizovatelem školy je hlavní město Praha. Ředitelkou školy je Jitka Kmentová a jejími zástupci jsou Jitka Jeníčková a Radek Bílý.\n\nGymnázium Na Zatlance je čtyřleté všeobecné gymnázium, které klade důraz na výuku cizích jazyků. Vedle povinné angličtiny si studenti volí ještě druhý jazyk (němčina, francouzština, ruština, španělština). Studenti jsou systematicky připravování k úspěšnému složení mezinárodních jazykových zkoušek a na škole působí i cizojazyční lektoři. Vedle cizích jazyků se gymnázium zaměřuje také na rozvoj komunikačních a prezentačních dovedností. Od 3. ročníku nabízí škola studentům pestrou nabídku povinně volitelných seminářů.\n\nGymnázium patří mezi nejžádanější pražské školy a má vysokou úspěšnost při přijímacích zkouškách na vysokou školu.\nPedagogický sbor je plně kvalifikovaný.\nVšechny učebny jsou vybaveny počítačem s diaprojektorem.\n\nŠkola disponuje také moderními učebnami a laboratořemi pro výuku přírodovědných předmětů.\n\nGymnázium úspěšně integruje cizojazyčné studenty, studenty se specifickými poruchami učení či zdravotním handicapem.\nOd školního roku 2017/2018 se na gymnáziu otevřel experimentální program třída Alt Gymnázia Na Zatlance. Školním rokem 2018/2019 se otevřela další třída s cca 30 žáky, je známo, že tento projekt má pokračovat do dalších let.\n\nŠkola se jako jediné gymnázium z ČR účastní mezinárodního projektu s názvem Erasmův Evropský parlament mládeže. Je taktéž zapojena do projektu Comenius.\nGymnázium pořádá pro své studenty řadu akcí: autorská čtení, kulturní akademii, biologický kurz, dějepisně-zeměpisný kurz, vodácky a lyžařský kurz, úvodní seznamovací kurz, zahraniční exkurze či jazykové pobyty (Velká Británie, Francie, Německo). Škola je zapojena do řady soutěží a projektů. Na besedách mají studenti možnost setkat se s předními osobnostmi české společnosti.\n\nŠkola pořádá pravidelně soutěžní přehlídku pěveckých sborů a Studentské projektové fórum Zatlanka - celorepublikovou přehlídku studentských projektů.\n\n\nŠkola byla založena 17. září 1883 jako \"Císařsko-královské reálné gymnasium na Smíchově\" v budově v dnešní Drtinově ulici. Od roku 1936 nesla škola v názvu jméno historika a pedagoga Jindřicha Vančury, které bylo ale záhy vymazáno nejdříve nacisty a následně i komunisty. Od roku 1961 sídlí na dnešním místě v budově z roku 1916 v ulici Na Zatlance.\nŠkola je druhé nejdéle kontinuálně existující gymnázium v Praze. Jeho studenti a absolventi se aktivně účastnili všech klíčových událostí moderních československých a českých dějin.\n\nMezi známé absolventy gymnázia patří např. herečka Veronika Žilková, herec, zpěvák a textař Jiří Macháček, režiséři David Ondříček a Jindřich Polák, biskup Václav Malý, moderátor Jakub Železný, herci Vladimír Čech, Jan Werich, Vladimír Ráž, zpěvák Karel Štědrý, politoložka Vladimíra Dvořáková, šlechtic Zdeněk Sternberg, právník a exministr Jan Kalvoda, ekonom a mecenáš umění Jan Viktor Mládek, astronomové Jakub Rozehnal a Zdeněk Kopal, dokumentarista Lukáš Přibyl, vědec František Tureček, dirigenti Zdeněk Košler a Václav Neumann, politici Prokop Drtina, Pavel Bém a Petr Mach, bývalý ředitel ČT a bývalý rektor AMU Ivo Mathé, historik Josef Matoušek, muzikolog Mirko Očadlík, blogerky Nicole a Lucka Ehrenbergerovy, autorky projektu A Cup Of Style\n\nNa škole studovali i ekonom Jan Švejnar a tenistka Martina Navrátilová.\n\nS řadou výše uvedených absolventů gymnázium aktivně spolupracuje.\n\nNa smíchovském gymnáziu působila řada významných osobností také v roli pedagogů. Patří mezi ně např.:\nJosef Kostohryz, Bohumil Mathesius, František Drtina, Josef Kaiser, Rudolf Kuthan, Otto Lev Stanovský, Vojtěch Jirát, Josef Klik, Vincenc Lesný, Miloš Hoznauer, Jiří Mudra, Karel Ohnesorg, Jindřich Vančura, Paul Wilson, Otakar Zich či Petr Husar a matematik Jaroslav Havlíček. Jedním z pedagogů je i Lukáš Šlehofer, který společně s dalšími pedagogy gymnázia založil Program ALT.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNa škole se každoročně pořádají Zkoušky nanečisto, přípravné kurzy na přijímací zkoušky na střední školu pro žáky 5., 7., resp. 9. tříd základních škol.\n\n\n\n\n"}
{"id": "188689", "url": "https://cs.wikipedia.org/wiki?curid=188689", "title": "Zboží (rozcestník)", "text": "Zboží (rozcestník)\n\nNázev Zboží se vztahuje na více objektů:\n\n(vycházejí z historického významu zboží = majetková držba pozemků)\n"}
{"id": "188690", "url": "https://cs.wikipedia.org/wiki?curid=188690", "title": "Teri Hatcher", "text": "Teri Hatcher\n\nTeri Lynn Hatcher (* 8. prosince 1964, Palo Alto, Kalifornie, USA) je americká herečka, která ztvárnila roli Bond girl \"Paris Carverové\" v 18. bondovce \"Zítřek nikdy neumírá\" z roku 1997.\n\nJejí otec Owen je inženýr a matka Esther počítačová expertka. Chodila na základní školu Sunnyvale Middle School a na střední školu Fremont High School. Začínala jako baletka v San Juan Girls' Ballet Studio. Později studovala na American Conservatory Theater, kde dělala také šéfku roztleskávaček.\n\nMezi lety 1985 a 1988 měla románek s Richardem Deanem Andersonem, hvězdou seriálu \"Stargate SG-1\". V roce 1988 se vdala za Marcuse Leitholda a tentýž rok se s ním také rozvedla. O šest let později se opět vdala za Jona Tenntyho, roku 1997 se jim narodila dcera Emerson Rose, s Jonem se rozvedla na začátku roku 2003. Ztvárnila menší role v seriálech \"\" a \"MacGyver\", ve filmu nedosáhla takových úspěchů jako v seriálech. Většinou hrála v průměrných filmech jako například \"Milenky v akci\" nebo \"Ve spádu událostí\". Jejími největšími úspěchy byly seriály \"Superman\" a \"Zoufalé manželky\".\n\nV květnu roku 2006 Teri vydala knihu s názvem \"Burnt Toast: And Other Philosophies of Life\" (Spálený toast: A jiné filozofické úvahy o životě - v češtině vyšel o dva roky později), ve které popisuje svůj život a metody, jak se vypořádala s životními zklamáními i úspěchy. Hlavní myšlenkou knihy je znovunalezení vlastního já.\n\n"}
{"id": "188691", "url": "https://cs.wikipedia.org/wiki?curid=188691", "title": "Nový Herštejn", "text": "Nový Herštejn\n\nNový Herštejn je zřícenina hradu na zalesněném kopci u Kdyně v okrese Domažlice. Je chráněna jako kulturní památka. Hrad byl založen v první polovině čtrnáctého století. Roku 1475 ho dobylo bavorské vojsko a později byl obnoven již jen k hospodářským účelům. Po roce 1524 ho koupilo město Domažlice, které nechalo nepotřebný hrad zpustnout.\n\nHradní vrch je, včetně zříceniny hradu, chráněn jako přírodní rezervace Herštýn.\n\nPravděpodobným zakladatelem hradu byl v první polovině čtrnáctého století Bušek II. z Velhartic, ale podle historika Jiřího Jánského se ke hradu vztahuje přídomek Protivce z Herštejna uváděný již roku 1272. Dochované stavby však pochází nejdříve z první poloviny čtrnáctého století, a existovalo-li na místě starší sídlo, je jeho podoba zcela neznámá.\n\nBušek II. z Velhartic byl synem Buška I. z Velhartic, který byl komorníkem markraběte Karla a zemřel v roce 1337 v Meranu. Bušek II. hrál významnou roli na Karlově dvoře. Jeho nástupci na panství uvádění v letech 1348 a 1349 byli jeho příbuzní Protiva a Břeněk z Herštejna. Po Břeňkovi, který byl ve službách olomouckého biskupa, hrad získal maršálek královského dvora Ješek z Velhartic. Když zemřel, ujala se dědictví vdova Ofka z Újezdce a nezletilý syn Jan, který se po roce 1385 dostal do sporů s Rožmberky. Ti nejspíše Nový Herštejn dobyli a Jana z Velhartic zajali. Jan poté musel zaplatit padesát kop grošů, aby hrad vyplatil, a navíc přislíbit, že hrad kdykoliv poskytne Oldřichu z Rožmberka a jeho synovi Jindřichu z Rožmberka. Jan z Velhartic zastával v letech 1397–1412 funkci přísedícího zemského soudu a připomínán je naposledy roku 1435. Ještě předtím se však dostal do sporu s bavorským vévodou Vilémem, ve kterém ho podporovala řada katolických pánů.\n\nPo Janovi z Velhartic hrad zdědil syn Záviš z Velhartic, který vedl řadu sporů s Bavory, ale i se svým bratrem Vilémem. Dalším majitelem hradu se stal někdy na konci vlády krále Jiřího z Poděbrad Jan Herštejnský z Velhartic, který byl synem Záviše nebo některého z jeho bratrů. Také on vedl spolu s dalšími šlechtici z okolí spor s Bavorskem, a roku 1474 vojsko vévody Albrechta Jana Herštejnského zajalo. Po třech měsících uzavřel Bohuslav ze Švamberka a Dobrohost z Ronšperka s bavorským knížetem dvouměsíční příměří, ve kterém měl být Jan Herštejnský na svobodě, ale po jeho uplynutí se měl dostavit na bavorský hrad Straubing. Ale Jan po propuštění začal opět plenit bavorské statky. Bavoři podnikli novou vojenskou výpravu a na začátku února 1475 Nový Herštejn dobyli, Jana zajali a hrad vypálili. Po dlouhém vyjednávání byl v lednu 1476 Jan Herštejnský z vězení propuštěn a uchýlil se na nedaleký statek Lomec. Nedokázal však zaplatit výkupné ve výši tisíc zlatých, a proto vypukl nový spor, který ukončila až blíže neznámá smlouva z roku 1481.\n\nZačátkem šestnáctého století koupil herštejnské panství Půta Švihovský z Rýzmberka. Po jeho smrti v roce 1504 připadl Nový Herštejn synu Břetislavovi. Buď on nebo již jeho otec na hradě provedli nutné opravy, aby na něm mohl bydlet správce. Kromě jiného nechal Břetislav na Herštejně postavit stáj pro 200 koní. Zadlužený Břetislav, který sídlil na Rýzmberku, začal rozprodávat svá panství. Nový Herštejn s osmi vesnicemi koupilo v letech 1524–1534 za 2350 kop grošů královské město Domažlice, kterému byl veškerý majetek zabaven pro účast na stavovském odboji proti králi Ferdinandu I. V roce 1549 bylo novoherštejnské panství prodáno karlštejnskému purkrabímu Šebastiánovi Markvartovi z Hrádku. Jeho majitelé však nesídlili na zpustlém hradě ale na tvrzi v Únějovicích.\n\nHradní jádro pravděpodobně patřilo mezi blokové dispozice. Dochovala se z něj pouze čtverhranná obytná věž. Předpokládá se, že ostatní zástavba byla zbořena během válečných konfliktů a získaný materiál použit k posílení opevnění.\n\nPřístupová cesta vedla podél východní hradby zesílené původně polookrouhlou baštou. Pod ní se nacházela první brána. Později byl prostor nad ní zajištěn věžicí zvanou Panenská bašta. Cesta dále pokračovala k severovýchodními nároží, kde stávala čtverhranná věžovitá brána chráněná zaniklou věžicí.\n\nDominantou hradu je donjon s půdorysem o rozměrech 16,6 × 15,6 metru dochovaný do výšky druhého patra. Podle vyobrazení z roku 1514 byl ukončen podsebitím s věžičkami v nárožích. Vnější opevnění má protáhle pětiboký půdorys. V západním cípu stojí torzo čtverhranné věž a podobná nejspíše stála v jižním nároží. Delší úseky hradby na severní a jižní straně zesiloval příkop a před ním ještě val.\n\n\n"}
{"id": "188695", "url": "https://cs.wikipedia.org/wiki?curid=188695", "title": "Dark Seed", "text": "Dark Seed\n\nDark seed je počítačová hra žánru adventure. V roce 1992 ji vydala společnost Cyberdreams. Existují verze pro PC (DOS), Macintosh, Amiga, Amiga CD32, PlayStation a Sega Saturn. V roce 1995 vzniklo pokračování Dark Seed II.\n\nHráč ovládá postavu Mika Dawsona, který ve svém novém domě bojuje s bolestmi hlavy a podivnými vizemi. Po postupu ve hře se ocitne v bizarním paralelním světě (autorem návrhu je H. R. Giger). Akce v obou světech se navzájem ovlivňují.\n\nSložitost hry je vysoká a komplikuje ji čas, Mike po třech dnech umírá kvůli „temnému semeni“ (překlad titulu) v jeho hlavě. Hráč musí plnit konkrétní úkoly v konkrétní čas.\n\n"}
{"id": "188698", "url": "https://cs.wikipedia.org/wiki?curid=188698", "title": "Bayerisch Eisenstein", "text": "Bayerisch Eisenstein\n\nBayerisch Eisenstein (česky Bavorská Železná Ruda, od roku 1951; dříve \"Eisenstein\") je obec v Dolním Bavorsku, okres Regen, a leží přímo na státní hranici s Českou republikou.\n\nObec na Šumavě leží v údolí řeky Řezná (německy \"Großer Regen\"), v tzv. Železnorudském údolí, uzavřeném mezi Svarohem (\"Zwercheck\"), Špičákem (\"Spitzberg\") a Pancířem (\"Panzer\") ze severu a zároveň Velkým Javorem (\"Großer Arber\") z jihu, napříč je údolí děleno státní hranicí s Českou republikou. Do pádu Železné opony byl přístup do 3 km vzdálené Železné Rudy (\"Martk Eisenstein)\" bez víza nemožný. Dnes se Bavorská Ruda (\"Bayerisch Eisenstein\") řadí mezi obce Národního parku Bavorský les a je nejsevernější obcí Regenského kraje a tím i celého Dolnobavorska. Obec je vzdálena zhruba 16 km severně od Zwieselu a 26 km od krajského města Regen. Waldbahn (\"Místní vlaková doprava\") spojuje Bayerisch Eisenstein s těmito městy každou hodinu. Z Hraničního nádraží jezdí vlaky směrem na Klatovy a Plzeň a Prahu .\n\nObec je dělena do osmi částí, kterými kromě samotného centra obce jsou Arberhütte, Brennes, Neuhütte, Regehütte, Seebachschleife, Sonnenfels a Steinhütte.\n\nObecní rada\nVýsledky komunálních voleb z 2. března 2008:\n\n\nStarostou je Thomas Müller (CSU), který získal 78,64% hlasů při Komunálních volbách 2. března 2008.\n\nRoku 1835 krajský soud určil název \"„Eisenstein“\". S nádražím a zahájením provozu na Železnorudské dráze z Plattlingu do Plzně roku 1877 začal vlastní rozvoj obce mezi starším \"Neu-Waldhausem\" a nádražím Bavorská Železná Ruda - Státní hranice. Velkoryse koncipovaná nádražní budova stojí jednou polovinou na německém a druhou polovinou na českém území. Hraniční kontrola se prováděla v budově. Turistika a dřevařský průmysl přinášely upadajícím sklárnám velký rozmach.\n\nPo druhé světové válce byly dopravní spoje v „Rudském údolí“ s českými sousedy přerušeny. Až v roce 1969 byla znovuotevřena hraniční silnice. V roce 1991 se obnovilo i vlakové spojení a tím se zprovoznilo i hraniční nádraží. Nyní je tak spojena cesta z Mnichova přes Bayerisch Eisenstein do Plzně a Prahy. Od léta 2006 jezdí poprvé od války vlak z německého Plattlingu na české nádraží Špičák.\n\n"}
{"id": "188703", "url": "https://cs.wikipedia.org/wiki?curid=188703", "title": "Pařezovice", "text": "Pařezovice\n\nPařezovice bývalá obec, dnes část města Vyškov. Leží 7 km na severozápad od Vyškova a 1 km od Lhoty. Obec byla sloučena se Lhotou a roku 1964 s Rychtářovem. Poté se všechny tři osady staly součástí Vyškova.\n\nPařezovice byly založeny roku 1766 jako dominikální ves v době kolonizační vlny druhé poloviny 18. století na Vyškovsku.Osada byla postavena na místě vykáceného lesa.\n\nZa německé okupace v roce 1941 bylo z Drahanské vysočiny vystěhováno 33 obcí, včetně Pařezovic.\n\n\n"}
{"id": "188706", "url": "https://cs.wikipedia.org/wiki?curid=188706", "title": "Internetová horečka", "text": "Internetová horečka\n\nInternetová horečka, známá také jako internetová bublina (anglicky ), je označení pro období od roku 1996 do roku 2001, kdy masivně vzrostlo používání internetu. V tomto období docházelo k rozmachu internetových firem a k jejich následnému propadu. Internetová horečka zasáhla hlavně USA a další západní země.\n\nIndex akciového trhu Nasdaq, pod který spadalo mnoho internetových společností, dosáhl maximální hodnoty 10. března 2000, než se zhroutil. Došlo k prasknutí bubliny. Během této havárie mnoho online nákupních a komunikačních společností selhalo a ukončilo svoji činnost. Například společnosti jako Pets.com, Webvan a Boo.com, Worldcom, NorthPoint Communications a Global Crossing. Jiným společnostem sice rapidně klesly akcie a zratily velkou část své tržní kapitalizace, ale přežily. Mezi tyto společnosti patří například Cisco a Qualcomm. Další společnosti, jako eBay a Amazon.com, ztratily hodnotu, ale rychle se zotavily.\n\nVe Spojených státech používaly internetové firmy většinou doménu nejvyššího řádu .com a podle ní se nazývaly dot-com (česky „\"tečka kom\"“). „\"Internetová horečka\"“ se anglicky jmenuje dot-com-bubble (česky „\"tečka kom bublina\"“). V češtině se však nikdy podobný výraz ve stylu „\"horečka tečka com\"“ ani „\"horečka tečka cz\"“ nevžil a běžně se používá pouze termín \"internetová horečka\" v podobném významu, jako zlatokopové prožívali zlatou horečku – i ta přes svůj bouřlivý průběh přinesla bohatství jen několika málo šťastným.\n\nV roce 1993 umožnilo uvolnění webového prohlížeče Mosaic přístup k World Wide Webu (předchozí internetové služby jako Usenet, Gopher a FTP existovaly, ale HTTP byl nový vynález, který spustil tento růst). Používání internetu se zvýšilo díky redukci „digitální propasti“, pokroku v připojení, používání internetu a počítačovém vzdělávání. Mezi lety 1990 a 1997 se procento domácností ve Spojených státech, které vlastní počítače, zvýšilo z 15 % na 35 %, protože vlastnictví počítačů přestávalo představovat luxus, ale nezbytnost. To znamenalo posun k „digitálnímu věku“, ekonomice založené na informačních technologiích. Díky tomy také vznikalo mnoho nových společností.\n\nZároveň relativně nižší úrokové sazby zvýšily dostupnost kapitálu. Pokud to srovnáme se sedmdesátými a osmdesátými léty, kdy záchvaty extrémní inflace vedly k historicky vysokým úrokovým sazbám k omezení / snížení vysoké inflace. Zákon o úlevě daňového poplatníka z roku 1997, který snížil horní mezní daň z kapitálových výnosů ve Spojených státech, také přiměl lidi k větší ochotě více investovat. Zákon o telekomunikacích z roku 1996 měl podle očekávání vyústit v mnoho nových technologií, z nichž mnoho lidí chtělo profitovat.Nízké úrokové míry v letech 1998-1999 ještě více napomohly zvýšit množství počátečního kapitálu společností. Bylo levné peníze si vypůjčit, nevyplatilo se spořit na bankovním účtu. Proto mohly být volné finanční prostředky investovány i do rizikovějších projektů a sloužit k obchodování na burze.\n\nNetscape Communications Corporation učinila na Nasdaq 9. srpna 1995 počáteční veřejnou nabídku (IPO) a byla mimořádně úspěšná - akcie se uzavřely na 58,25 USD, což společnosti přineslo hodnotu 2,9 miliardy USD. O několik měsíců později, v roce 1996, se Yahoo! stal jednou z nejúspěšnějších IPO společností Nasdaq. Téhož měsíce se byly také zveřejněny internetové společnosti Lycos a Excite. To vše vyvolalo velký zájem o investice do internetových společností.\n\nVýsledkem těchto faktorů bylo to, že mnozí investoři neváhali investovat bez hlubšího zvážení, do jakékoliv \"„dot-com“\" společnosti, zejména, pokud byl její název spojen s internetem (např. končil příponou „.com“). Rizikový kapitál bylo velmi lehké navýšit. Investiční banky dále podporovaly spekulace a také investice do technologií. Kombinací rychle rostoucích cen akcií v kvartérním ekonomickém sektoru a důvěry v budoucí zisk \"dot-com\" společností se vytvořilo prostředí, ve kterém investoři často přehlíželi tradiční parametry pro investice a vkládali důvěru především v budoucí technologický vývoj, což mělo za následek vznik bubliny na akciovém trhu.\n\nBěhem „internetového boomu“ bylo uskutečněno nebývalé množství osobních investic. Běžné byly příběhy lidí, kteří opouštěli své pracovní pozice, aby se naplno zapojili do každodenního obchodování s akciemi. Média těžila především ze zájmu veřejnosti o investování do akciového trhu. \n\nNa vrcholu tohoto „internetového boomu“ bylo možné pro slibné dot-com společnosti, aby se stali „veřejnými“ společnostmi prostřednictvím IPO \"(Initial Public Offering = první veřejná nabídka akcií).\" To společnostem umožňovalo vybrat značné množství peněz i přesto, že nikdy nemuseli generovat žádný reálný zisk, což mělo za následek, že jejich zaměstnanci, kteří obdržovali takovéto akcie, se z ničeho nic stávali „milionáři na papíře“. I když často měli zaměstnanci po určitou dobu zakázáno tyto akcie dále přeprodávat.\n\nMnoho \"dot-com\" společností utrpělo velké provozní ztráty kvůli vysokým výdajům na reklamu a propagaci, aby využili síťového efektu k vybudování podílu na trhu a aby se dostaly do povědomí, jak rychle to jen bylo možné. Využívaly během toho hesla jako „rychle vyrůst“ a „zvětšit se nebo ztratit“. Tyto společnosti nabízeli své služby a produkty zadarmo či se slevou s velkým očekáváním, že se jim tím podaří dostat jejich značku do povědomí s vidinou toho, že si v budoucnu budou moci dovolit účtovat za své služby ziskové ceny. V lednu roku 2000 během XXXIV Super Bowlu měly \"dot-com\" společnosti celkem 16 reklam, z nichž každá stála 2 miliony dolarů za 30sekundové okno.\n\nMentalita stylu „růst nad profitem“ a celková nepřemožitelná atmosféra „nové ekonomiky“ vedla k tomu, že některé firmy velmi utrácely za propracovaná obchodě-pracovní zařízení a za luxusní dovolené pro své zaměstnance. Při příležitosti spuštění nějakého nového produktu či webové stránky firmy často pořádaly drahé akce nazývané jako „dot com party“.\n\nPoskytovatelé telekomunikačního vybavení přesvědčení, že budoucí ekonomika bude potřebovat všudypřítomné širokopásmové připojení, se velmi zadlužili, aby vylepšili své sítě pomocí vysokorychlostního vybavení a optických kabelů. V mnoha oblastech, jako např. ve Virginii společnost \"\", vlády financovaly technologickou infrastrukturu a vytvářely příznivé zákony pro zdanění a podnikání, aby podporovaly firmy v růstu. [25] Firmy zabývající se mobilními telefony v Evropě utrácely nad své možnosti za licence na síť 3G, což jim způsobilo velké zadlužení. Investice do infrastruktury byly nepřiměřené k toku peněz. Velké množství investic vedlo ke zvýšené konkurenci pro zákazníky, což vedlo mnoho provozovatelů telekomunikací ke snížení cen za služby, obzvláště na hyper-konkurenčním evropském trhu. Toto byly hlavní důvody, které vedly ke krizi v telekomunikacích.\n\nV dubnu 1996 vydalo Ministerstvo obchodu USA zprávu, podle které se používání Internetu zdvojnásobuje každých 100 dní. Zpráva odhadovala, že v roce 2002 bude mít internetové obchodování objem 300 miliard dolarů ročně.\n\nTypický \"dot-com\" se nesnažil generovat zisk, nýbrž získávat trh a zákazníky na dobu, až bude Internet rozšířen jako masmédium. Na růst firmy se použily peníze od investorů s cílem prodat firmu na burze dříve, než dojdou investice. Odhaduje se, že v letech 1998 až 2000 se do internetových projektů investovaly 2 miliardy dolarů ročně. Tržní hodnota akcií Yahoo! byla v únoru 2000 vyšší než tržní hodnota šesti největších vydavatelských domů dohromady. Analytikové tehdy začínali varovat, že akcie jsou silně nadhodnoceny. Investoři souhlasili, že k určitému pádu akcií dojde, ale investovali dál.\n\nBěhem února a března roku 2001 dramaticky poklesly ceny prakticky všech akcií technologických webových firem. Pouze část společností dokázala přežít až dodnes. Příkladem firmy, která funguje dodnes, je Yahoo.com, jejíž akcie klesly z hodnoty 200 dolarů (prosinec 1999) na hodnotu 12 dolarů (březen 2001). Obecně přežily jen takové firmy, které dokázaly i během investiční horečky generovat alespoň nějaký zisk a dramaticky omezily spotřebu (zejména redukováním stavů zaměstnanců).\n\nVýdaje na technologie okolo roku 2000 kolísaly, protože se firmy připravovaly na tzv. \"problém roku 2000.\" Lidé se obávali, že operační systémy budou mít problém se změnou svých interních hodin a kalendářních systémů z roku 1999 na rok 2000 a že by tato událost mohla vyvolat sociální nebo ekonomické problémy. Ve skutečnosti se neudály žádné větší komplikace.\n\nV únoru roku 2000, když už nepanoval strach z \"problému roku 2000,\" Alan Greenspan (jež byl tehdy ve vedení \"Federálního rezervního systému\" USA - FED) oznámil plán rapidně navýšit míru úrokové sazby. To vyvolalo obavy, které vedly k poklesu na burzovních trzích. Ty následně zase začaly růst, což vyvrcholilo desátého března 2000, kdy index burzovního trhu NASDAQ dosáhl rekordní hodnoty 5048.62. \n\nBod zlomu nastal, když se třináctého března 2000 roznesly zprávy o další krizi v Japonsku. O dva dny později, patnáctého března,  se navíc definitivně rozhodlo o zrušení plánů na spojení dvou tehdy obrovských firem \"Yahoo!\" A \"eBay.\" To mělo za důsledek pokles trhu NASDAQ o 2,6 % a růst indexu S&P 500, protože investoři začali prodávat akcie technologických firem a začali kupovat stabilnější akcie tradičních společností, které jsou více zastoupené právě v indexu S&P 500. \n\nDvacátého března 2000 publikoval \"Barron’s \" (časopis zaměřený na investování) článek s názvem \"Burning Up; Warning: Internet companies are running out of cash—fast\", který předpovídal bankrot mnoha internetových společností, z důvodu nedostatečných zisků a prostředků. Ten stejný den firma \"MicroStrategy\" zveřejnila aktualizované přehledy zisků a její cena klesla o 62 %. Následující den FED zvýšil úrokovou sazbu. \n\nTřetího dubna 2000 byla společnost \"Microsoft\" usvědčena z \"monopolizace\" a tzv. \"vázání produktů.\" To vedlo k propadu ceny akcií Microsoftu o 15 % v jednom dni a propadu hodnoty indexu NASDAQ o 8 %. Ten stejný den publikoval časopis \"Bloomberg\" článek, ve kterém bylo uvedeno, že je na čase začít zase dávat váhu „číslům“, tedy hlavně poměru ceny akcií a zisku daných firem, který byl často nízký, nebo neexistující. Další týden NASDAQ klesl o dalších 25 %. \n\nDevátého listopadu 2000 zkrachovala firma Pets.com, a to jen devět měsíců po jejím uvedení na trh (IPO). Krach této firmy se považuje za veliký zlom, protože se jednalo a velice slibnou společnost, která byla provázána s firmou Amazon.com. touhle dobou už hodnota většiny akcií internetových firem klesla o 75 %, což mělo za důsledek snížení hodnoty trhu o 1,755 bilionu dolarů. \n\nV lednu roku 2001 si oproti čtrnácti firmám v roce 2000 zaplatily pouze 3 internetové společnosti reklamní spot na Americkém Super Bowlu (Super Bowl, je nejsledovanější zápas v americkém fotbalu a také nejsledovanější televizní událost ve spojených státech. Mít reklamní spot na této události je velice prestižní a cena se tehdy pohybovala okolo 2.2 milionu dollarů)\n\n\"11. záři\", když se udály teroristické útoky na \"Světové obchodní centrum\" v \"New Yorku,\" se pokles na burze cenných papíru ještě zrychlil. Následně je ještě více urychlily zprávy o několik skandálech týkajících se nesrovnalostí v účetnictví tří velkých amerických firem (Enron corporation, MCI, Inc. A Adelphia Communications Corporation). \n\nKe konci klesání trhu v roce 2002 cena akcií klesla o 5 bilionů dolarů od jejich nejvyššího bodu v roce 2000. Hodnota indexu NASDAQ se v tomto období snížila o 78 %. \n\nPoté, co venture kapitál (nebo-li rizikový kapitál) již nebyl k dispozici, úplně se změnila provozní mentalita vedoucích pracovníků. Životnost společností dot-com byla měřena rychlostí, jakou utratila svůj stávající kapitál. Mnoho dot-com společnostem došel kapitál \n\na prošly likvidací. Subsidiární průmyslová odvětví, jako je reklama a doručování, redukovala své činnosti v důsledku klesnutí poptávek po službách. Mnoho společností však tuto havárii přečkalo. Do roku 2004 přežilo 48 % dot-com společností.\n\nPopulární internetová fóra zaměřená na špičkové akcie, jako je Silicon Investor, RagingBull.com, Yahoo! Finance a Motley Fool výrazně upadly.\n\nPropouštění programátorů vyústilo v obecné přesycení trhu práce. Zápis na vysokoškolské počítačové obory výrazně klesl. Případy, kdy se nezaměstnaní programátoři vraceli zpět do škol, aby se stali účetními, nebo právníky, nebyly neobvyklé.\n\nKdyž se růst v sektoru informačních technologií stabilizoval, společnosti se konsolidovaly; některé, například Amazon.com, eBay a Google, získaly tržní podíl a ovládli své pole působení. Odvětví informačních technologií se více podobalo ostatním odvětvím ekonomiky, i když jejich tempo růstu bylo rychlejší, než u ostatních odvětví.\n\n"}
{"id": "188707", "url": "https://cs.wikipedia.org/wiki?curid=188707", "title": "Colleen Haskell", "text": "Colleen Haskell\n\nColleen Marie Haskell (* 6. prosince 1976 v Bethesdě, Maryland, USA) se narodila Johnovi a Patricii Haskellovým. Studovala na Walter Johnson High School a později graduovala na University od Georgia. Do povědomí se dostala účastí v první řadě americké reality show \"Trosečník na Borneu\" a jednou z hlavních rolí ve filmu \"Zvíře\".\n\nJedna z jejích nejvýznačnějších rolí je role soutěžící v první řadě \"Kdo přežije\". Stala se trosečnicí v kmenu Pagong. Kmenu, který byl v porovnání s kmenem Tagi, složen převážně z mladých dospělých lidí. Krátce po začátku byla Coleen spojována se soutěžícím Gregem Buisem a spoluúčastnice z kmene Pagong, Jenna Lewis, spekulovala o tom, že jejich přátelský vztah se mění na romanci. Oba však neoblomě tuto teorii vyvraceli a Coleen nakonec žertovala slovy „celé to bylo jen o sexu.“ Po sloučení byl zbytek kmene Pagong překvapen strategií Tagiů. Ti je postupně „odstřelovali.“ Coleen však byla velmi oblíbená i mezi těmi, kteří eliminovali členy kmene Pagong a to natolik, že zůstala poslední původní soutěžící kmene Pagong, která v soutěži zbyla. Coleen byla u amerického publika velmi populární a Bryant Gumbel ji kvůli její fair play, vtipným poznámkách a vzhledu „holky od vedle“ označil za „Miláčka Ameriky“. Coleen vyhrála individuální výzvu, která vyžadovala odhad, kolik zhubla od začátku soutěže. Vyhrála tabulku čokolády, kterou rozlámala a podělila se o ní s ostatními členy sloučeného týmu.\n\nČasto je spojována s organizování první aliancí, nazývanou jako „BBQ Aliance“, když vyhrála večeři s barbecue a vybrala Jennu Lewis, aby se s ní podělila. Tyto dvě vykouzlily plán na zničení aliance Tagiů a úspěch ve hře. Tento pokus o alianci byl definitivně neúspěšný, když dívky neuspěly v ovládnutí jejich cílů Kelly a Seana.\n\nPotom co nebyla zvolena, řekla ostatní trosečníkům „Buďte hodní, hrajte fér“ („Be nice, play fair.“). Řekla to krátce před tím než byla její pochodeň uhašena. Poté co odešla, Richard Hatch ji okomentoval jako „báječného člověka.“\n\nDíky její nezměrné popularitě se doufalo v její novou účast v Trosečníkovi během řady All-Stars Edition v roce 2004. Producent Mark Burnett později potvrdil, že Colleen Haskell bylo skutečně nabídnutu místo v show, ale že odmítla nabídku se slovy, že „pokračuje ve svém životě a opravdu tím nechce projít znovu.“\n\nV roce 2001 získala hlavní roli v komedii Zvíře, ve které hraje lásku Roba Schneidera. Schneider práci s Colleen komentuje jako jednu z nejzábavnější části točení filmu. Později pracovala jako asistentka režiséra Michael Essany Show v roce 2003.\n\n"}
{"id": "188709", "url": "https://cs.wikipedia.org/wiki?curid=188709", "title": "Spiritchaser", "text": "Spiritchaser\n\nSpiritchaser je poslední studiové album skupiny Dead Can Dance z roku 1996. Dva roky po jeho nahrání se cesty Brendana Perryho a Lisy Gerrard rozešly. Z hlediska stylu pokračuje příklon k world music, čerpá hlavně z hudby severní Afriky a Jižní Ameriky. Toto album stejně jako album \"Into the Labyrinth\" bylo nahráno v Perryho vlastním nahrávacím studiu \"Quivvy Church\" v Irsku.\n\nMelodie skladby \"Indus\" se velmi podobá melodii písně Beatles \"Within You Without You\", kterou složil George Harrison s indickými hudebníky. Ačkoliv taková podobnost nebyla ze strany Dead Can Dance záměrná, nakonec museli požádat Harrisona o souhlas a vydavatel ještě trval na tom, aby Harrison byl uveden jako spoluautor skladby.\n\n"}
{"id": "188710", "url": "https://cs.wikipedia.org/wiki?curid=188710", "title": "Dead Can Dance (1981–1998)", "text": "Dead Can Dance (1981–1998)\n\nDead Can Dance (1981-1998) je čtyřdiskový box set hudební skupiny Dead Can Dance z roku 2001. Zahrnuje tři hudební CD mapující celou existenci skupiny od raných dob po poslední skladbu \"The Lotus Eaters\" a dále DVD Toward the Within. Vydání bylo načasované na dvacáté výročí vzniku skupiny.\n\nAčkoliv většina skladeb pochází z předešlých řadových alb, tento box set obsahuje i některé méně známé nahrávky. \"Frontier (Demo)\" a \"The Protagonist\" byly původně vydané v roce 1984 na kompilaci vydavatelství 4AD s názvem \"Lonely Is an Eyesore\". Skladby \"Labour of Love\", \"Ocean\" \"Orion\" a \"Threshold\" byly nahrané pro \"John Peel Show\" v roce 1983. Skladba \"Sloth (Radio)\" byla nahraná pro rádia a studiová verze byla později vydaná na sólovém albu Brendana Perryho \"Eye of the Hunter\".\n\n\n\n\n"}
{"id": "188717", "url": "https://cs.wikipedia.org/wiki?curid=188717", "title": "František Štorm", "text": "František Štorm\n\nFrantišek Štorm (* 3. července 1966, Praha) je český tvůrce písma, typograf, grafik, pedagog, odborný publicista a hudebník.\n\nFrantišek Štorm je synem malířky Dany Puchnarové. Je vnukem Břetislava Štorma, českého architekta, heraldika a grafika. V letech 1981–1985 studoval na SOŠV v Praze. Ve studiu pokračoval na VŠUP tamtéž, nejprve pod vedením Milana Hegara a později Jana Solpery, v jehož Ateliéru knižní grafiky a písma absolvoval v roce 1991. V letech 2003–2008 působil jako vedoucí ateliéru Tvorba písma a typografie na téže škole.\n\nRoku 1993 založil v Praze Střešovickou písmolijnu (později \"Storm Type Foundry\"), která se zabývá tvorbou a distribucí digitálních typografických písem. Tato písmolijna nabízí více než 800 originálních písem, mezi nimiž jsou Štormova písma autorská (např. Serapion, 1997; Comenia Serif, 2009; Trivia, 2012), modifikace písem historických i digitalizace písem významných českých autorů (např. Vojtěcha Preissiga, Slavoboje Tusara, Jiřího Rathouského, Josefa Týfy, Jana Solpery). Je autorem např. typografického stylu restaurace Lokál. Ilustracemi doprovodil např. publikace \"Neser bohy\" Josefa Moníka (2004) či sebrané spisy Howarda Phillipse Lovecrafta (od 2010). Je autorem knihy \"Eseje o typografii\" (2009), která byla nominována na literární cenu Magnesia litera v kategorii publicistika.\n\nŠtorm působí jako zpěvák a kytarista v české metalové kapele Master’s Hammer, pro kterou také píše veškeré texty. Po rozpadu kapely v 90. letech nahrál album \"Airbrusher\". Kapela se obnovila v roce 2009, kdy vydala album \"Mantras,\" později následované deskami \"Vracejte konve na místo\", \"Vagus Vetus\", \"Formulæ\" a \"Fascinator\". Od roku 2015 je též členem projektu Mortal Cabinet.\n\nV roce 2005 mu byla udělena cena Revolver Revue. Jeho kniha \"Eseje o typografii\" byla v roce 2009 jednou ze tří knih nominovaných na českou literární cenu Magnesia Litera v kategorii publicistika.\nČlánky\n\n"}
{"id": "188723", "url": "https://cs.wikipedia.org/wiki?curid=188723", "title": "Markéta Poulíčková", "text": "Markéta Poulíčková\n\nMarkéta Poulíčková (* 15. březen 1988 Valtice, Československo) je česká zpěvačka, finalistka soutěže Hlas ČeskoSlovenska, dříve známá pod pseudonymem L.B.P. (zkratka pro Little Black Peggy, česky „malá černá Markétka“).\n\nUž od raného dětství se věnuje hudbě, poprvé stála na pódiu ve čtyřech letech. Hraje na tyto hudební nástroje: klavír (8 let), na flétnu (10 let). Píše vlastní texty. K hudbě ji vedl její otec, který byl v mládí muzikantem.\n\nProfesionální kariéru zahájila ve 14 letech, a to když vyhrála v roce 2002 celostátní festival populární hudby Evropská databanka Zlíntalent 2002. V porotě zasedli např. Karel Svoboda, Ondřej Soukup nebo americký skladatel Michael Jay...).\nReprezentovala ČR na mnoha mezinárodních soutěžích. Dvakrát se zúčastnila národního finále mezinárodní soutěže Eurosong (2007, 2008). V roce 2008 vystupovala Markéta Poulíčková jako host na turné Petra Bende. Rok a půl vystupovala jako jedna ze dvou solistek doprovodného orchestru Boom Band (orchestr doprovází například Karla Gotta, Helenu Vondráčkovou a další).\n\nNa svém kontě má Markéta Poulíčková dvě sólová alba, Story of life (2007) a Markéta ( 2008). První deska Story of life vyšla také v Itálii. Od téhož roku Markéta Poulíčková vystupuje v úspěšném muzikálu Carmen, kde ztvárňuje druhou hlavní ženskou roli po boku Lucie Bílé.\n\nV letech 2007–2009 moderovala 1. stahovací hitparádu na TV Óčko s názvem RGM Space. Současně tuto hitparádu moderovala se svým kolegou Petrem Zakopalem také pro rádia Kiss. Moderování různých akcí se příležitostně věnuje dodnes (např. Dětský den v Hard Rock Cafe, Motorkářský sraz v Brně ...).\n\nV roce 2011 Markéta Poulíčková vystupuje s kapelou RockStars, absolvovala turné po ČR s Mirem Šmajdou. Markéta je solistkou ve světově populárním projektu Symphony in Rock německého dirigenta Friedemanna Riehle. Dále je také solistkou projektu Prague Brassivo.\nV roce 2012 se zúčastnila 1. ročníku Hlasu ČeskoSlovenska, kde se probojovala až do samotného Grandfinále a obsadila bronzovou příčku.\nV roce 2013 připravuje nové písně a nově podepsala smlouvu s EMI.\n\nV roce 2012 se přes svou pokročilou pěveckou kariéru rozhodla přihlásit do soutěže Hlas ČeskoSlovenska. Byla součástí týmu Josefa Vojtka a celkově v soutěži skončila na třetím místě.\n\nMomentálně žije s českým bubeníkem Zbyňkem Raušerem, který je členem kapely Portless (ex. Support Lesbiens).\n\nÚčast v národních soutěžích\n\nÚčast v mezinárodních soutěžích\n\n\n[Oficiální stránka http://www.marketapoulickova.cz/]\n"}
{"id": "188724", "url": "https://cs.wikipedia.org/wiki?curid=188724", "title": "Lidové vozítko", "text": "Lidové vozítko\n\nLidová vozítka jsou vozidla vyráběná doma. Důvodem jejich domácí výroby byla nedostupnost automobilů v tehdejší době. Obvykle byla poháněna motorem z motocyklu. Lze o nich říct, že byla mezičlánkem mezi automobilem a motocyklem.\n\nPodle kategorizace vozidel v době jejich vzniku bylo za lidové vozítko považováno tří- nebo čtyřkolové vozidlo do pohotovostní hmotnosti 400 kg. Takovéto vozidlo bylo pak zařazeno do kategorie motocykl. Do této kategorie ale byla zařazena i vozidla, která přesahovala pohotovostní hmotnost 400 kg.\n\nAmatérsky vyráběná vozítka byla někdy pojmenovávána roztodivně, např. Mirda, Krajan, Juchtajděrda, Autocykl, Hanel či Frada.\n\nJedno z mála lidových vozítek, které se dostalo do sériové výroby.\n\nAvia 350 bylo třímístné vozítko navržené leteckou továrnou Avia. Vozítko mělo motor Jawa 350, který poháněl zadní kola. Nástup byl umožeň odsouvatelnou karoserií. Druhého prototypu se sirší karosérií bylo vyrobeno devět kusů.\n\nHanel je vozítko konstruktéra Ing. Miloše Hanouska, který se později podílel na konstrukci vozítka Motorex. Původně mělo být vozítko vybavené motorem 500 ccm, ovšem použit byl motor Jawa 250 ccm a později Jawa 350 ccm. Kvůli vozítku Jawa zkonstruovala i speciální dvouválcový motor o objemu 400 ccm.\n\nVozítko vypadá jako americké auto. Má poháněnou přední nápravu a zadní nápravu řízenou. Zvláštností je lanový převod pro řízení zadní nápravy.\n\n\nMoravan M56 bylo vozítko vyrobené továrnou Moravan, která se jinak zabývala výrobou malých civilních a cvičných letadel. Vozítko bylo třímístné, sedadlo řidiče bylo umístěné uprostřed a sedadla pro další dva cestující byla umístěna po jeho stranách. Nástup do vozítka byl umožněn odsouvatelnou kabinou.\n\n\nMoravan M56T má karosérii s bočními dveřmi, k jeho sériové výrobě nedošlo.\n\n\n\nMIS je vozítko vyrobené konstruktérem Milošem Schützem. Jedná se o čtyřkolové dvoumístné vozítko s pohonem předních kol.\n\n\nV. K. 48 je třímístné vozítko vyrobené Václavem Krejbichem. Vozítko bylo poháněné motorem Ogar.\n\nViz stránky v pdf\n\nMěl poháněnou přední nápravu.\n\n"}
{"id": "188729", "url": "https://cs.wikipedia.org/wiki?curid=188729", "title": "Nesmrtelní (Persie)", "text": "Nesmrtelní (Persie)\n\nNesmrtelní byli elitní jednotkou a jádrem vojska perských králů z dynastie Achaimenovců od 6. do 4. století př. n. l. Jednotku tvořilo 10 000 urozených bojovníků, kteří byli v případě ztrát ihned doplňováni o nováčky, takže jejich počet zůstával konstantní. Mezi Nesmrtelné byly přijímány pouze osoby médského nebo perského původu.\n\nTermín Nesmrtelní je tradován u Hérodota (\"athanatoi\") a později používán ostatními antickými letopisci a spisovateli. Zdá se, že sami Peršané jej neznali a Hérodotos pouze zkomolil perské slovo \"anúšija\" (útvary, jednotky).\n\nHlavní zbraní Nesmrtelných, kteří bojovali jako pěšáci, byl luk, šípy a dlouhé kopí. Velkého uplatnění došli tito disciplinovaní a dobře vycvičení bojovníci především v období řecko-perských válek v 5. století př. n. l. a potom během bojů Dareia III. s vojsky Alexandra Velikého. Údaje antických kronikářů, že stejný vojenský útvar existoval i v sásánovské době, nejsou dnes obecně přijímány.\n\n\n"}
{"id": "188732", "url": "https://cs.wikipedia.org/wiki?curid=188732", "title": "Dějiny Prahy 1900–1918", "text": "Dějiny Prahy 1900–1918\n\nZačátek 20. století v Praze byl ve znamení technického pokroku zcela nesrovnatelného s předchozími obdobími. I když již Praha byla napojena na železniční síť již téměř 50 let, rozvoj neustával. Jen před několika lety na scénu uvedená elektrická tramvaj začala vytlačovat koňku. V čtvrtích jako Smíchov či Libeň se budovaly nové průmyslové podniky, například samotná Libeň již byla roku 1901 připojena k městu a to se tak po dlouhé době rozrostlo o relativně velkou část svojí plochy (téměř na dvojnásobek). Ghetta v okolí Prahy postupně tak vytlačují nové továrny a průmyslové zóny. Zřízení ústředních jatek, rozvoj dělnických částí a změny v dopravě vedou k pomalému, avšak značnému, vyčištění centrálních částí města.\n\nZnámá Hladová zeď byla (částečně v oblasti \"Újezda\") zbourána někdy kolem roku 1902. V letech 1905 až 1912 doplnil centrum Prahy na jeho druhém konci Obecní dům, ukázka vrcholu tehdejší secesní architektury. Zřizovány jsou také i nové sady (Diezenhoferovy sady, Santoška, Riegrovy sady). Roku 1907 se poprvé, avšak jen na krátkou dobu, objevují v ulicích Prahy první autobusy. V tramvajové dopravě již dominuje elektrická trakce, poslední trať koňky na Karlově mostě byla elektrifikována roku 1905. Též začínají být mezi pražany v oblibě i jízdní kola (převážně tzv. vysoká kola).\n\nNa konci podzimu 1908 zasáhly českou metropoli nacionalistické bouře. Na ulici Na Příkopě napadl český dav Němce, situace byla dramatická, musela být zastavena doprava. Bitky probíhaly několik hodin a byly vyostřením dlouhotrvajících národnostních problémů. Ve městě bylo následně od 2. do 14. prosince vyhlášeno stanné právo, pro provinilce se připravovalo exemplární potrestání - byly zřízeny šibenice.\n\nSpolu s rozvojem kultury (tj. divadel) přibývají i kina, která se stávají levnou lidovou zábavou. V samotném městě a jeho předměstích bylo již kolem roku 1910 celkem třináct kin. V Praze vznikla také i Kinofa, první česká filmová společnost. Založena byla 1. května 1911. Do vývoje architektury Prahy také zasahuje i kubismus; postaven je Dům U Černé Matky Boží v Celetné ulici a pod Vyšehradem vzniká několik kubistických vil.\n\nI metropoli Čech zasáhla první světová válka. Ta vedla k zavedení přídělového systému na mnoho druhů zboží, což vedlo samozřejmě k nespokojenosti. Omezení zasáhla i průmysl, dopravu a mnoho lidí začalo stávkovat. V říjnu 1918 je vyhlášena Československá republika (ne však poprvé zde, samostatnost již byla v některých městech, například v Písku deklarována o několik dní dříve).\n\n"}
{"id": "188733", "url": "https://cs.wikipedia.org/wiki?curid=188733", "title": "Svatba (rybník)", "text": "Svatba (rybník)\n\nSvatba je rybník, který se nachází v okrese Ústí nad Orlicí, asi 1 km západně od osady Prochody, poblíž hájovny v Prochodech, Prochody jsou dnes částí obce Újezd u Chocně. Rozloha vodní hladiny je v současnosti asi 7,6 ha, kolem se rozkládají poměrně rozsáhlé mokřady a mokřadní louky.\n\nRybník je dnes značně eutrofizovaný, možná s výskytem nějakých běžnějších vodních rostlin. Při jeho občasném vypuštění se zde vytváří obnažené dno, s výskytem ostřice šáchorovité (\"Carex bohemica\"), rukev bahenní (\"Rorippa palustis\"), šťovík přímořský (\"Rumex maritimus\") aj. V okolí se nacházejí rákosiny, dominuje zde rákos obecný (\"Phragmites australis\"), zblochan vodní (\"Glyceria maxima\"), v jednom místě se nachází menší porost skřípince jezerního (\"Schoenoplectus lacustris\"). Roste zde větší množštví druhuů ostřic, např. ostřice odchylná (\"Carex appropiquata\"), ostřice Hartmanova (\"Carex hartmanii\"), ostřice štíhlá (\"Carex acuta\"), ostřice zobánkatá (\"Carex rostrata\"), ostřice měchýřkatá (\"Carex vesicaria\"), ostřice pobřežní (C\"arex riparia\"), ostřice ostrá (\"Carex acutiformis\") a další. Z dalších rostlin zde roste např. žluťucha lesklá (\"Thalictrum lucidum\").\n\nV posledních letech zde však na rostlinná společenstva nepříznivě působí rybářské hospodaření a s ním spojená eutrofizace, jedná se o chovný rybník. Eutrofizovaná voda způsobuje masivní šíření rákosu obecného na úkor jiných, konkurenčně slabších, rostlinných společenstev.\n\nRybník je stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá.\n"}
{"id": "188752", "url": "https://cs.wikipedia.org/wiki?curid=188752", "title": "Pecák", "text": "Pecák\n\nHorní Pecák a Dolní Pecák je dvojice rybníků na říčce Čermné v katastrálním území Dolní Jelení města Horní Jelení v okrese Pardubice při hranici s okresem Ústí nad Orlicí, asi 4 km východně od centra města Horní Jelení, asi 1 km východně od osady Rousínov. Rybníky jsou v kaskádě za sebou, oddělené hrází a rákosinou. Rozloha vodní hladiny je dnes asi 3,9 ha, z toho Dolní Pecák asi 2,3 ha, Horní Pecák 1,6 ha. Název „Pečák“ publikovaný v některých mapách je mylný.\nRybník dřív zvaný jako Beteny je zachycen již na mapě I. vojenského mapování z let 1763–1785. Následně mezi roky 1869–1874 došlo k jeho vypuštění. O několik let později byl obnoven a vystavěna druhá hráz, která zapříčinila, že se z jednoho rybníku staly dva dnes zvané jako Horní a Dolní Pecák. \n\nV rybníku se nacházejí vodní rostliny, např. vodní mor kanadský (\"Elodea canadensis\") nebo okřehek menší (\"Lemna minor\"). Zvláště mezi rybníky najdeme rozsáhlé rákosiny s dominací rákosu obecného (\"Phragmites australis\"), v okolí rybníků občas najdeme menší rozlohy mokřadních olšin (sv. \"Alnion glutinosae\"). Rybníky jsou obklopeny lesy, dnes převažují borové monokultury.\n\nRybník je stanovištěm mnoha druhů vodních ptáků např. kachna divoká, polák velký, labuť velká, často sem zalétá čáp černý či volavka popelavá.\n"}
{"id": "188754", "url": "https://cs.wikipedia.org/wiki?curid=188754", "title": "Elektrofilní aromatická substituce", "text": "Elektrofilní aromatická substituce\n\nElektrofilní aromatická substituce je typickou chemickou reakcí arenů a jiných sloučenin s aromatickým charakterem.\n\nSubstituční reakce probíhá v několika stupních.\nPrvním krokem je vznik elektrofilního činidla.\n\nA―B → A (elektrofil) + B (báze)\n\nElektrofil interaguje s π-elektrony aromatického jádra za vzniku π-komplexu (1). Ten pomalu přechází na σ-komplex (2). Aromaticita jádra je narušena. (σ-komplex není přechodný stav, ale skutečný meziprodukt reakce, který byl v některých případech dokonce izolován.) Posledním krokem je odtržení protonu bází (3).\n\nK nitraci se používá kyselina dusičná nebo nitrační směs (HNO + HSO). Reakcí obou kyselin vzniká elektrofil NO.\n\nHNO + HSO → HNO + HSO (báze)\nHNO → HO + NO (elektrofil)\n\nHalogenace se provádí halogeny za katalýzy příslušného halogenidu hlinitého či železitého (Lewisovy kyseliny).\n\nX―X…AlX → X (elektrofil) + [AlX] (báze)\n\nSulfonace se provádí kyselinou sírovou nebo oleem. Má poněkud jiný charakter, činidlem je oxid sírový a jedná se o reakci vratnou.\n\nNa alkylaci se může použít více činidel\n\nStabilita vzniklých karbokationtů klesá v řadě terciární > sekundární > primární. Méně stabilní karbokationty se přesmykují na stabilnější. Alkylací 1-chlorpropanem tedy vznikne především isopropylbenzen (kumen), nikoliv propylbenzen.\n\nPři acylaci se působí acylhalogenidem, anhydridem nebo karboxylovou kyselinou v přítomnosti Lewisovy kyseliny. Jedná se o vratnou reakci.\n\nPrvní substituent způsobí nerovnoměrné rozdělení elektronové hustoty na benzenovém jádře a tím zvýhodní nebo naopak znevýhodní některé polohy. Zároveň může jádro buď aktivovat (zvyšuje elektronovou hustotu v jádře), nebo deaktivovat (snižuje elektronovou hustotu v jádře).\n\nStoprocentně určují polohu pouze substituenty se silným dirigujícím účinkem. V ostatních případech vzniká nepatrné množství nepreferovaných produktů, které lze ovšem většinou zanedbat.\n\nUsměrňují substituci do poloh orto (2) a para (4). Zároveň jádro vůči dalším elektrofilním substitucím aktivují. Výjimkou jsou halogeny, které díky svému výraznému -I efektu jádro trochu deaktivují. Poměr orto a para izomerů ovlivňují především sterické faktory.\n\nMezomerní struktury znázorňují zvýhodnění poloh orto a para oproti poloze meta.\n\nSubstituenty I. třídy podle klesajícího dirigujícího účinku:\nNR > NHR > NH > NHCOR > OH > OR > SH > SR > alkyl > fenyl > halogen > N=O (nitrososkupina)\n\nUsměrňují substituci do polohy meta (3). Zároveň jádro deaktivují a znesnadňují tak další substituci.\n\nMezomerní struktury znázorňují znevýhodnění poloh orto a para oproti poloze meta.\n\nSubstituenty II. třídy podle klesajícího dirigujícího účinku:\nRN > RS > NO > CN > HC=O > SOR > SO > COOR > CONH\n\nV momentě, kdy jsou na jádře navázány již dva substituenty, je obtížnější určit polohu další substituce. Obecně platí, že dirigující účinek substituentu I. třídy převáží nad účinkem substituentu II. třídy. Jinak postupujeme podle seřazení dle dirigujícího účinku (viz výše). Vliv mohou hrát též sterické faktory (objemnost substituentů).\nNaftalen se ve srovnání s benzenem substituuje lépe. Například bromace probíhá i bez přítomnosti Lewisovy kyseliny.\n\nNejvětší elektronová hustota se v případě naftalenu nachází v polohách α, tedy 1,4,5 a 8. Snadněji tedy probíhá substituce do α-poloh. Nitrace a halogenace probíhají výlučně do polohy 1 (α). U sulfonace a Friedel-Craftsovy acylace můžeme získat produkt podle reakčních podmínek. Obě reakce jsou vratné, i když s jistým omezením. Při nižší teplotě 60 °C nebo kratší reakční době vzniká α‑produkt (kinetický produkt, tj. reagující do polohy 1). Při vyšší teplotě (160 °C nebo při delší reakční době vzniká stálejší β‑produkt (termodynamický produkt, poloha 2).\n\n\n"}
{"id": "188756", "url": "https://cs.wikipedia.org/wiki?curid=188756", "title": "Jindřich V. Sálský", "text": "Jindřich V. Sálský\n\nJindřich V. (8. ledna 1086 – 23. května 1125) byl synem Jindřicha IV. a císařem Svaté říše římské. Patřil k Sálské dynastii (označované též jako dynastie Jindřichovců).\n\nJindřich byl korunován už v roce 1098, roku 1104 se postavil proti otci, zajal jej a donutil vzdát se trůnu. Dalšímu boji mezi otcem a synem zabránila Jindřichova smrt v roce 1106. Roku 1106 se tak stal Jindřich V. římským králem, avšak císařskou korunu získal až roku 1111. Nejprve však Jindřich V. Sálský se svým vojskem, v jehož čele stál Jindřich Haupt (Heinricus Caput / Heinrich Haupt), dne 12. února 1111 zajal papeže a přítomné kardinály a biskupy, aby je 2 měsíce držel v zajetí, dokud papež nesvolil ke korunovaci Jindřicha V. Sálského za císaře Svaté říše římské.\n\nRoku 1109 podnikl pod záminkou ochrany práv aspiranta na polský knížecí stolec Zbyhněva, bratra Boleslava III. Křivoústého, výpravu do Polska, ale byl poražen v bitvě na Psích polích u Hlohova. V lednu 1110 na setkání v Rokycanech potvrdil vládu českého knížete Vladislava I.\n\nNejprve, stejně jako otec, prosazoval protipapežskou politiku. Nakonec však s církví v roce 1122 uzavřel tzv. \"konkordát wormský\" – důležitý mezník, oficiálně zakončující boje o investituru. V této smlouvě se Jindřich V. a papež Kalixtus II. dohodli na kompromisu ohledně práva ustanovovat církevní hodnostáře. Ty nadále vybíral papež, ale jen za přítomnosti císaře. Papež pak zvolenému hodnostáři předal prsten (symbol církevní moci) a císař předával žezlo (symbol moci světské). Ani tato dohoda ale neznamenala konec sporům mezi papeži a císaři.\n\nJindřich V. se v roce 1114 v Mohuči oženil s Matyldou Anglickou, ale zemřel bez potomků a to znamenalo i konec vládnoucí dynastie. Srdce a vnitřnosti panovníka byly pochovány v katedrále sv. Martina v Utrechtu a zbytek pozůstatků ve Špýru.\n\n\n"}
{"id": "188766", "url": "https://cs.wikipedia.org/wiki?curid=188766", "title": "Purkmistr", "text": "Purkmistr\n\nPurkmistr (někdy též pudmistr, z německého \"Bürgermeister\") byl od 13. století starosta, původně předseda městské rady (sboru konšelů), protějšek rychtáře jako nejvyššího jmenovaného úředníka. Ve funkci purkmistra se konšelé zprvu střídali, později byl purkmistr volen a potvrzen vrchností. V pozdním středověku se jeho pravomoci postupně rozšiřovaly, až funkci rychtáře z velké části převzal nebo dokonce nahradil. Od konce 15. století se městská samospráva pozvolna omezovala, až v 18. století byla nahrazena magistrátním úřadem se jmenovanými a placenými úředníky. Volená obecní zastupitelstva obnovil František Josef I. roku 1848.\n\n\n"}
{"id": "188767", "url": "https://cs.wikipedia.org/wiki?curid=188767", "title": "Dějiny Prahy 1945–1974", "text": "Dějiny Prahy 1945–1974\n\nDějiny Prahy v letech 1945-1974 poznamenal nástup KSČ k moci, pražské jaro, okupace vojsky Varšavské smlouvy a normalizace. V tomto období také Praha překonala hranici jednoho milionu obyvatel: v roce 1950 jich měla ještě 932 659, v roce 1961 však už bylo sečteno 1 005 379 obyvatel. V roce 1970 pak šlo o 1 079 526 obyvatel.\n\nBěhem poválečné obnovy však začala mít stále větší vliv Komunistická strana Československa, která, díky deziluzi z předválečné situace a osvobození Rudou armádou, si získala relativně velkou oblibu. Ve městě proběhlo několik volebních kampaní (1946, 1948), i přes snahu středových a pravicových sil však komunisté ve volbách uspěli. Postupně začali získávat vliv, který samozřejmě uplatnili i při rozvoji metropole tehdejší ČSR. Od února 1948, kdy Klement Gottwald pronesl svůj výrok: „\"Právě jsem se vrátil z Hradu...\"“ a komunisté získali moc již definitivně, se začaly zestátňovat podniky, budovat první velké obytné soubory (hlavně v oblasti Strašnic a Vršovic). I mnohé ulice a náměstí změnila své názvy (například jedno z prvních, tehdejší náměstí Petra I. (dnes I. P. Pavlova) bylo přejmenováno podle Říjnové revoluce už roku 1948).\n\nDošlo také k reformě správy města; Praha se stala součástí tzv. Pražského kraje, její území bylo rozděleno na 16 obvodů. Do 28. října 1948 též vznikla komise, jejíž návrhy již předznamenaly některé směry rozvoje metropole v následujících desetiletích, jednalo se například o rozvoj bytové výstavby (sídliště) či reorganizaci železničního uzlu, tj. zrušení některých nádraží v centru města. Počítalo se také i s vybudováním podzemních rychlodrážních tramvajových úseků a Stalinova pomníku. Nebyl to však územní plán a hlavní koncepce rozvoje tedy ještě stále chyběla.\n\nI mezi ukázky moci tehdy vládnoucí Národní fronty s KSČ v čele lze považovat například Stalinův pomník; velké sousoší dělníků, rolníků a vojáků se Stalinem v čele na Letenské pláni, jedno z největších na světě. V souvislosti s tím byla zrekonstruována i Pařížská ulice (tehdy ještě s tramvajemi a s názvem \"5. května\"), aby byl výhled na monumentální památník z tohoto významného místa důstojný.\n\nPraha začala velkolepě a organizovaně pod taktovkou svých představitelů oslavovat socialismus. Mnohé dříve významné budovy se změnily v muzea (muzeum Klementa Gottwalda a V. I. Lenina), významnou akcí se staly i manifestační průvody za podporu politiky KSČ. Takový stav byl sice dobře vidět jako prosperita a úspěch, ale jen na první pohled. Procesy s představiteli protikomunistické opozice a jejich následné uvěznění či popravení nakonec vedlo k jisté míře strachu mezi Pražany a zavedení totalitních vztahů ve společnosti.\n\nV 50. letech také Praha přišla o konání veletrhů, bylo rozhodnuto, že ty se již příště budou pořádat v Brně.\n\nDalším významným datem se stal 1. květen 1953; tehdy k státnímu svátku práce začala vysílat Čs. televize, a to z budovy Měšťanské besedy.\n\nRoku 1960 nabylo platnost nové územně-správní rozdělení Prahy; navíc došlo k připojení dalších čtyř obcí (rozšíření plochy města až na 185,6 km²). Zavedeny byly městské obvody Praha 1 až Praha 10, které v jisté podobě přežívají i na počátku 21. století. Podle územního plánu, schváleného v roce 1958 (vládní nařízení č. 254), začíná výstavba panelových sídlišť, prvním takovým podobným jsou například Petřiny.\n\nRok 1968, který je dodnes považován za revoluční v celé Evropě, přinesl Praze nové změny. Město bylo rozšířeno o dalších 30 obcí, hlavně na severu, východě a jihu, nejdále se ovšem hranice posunuly na severovýchodě města. Též zahájilo provoz i Letiště Ruzyně, tedy jeho novější severní část. Zhruba v této době se začalo i se stavbou podpovrchové tramvaje, která byla později přepracována na metro. Došlo také k uvolnění jistých nedemokratických vztahů ve společnosti (pražské jaro), zrušena byla cenzura.\n\nV noci z 20. srpna na 21. srpna 1968 začala město, jakož i celou zemi, obsazovat spojenecká vojska SSSR a dalších socialistických zemí (NDR, Polska, Maďarska a Bulharska), a to bez vědomí představitelů republiky. Na Ruzyňském letišti začaly přistávat sovětské vojenské letouny s bojovou technikou. Ve městě vypukl zmatek, někteří Pražané se pokusili postavit se okupačním silám na odpor, ten sice nakonec nevedl k úspěchu, ale trval ještě dlouhou dobu. Sovětští vojáci zaútočili na budovu Národního muzea v domnění, že se jedná o rozhlas, po celém městě způsobili síly Varšavské smlouvy vůbec velké škody. Následně se konal mimořádný sjezd KSČ ve Vysočanech, na které se však velká část delegátů strany nedostavila. Vzhledem k atmosféře studené války však podporu tehdy reformnímu křídu KSČ a vedení státu nikdo ze zahraničí nevyslovil. pražské jaro tak skončilo.\n\nV následujícím roce 1969 se Praha stala sídlem České socialistické republiky, tedy jedné z republik nově zřízené československé federace. V Praze tak zasedala federální i česká vláda. K výročí jednoho roku od okupace se upálil Jan Palach, dále také i Jan Zajíc a E. Plock; vypukly opět protesty. Oslavy vítězství na mistrovství světa v ledním hokeji přerostly ve velkou protisovětskou demonstraci. StB vyprovokovaný útok demonstrantů na kancelář sovětské letecké společnosti Aeroflot na Václavském náměstí vedl k dalšímu incidentu. Srpnové demonstrace však potlačila armáda, vedením KSČ následná legalizace těchto zásahů vedla k počátku období, známého pod jménem normalizace (\"normalizace poměrů\"). Zavedena byla tuhá cenzura, mnoho lidí bylo z KSČ vyloučeno.\n\nAni takové změny však nezamezily rozvoji města, roku 1970 byly připojeny další čtyři obce ku Praze. V rámci výstavby metra a Severojižní magistrály byl také vybudován Nuselský most, v jehož tubusu právě podzemní dráha vede.\n"}
{"id": "188770", "url": "https://cs.wikipedia.org/wiki?curid=188770", "title": "Barriemore Barlow", "text": "Barriemore Barlow\n\nBarriemore Barlow (10. září 1949 v Birminghamu) je anglický bubeník. Proslavený je především jako člen skupiny Jethro Tull, kde účinkoval od května 1971 do června 1980. Byl spolužákem a přítelem Iana Andersona a v Jethro Tull nahradil odcházejícího Clive Bunkera.\n\nBarlow opustil Jethro Tull v roce 1980, kdy po dokončení turné Stormwatch odešel dělat různé projekty, včetně práce s Robertem Plantem, Johnem Milesem a Jimmy Pagem. Začal též pracovat se svou vlastní skupinou nazvanou Storm.\n\nHrál na albu Yngwie Malmsteena, \"Rising Force\".\n\ns umělci a skupinami:\n\n\n\n\n\n\n\n"}
{"id": "188771", "url": "https://cs.wikipedia.org/wiki?curid=188771", "title": "Jan Hon", "text": "Jan Hon\n\nJUDr. Jan Hon (18. srpna 1897 Vyškov – 8. dubna 1942 Osvětim) byl český politik, starosta města Vyškova, sokol, ochotník a dramaturg vyškovského divadla Haná, advokát, člen výboru ČOS.\n\nNarodil se v roce 1897 jako druhorozený syn Aloise Hona soukeníka a jeho manželky Leopoldiny Schindlerové z Vyškova. Po absolvování vyškovského gymnázia odešel na Právnickou fakultu Univerzity Karlovy v Praze. V roce 1926 si pak otevřel advokátní kancelář. Politické zkušenosti získal již jako student ve Vyškově kde vedl Akademický klub a Mladou generaci české státoprávní demokracie.\n\nV roce 1935 se stal nejprve prvním náměstkem starosty za Českou stranu národně socialistickou a v témže roce byl zvolen starostou města. Jako starosta inicioval výstavbu kasáren pro vojenskou posádku a brigádní velitelství a letiště. Čímž se malé městečko Vyškov výrazně zviditelnilo.\n\n8. října 1941 byl zatčen a 8. dubna 1942 zahynul v koncentračním táboře v Osvětimi. Dne 28. října 1946 mu byla ve vyškovské radnici odhalena pamětní deska.\n\nKomunitní nadace pro vědění, umění a civilizaci \"Tři brány\" ve Vyškově vyhlašuje od roku 2005 Cenu Jana Hona, která je udělována mladým lidem od 15 do 25 let za mimořádné úspěchy ve studiu, umění či vědě, za výjimečnou řemeslnou dovednost či za prokázanou osobní statečnost a obětavost ve prospěch jiných.\n\n"}
{"id": "188775", "url": "https://cs.wikipedia.org/wiki?curid=188775", "title": "Jack Russell teriér", "text": "Jack Russell teriér\n\nJack Russell teriér, zkratkovitě i JRT (anglicky: \"Jack Russell Terrier\"), je psí plemeno původem z Anglie. Standard plemene rozeznává tři varianty: krátkosrstou, lámanou a drsnosrstou. Všechny tyto varianty odlišuje jen typ chlupu. Jedná se o temperamentního, svéhlavého a inteligentního psa, který je velmi populární po celém světě. Typický je i jeho přátelský vztah k lidem a především dětem. Často bývá využíván pro pracovní a lovecké účely, například vyhánění lišek z nor či lov drobnější zvěře; převažuje ale chov psa jako společníka. Průměrně se dožívá až 15 let.\n\nV 18. a 19. století byli pro lov hojně využíváni foxteriéři, u kterých se ale začínal prosazovat chov psa jako společníka. Anglický farář John Russell tomu chtěl zabránit a rozhodl se vytvořit nového lovecky upotřebitelného psa. Dal vzniknout hned dvěma typům: dlouhonohým a krátkonohým psům. Právě ti s dlouhýma nohama se prosadili mezi myslivci, zatímco krátkonozí teriéři se prodávali především nemyslivcům do stájí, jako hubič škůdců.\n\nPravděpodobným předkem současných Jack Russell teriérů byl, dnes již neexistující, anglický bílý teriér. Jako první „Jack Russell teriér“ bývá označována celobílá fenka Trump, kterou vlastnil právě pastor John „Jack“ Russell. Roku 1863 jednoho ze svých teriérů poprvé vystavil a další následovali i roku 1869. Po tomto roce ale s výstavami přestal a přál si, aby se jeho teriéři nestali oficiálním plemenem. Russellovi psi se ale dostávali k dalším chovatelům a v chovu se pokračovalo. Nakonec se plemeno rozdělilo na dvě varianty rozdílné velikosti: parson russelly a jack russely. Tehdejší chovatelé se snažili především o zachování dobré povahy a možnosti loveckého upotřebení, nehledělo se příliš na vzhled a docházelo i ke křížení s úplně jinými jedinci.\n\nRoku 1894 Arthur Blake Heinemann, chovatel, který převzal chov po Russellovi, vytvořil první standard plemene, avšak šlo spíše o neoficiální dokument. Další vznikl i v roce 1985 v Německu.\n\nS druhou světovou válkou zájem o lovecké psy silně poklesl, stejně tak poklesly i populace Jack Russell teriérů, kteří začali být chováni především jako společníci. Tito psi byli navíc kříženi s menšími plemeny teriérů, velškorgi a čivavami. Plemeno ale válku přežilo v relativně dobrých počtech a roku 1976 byl založen americký chovatelský klub \"Jack Russell Terrier Club of America\". Rok předtím, roku 1975, vznikl i \"Jack Russell Club of Great Britain\".\n\nNa konci roku 2000 byla podána žádost o uznání Jack Russell teriéra Mezinárodní kynologickou federací (FCI). Parson Russel byl sice FCI uznán již roku 1990, ale Jack Russell stále čekal. V roce 2001 byl zveřejněn oficiální standard a 31. srpna 2001 byl Jack Russell teriér mezinárodně uznaným plemenem. V Česku toto plemeno zastřešuje Klub chovatelů teriérů, založený 1924.\n\nJack Russell teriéři dali vzniknout i jiným psím plemenům, jako je brazilský teriér, krysí teriér, miniaturní verze foxteriéra nebo třeba japonský teriér.\n\nJack Russell teriér je malý, dobře osvalený a pružný teriér pracovního typu s delšími proporcemi. Ideální kohoutková výška uváděná ve standardu Českomoravské kynologické unie (ČMKU) činí 25 až 30 cm. Při takové výšce se hmotnost dospělého jedince pohybuje mezi 5 až 6 kg. Jack Russell teriér se dle typu osrstění dělí na tři varianty: hladkou, lámanou a hrubou. Ve zbarvení u těchto psů převažuje bílý podklad, který pokrývá většinu těla, a dále jsou tu tříslové znaky nebo černé znaky po celém těle.\n\nHlava plochá, středně široká, s dobře vyjádřeným stopem. Uši malé, polovztyčené. Oči jsou malé, mandlovitého tvaru, s tmavou duhovkou a dobře umístěné v lebce, nesmí vystupovat. Okolí očí je černě pigmentované. Pysky u Jack Russell teriérů jsou přiléhající, suché a tmavě pigmentované. Silné zuby by měly mít pravidelný nůžkový skus. Krk silný, bez laloku nebo límce. Harmonicky se napojuje na hřbet, který je rovný, přiměřeně široký ke zbytku těla. Hrudník hluboký, žebra dobře klenutá. Běžně jsou nohy rovné, u některých jedinců se ale může vyskytnou špatné úhlení zadních končetin, který se v době šlechtění plemene preferovalo. Na ně navazují kulaté tlapky, s pevnými polštářky a dobře klenutými prsty. Ocas v klidu visí volně, v pozoru vztyčený. Na rozdíl od uší je možné jej kupírovat.\n\nJako vylučující chyba je brána agresivita nebo naopak přílišná bázlivost. Dále také jakékoliv velké odchylky od standardu. Pro uchovnění nesmí mít Jack Russell teriér horší posouzení než \"velmi dobrý\" (tedy musí být posouzen jako \"velmi dobrý\" nebo \"výborný\"), mohou mu chybět maximálně dva zuby (přičemž ale v případě krytí musí být druhý pes/fena plnochrupý).\n\nBlízký příbuzný Jack Russell teriéra je Parson Russell teriér, též vyšlechtěný Johnem Russellem, který je ale větší a také těžší. Jsou u nich navíc běžné i světlé znaky na bílém podkladu, které se u JRT nevyskytují.\n\nJack Russell teriér je ve světě velmi populární; v roce 2009 se například v Itálii jednalo o 9. nejregistrovanější plemeno. Jack Russell teriér je živý, veselý a energický pes s dobrým vztahem k dětem. Jack Russell teriér je rád v centru pozornosti a je vhodné mu v otázce výcviku věnovat dostatek času, aby se naučil zvládat alespoň základní povely, jako je přivolání nebo odvolání na místo. Ke své rodině je JRT přítulný a milující, taktéž je přátelský k cizím lidem, u jedinců, kteří v mládí neprošli řádnou socializací ale nemusí být tenhle povahový rys viditelný. Právě socializace je důležitá i proto, aby se pes v dospělosti naučil vyrovnávat nejen s novými lidmi, ale též dopravními prostředky a různými zvířaty. Jack Russell teriéři jsou známí tím, že s oblibou hrabou v záhonech, ale i mimo ně. Toto přátelské plemeno se navíc hodí i pro začátečníky.\n\nJack Russell teriér má silné lovecké pudy, především co se hlodavců a lišek týče. Silný lovecký pud může být i problémem při vycházení s jinými domácími zvířaty (kočky, morčata…), avšak pokud je s nimi pes seznámen v nízkém věku a včas se naučí je respektovat, nemusí být v soužití problém. Sklony k pronásledování předmětů i zvířat mohou potěšit myslivce, jelikož tento pes se hodí pro norařskou práci, podobně jako jezevčíci nebo jiná krátkonohá plemena. Dá se využívat jako jednotlivec i ve skupině více psů. Norováním pes zároveň vybije hodně energie. Zároveň pokud je pes cvičen pro myslivost, pravděpodobně nebude s domácími zvířaty vycházet.\n\nHodí se i do rodin s malými dětmi, kde mu ale musí být poskytnut dostatek pohybu a vyžití obecně. Vhodný majitel tohoto psa by měl mít dostatek času, ale také financí a energie, aby si mohl pořídit Jack Russella, který je náročný nejen na pohyb, ale též na různé jiné aktivity a na majitelovu peněženku má nemalý nárok.\n\nNa péči není Jack Russell nijak výjimečně náročný. Potřebuje dostatek pohybu, vhodné je, krom procházek, i běhání u kola, agility, dogfrisbee nebo norování…\n\nJack Russell teriér je běžně chován v bytě nebo uvnitř domu s přístupem ven. Mimo období velkých mrazů ale může žít i celoročně venku, pokud má tedy k dispozici místo, kam se za nepřízně počasí schovat. Každopádně, během velkých mrazů malé tělo Jack Russell teriéra rychle prochladne a je tedy vhodné mu zařídit „sezónní“ pobyt na teplejším místě.\n\nV jednom vrhu štěňat se mohou narodit jako hrubosrstí, tak hladkosrstí jedinci, záleží na genech. Rozpoznat typ srsti je možné až v několika týdnech, přesto je možné, že bude hladkosrstý jedinec mít na obličeji nebo v tříslech pár delších hrubých chlupů, které se pro výstavy zastřihují na délku zbytku srsti. Srst je prakticky nenáročná, avšak je nutné podotknout, že JRT línají téměř celoročně, proto se určitě nejedná o psa vhodného pro alergiky. Hladkosrsté jedince a psy s lámanou srstí je vhodné kartáčovat párkrát do týdne, hrubosrstí se trimují nejméně 2x ročně. Mimo srst je vhodné kontrolovat i drápky, které může v případě potřeby zastřihnout i veterinář, a uši. Uši je vhodné kontrolovat hlavně u hrubosrsté varianty, kde se může stát, že hrubé chlupy budou zasahovat do zvukovodů; takové je nutné vytrhat a uši vyčistit.\n\n"}
{"id": "188780", "url": "https://cs.wikipedia.org/wiki?curid=188780", "title": "Gorgán (řeka)", "text": "Gorgán (řeka)\n\nGorgán (\"Rúdcháne-je Gorgán\") je řeka v severním Íránu (provincie Golestán). Je dlouhá 251 km.\n\nPramení na západních výběžcích Turkmenskochorasanských hor. Protéká Gorgánskou rovinou a ústí do Kaspického moře.\n\nZvýšený vodní stav má v zimě a na jaře a nižší naopak po zbývající část roku.\n\nVoda z řeky se využívá na zavlažování. V části poblíž ústí je rozvinutý rybolov.\n"}
{"id": "188781", "url": "https://cs.wikipedia.org/wiki?curid=188781", "title": "Streetball", "text": "Streetball\n\nStreetball je městská forma basketbalu, která se dnes hraje na hřištích a tělocvičnách po celém světě. Obvykle je použita jedna strana hřiště, ale jinak jsou pravidla hry velmi podobná těm z profesionálního basketbalu. Počet hráčů v jedné hře se může pohybovat od jednoho útočníka na jednoho obránce (známé také jako one on one neboli mano a mano) až k dvěma týmům po pěti hráčích v každém z nich.\n\nStreetball je velmi populární hra na celém světě a některá města v USA organizují streetballové programy, jako půlnoční basketbal, který má za úkol pomáhat mladým lidem vyhýbat se problémům spojených s kriminalitou a drogami. Mnoho měst dokonce pořádá svoje vlastní celovíkendové streetballové turnaje. Hoop It Up a Houston Rockets Blacktop Battle jsou jedny z nejpopulárnějších. V nedávných letech streetball zaznamenal vzestup zájmu médií, částečně díky televizním exhibicím jako například Streetball a City Slam na sportovním kanálu ESPN a také cestovním exhibicím jako jsou AND1 Mixtape Tour, Ball4Real nebo Streetball Extreme.\nV roce 2016 se Streetball dostane na LOH.\n\nHeslo „z ulice na olympiádu“ si zvolila světová basketbalová federace FIBA jako průvodní, při vytváření koncepce nové disciplíny basketbalu. Heslo vyjadřuje realitu ve chvíli, kdy FIBA do basketbalu 3x3 vstoupila, ale zároveň sen, který by měl být na konci dlouhé cesty při budování struktury a prestiže nové disciplíny. Do této doby byl basketbal 3x3 spojován především se streetballem a „kulturou ulice“. Záměrem je sjednotit streetballové hnutí a dát mu jednotná pravidla při zachování jeho volnosti. Pro rozvoj této basketbalové disciplíny také FIBA vytvořila celosvětovou IT platformu, která umožňuje výměnu informací mezi hráči a pořadateli kdekoliv na zeměkouli.\n\nFIBA si dala za cíl vytvořit z tohoto velmi populárního sportu, kterým si řada basketbalistů vyplňuje „hluché“ letní období mezi sezonami, olympijskou disciplínu. K tomu je ale potřeba podniknout celou řádku důležitých kroků. FIBA především musela stanovit jasná pravidla. Oproti streetballu bude na hřišti přítomný také rozhodčí. Je nutné vytvořit strukturu soutěží, ze kterých by vycházela nominace do národních týmů. Jedním slovem se dá říci, že je nutné celé hnutí 3x3 strukturalizovat. Česká basketbalová federace se k tomuto projektu připojila, vyhlásila celostátní soutěž ČBF 3x3 Tour a podporuje veškeré aktivity v této oblasti.\n\nJe proto vytvořen koncept soutěží, které by se měly stát novými pilíři disciplíny 3x3. Stejně jako u klasického basketbalu, je možné i zde rozdělit soutěže na klubové a reprezentační. Nejvyšší metou pro týmy, které mohou být složeny z hráčů více národností, budou turnaje tzv. World Tour. Na každém kontinentu by měl být pořádán vždy minimálně jeden turnaj této série, přičemž pro Evropu a Ameriku jsou v plánu turnaje tři, resp. dva. Účastnit se World Tour však nebude moci kdokoliv. Každá země bude mít určenou kvótu pro počet účastníků. Ti vzejdou z domácích turnajů 3x3. Podmínkou FIBA je, aby se v zemi konaly alespoň tři turnaje během sezony. World Tour se bude moci zúčastnit hráč, který hrál alespoň na jednom národním turnaji. Investovaný čas a námaha se však vyplatí. Z každého šestnáctičlenného turnaje World Tour totiž postoupí předem určený počet týmů na finálový turnaj, který se bude hrát přímo v centru Miami.\nZde budou zapojeny přímo národní basketbalové federace, do jejichž kompetencí by měla disciplína 3x3 spadat. Právě ony budou odpovědny za vytvoření koncepce národních turnajů, ze kterých vzejdou účastníci World Tour. S tím je také spojena nutnost zavést registrační systém pro hráče 3x3. Ti pak budou moci sledovat svoji úspěšnost v individuálním žebříčku, který bude vytvářet FIBA na základě bodů přidělených podle umístění v turnaji. Národní federace budou také určovat kritéria nominace do národních týmů.\nNárodní týmy budou zpočátku své úsilí upínat především k mistrovství světa. To zamýšlí FIBA pořádat pro seniory, ale i pro kategorii hráčů a hráček do 18 let. Junioři už koneckonců mají se světovým šampionátem zkušenosti z konce léta 2011, kdy se historicky první MS 3x3 uskutečnilo v italském městě Rimini. Díky pozitivním ohlasům aktérů šampionátu se dá hovořit o úspěšně zvládnuté premiéře. Celý koncept 3x3 však směřuje k ještě vyšší metě. Tou je účast hráčů 3x3 na olympijských hrách. Nejoptimističtější názory skloňují už dokonce Rio de Janeiro 2016 – ukázkový olympijský sport.\nK dosažení špičkových výkonů je třeba špičkové vybavení. 3x3 je od začátku projektu zamýšleno jako čistě outdoorový sport. Největším nepřítelem všech pořadatelů a basketbalistů 3x3 tak je počasí. FIBA proto pracuje s externími dodavateli na vývoji povrchu, který by zajistil hráčům bezpečné podmínky i v případě deštivého počasí. Zároveň by měl být povrch co nejvíce mobilní, aby mohl být snadno složen a převezen na jiné místo. Proto bude tvořen čtvercovými deskami, které do sebe vzájemně zapadají.\n\nBasketball 3x3 je velice rychlou a agresivní disciplínou, ve které převažují akce 1 na 1, což je pro diváky nadmíru atraktivní. Zkrátka však nepřijdou ani střelci. K vysoké dynamičnosti předurčují hru už její pravidla. Dvanáctisekundový limit na střelbu neponechává hráčům příliš prostoru na rozehrání složitých kombinací či dokonce na zdržování hry. Dosažený koš má hodnotu jednoho bodu, střelba zpoza „trojkového“ oblouku je oceněna dvěma body. Hra končí ve chvíli, kdy jeden z týmů dosáhne 21 bodů, pokud dříve nevyprší čas určený na jeden zápas (1× 10 minut). Oficiální pravidla FIBA 2012, přeložená pro Českou republiku, jsou k dispozici na webových stránkách České basketbalové federace.\n\nZákladní principy a pravidla streetballu, vycházejí z pravidel basketbalu. Oficiální pravidla (FIBA) včetně změn jsou ke stažení zde. Pod mými všeobecnými pravidly naleznete ještě pravidla stále populárnějšího formátu 3x3 Basketball, podle kterých se hraje na stále více streetballových turnajů.\n\n1. Hřiště a míč:\nOficiální hřiště je 15 m široké a 11 m dlouhé.\nPro ženy i muže a všechny věkové kategorie se používá míč velikosti 6“.\n\n2. Soupiska družstva:\nNa soupisce družstva musí vedoucí družstva a čtyři hráči (tři na hřišti a jeden náhradník).\n\n3. Rozhodčí:\nJeden nebo dva rozhodčí na hřišti. Dva pomocní rozhodčí u stolku, zapisovatel a časoměřič.\n\n4. Oddechový čas:\nJeden na utkání pro každé družstvo v délce 30 sekund.\n\n5. První držení míče:\nPo vyhraném losování mincí si družstvo vybere první držení míče na začátku utkání nebo prodloužení.\n\n6. Dosažené body:\nKoš uvnitř oblouku se počítá za jeden bod. Koš z pole vně oblouku, se počítá za dva body.\n\n7. Hrací doba a limit skóre:\nHraje se 1x10 minut čistého času nebo dosažení 21 bodů. Pokud se utkání hraje na hrubý čas, jsou limity 10 minut nebo10 bodů, 15 minut nebo 15 bodů, 21 minut nebo 21 bodů.\n\n8. Prodloužení:\nVyhraje družstvo, které první dosáhne dvou bodů.\n\n9. Čas na střelbu:\nDružstvo má limit 12 sekund. Pokud se neměří čas, rozhodčí odpočítává posledních pět sekund.\n\n10. Trestné hody:\nJeden (1) trestný hod, faul při střelbě uvnitř oblouku, dva (2) trestné hody, faul při střelbě za obloukem. Jeden (1) trestný hod po faulu při úspěšném koši ze hry.\n\n11. Limity chyb družstva a hráčů:\nDružstvo má limit 6 chyb, další 7., 8., 9. se trestá dvěma trestnými hody. Desátá (10) a každá další chyba hráče na hřišti se trestá jako technická chyba (dva trestné hody a míč za obloukem). U hráče se neevidují jeho chyby (kromě nesportovních). Hráč je ale po dvou (2) nesportovních chybách v jednom utkání, diskvalifikován z utkání i z turnaje.\n\n12. Držení míče po úspěšném koši:\nDružstvo, které dostane koš, pokud získá držení míče v oblouku pod košem, nesmí v něm být bráněno.\n\n13. Držení míče a možnost dát koš:\n\n14. Střídání:\n\n15. Poznámky:\n15.1 Hráč je považován za obloukem stojí-li oběma nohama za obloukem.\n15.2 Oficiální pravidla FIBA platí pro všechny situace, které nejsou výše uvedeny.\n15.3 Nasazení družstev, vyloučení a protesty jsou podrobně popsány v plné verzi pravidel.\n\nHlavní zásada\nOficiální pravidla basketbalu FIBA jsou platná pro všechny herní situace, které nejsou specifikovány zde, v těchto pravidlech basketbalu 3x3.\n\nPravidlo 1. – Hřiště a míč\n\n1.1 Hraje se na hřišti pro basketbal 3x3 s jedním (1) košem.\n\n1.2 Hraje se na hřišti pro basketbal 3x3. Hřiště je 15 m široké a 11 m dlouhé. Na ploše musí být vymezené území, čára trestného hodu (5,80 m), dvoubodová čára (6,75 m) a půlkruh proti prorážení pod košem. Ke hře mohou být použita polovina tradičního basketbalového hřiště.\n\n1.3 Pro ženy i muže a všechny věkové kategorie se používá míč velikosti 6“.\n\nPoznámka: Na regionální úrovni lze hrát basketbal 3x3 kdekoliv. Vyznačení hřiště pak musí být přizpůsobeno místním podmínkám\n\nPravidlo 2. – Družstva\n\n2.1 Každé družstvo se skládá ze čtyř (4) hráčů. Tři (3) hráči na hřišti a jeden (1) náhradník.\n\nPravidlo 3. – Rozhodčí\n\n3.1 Rozhodčími utkání jsou jeden (1) nebo dva (2) rozhodčí na hřišti a dva (2) rozhodčí u stolku, zapisovatel a časoměřič.\n\nPravidlo 4. – Začátek utkání\n\n4.1 Obě družstva se před zahájením utkání rozcvičují společně.\n\n4.2 Losování mincí určí, které družstvo má výhodu výběru první držení míče. Družstvo si může vybrat první držení míče na začátku utkání, nebo první držení míče na začátku případného prodloužení.\n\n4.3 Utkání musí začít se třemi (3) hráči na hřišti.\n\nPoznámka: Články těchto pravidel 4.3 a 6.4 platí pro oficiální soutěže 3x3 FIBA:\n\nPravidlo 5. – Body\n\n5.1 Koš dosažený z pole uvnitř oblouku (6,75 m), se počítá za jeden (1) bod.\n\n5.2 Koš dosažený z pole vně oblouku (6,75 m), se počítá za dva (2) body.\n\n5.3 Koš dosažený z úspěšného trestného hodu, se počítá za jeden (1) bod.\n\nPravidlo 6. – Hrací doba / Vítěz utkání\n\n6.1 Základní hrací doba je následující:\nJedno (1) hrací období deset (10) minut. Hodiny hry budou zastaveny, když je míč mrtvý a během provádění trestných hodů. Hodiny hry budou spuštěny po dokončení výměny míče (jakmile je ukončena výměna míče za obloukem a útočící družstvo má míč v držení).\n6.2 Nicméně první družstvo, které dosáhne 21 bodů, nebo více, vyhrává utkání, pokud se to stane ještě před koncem základní hrací doby. Toto pravidlo platí jen pro základní hrací dobu (neplatí pro případné prodloužení).\n\n6.3 Pokud není utkání rozhodnuto na konci základní hrací doby, hraje se prodloužení. Přestávka před prodloužením je jedna (1) minuta. Družstvo, které první dosáhne v prodloužení dvou (2) bodů, vyhrává utkání.\n\n6.4 Družstvo prohrává utkání zrušením, když není připraveno ke hře ve stanoveném čase zahájení utkání, nemá připravené tři (3) hráče na hřišti. V tomto případě je výsledek utkání zapsán jako W – 0 nebo 0 – W (W znamená vítěz utkání).\n\n6.5 Družstvo, které prohrálo zrušením utkání, bude diskvalifikováno ze soutěže.\n\nPoznámka: Pokud nejsou k dispozici hodiny hry na měření čistého času, stanoví hrubou hrací dobu pořadatel. FIBA doporučuje stanovit časový limit a limit bodů v souladu s dobou trvání utkání (10 minut/10 bodů, 15 minut/15 bodů, 21 minut/21 bodů).\n\nPravidlo 7. – Chyby / Trestné hody\n7.1 Družstvo je v situaci trestu za chyby, dopustí-li se sedmé (7) chyby. Jakmile družstvo dosáhne desáté (10) chyby družstva, bude každá chyba družstva trestána jako technická chyba. Hráč není vyloučen z utkání za jeho chyby, ale při jeho dvou nesportovních chybách v jednom utkání je diskvalifikován dle článku 15.\n\n7.2 Za chybu na hráče při hodu na koš z pole uvnitř oblouku (6,75 m), bude házejícímu hráči přiznán jeden (1) trestný hod. Za chybu na hráče při hodu na koš z pole vně oblouku (6,75 m), budou házejícímu hráči přiznány dva (2) trestné hody.\n\n7.3 Za chybu na hráče při úspěšném hodu na koš, bude házejícímu hráči přiznán jeden (1) další trestný hod.\n\n7.4 Za chyby v situaci trestu družstva, technické chyby, nesportovní chyby musí být uděleny vždy dva trestné hody.\n\n7.5 Družstvo mající míč v držení při nesportovní chybě, nebo technické chybě, bude pokračovat výměnou míče za obloukem.\n\nPravidlo 8. – Jak se hraje s míčem\n\n8.1 Po každém koši ze hry nebo po posledním úspěšném trestném hodu (bývalý článek 7.5):\n- Hráč družstva, které obdrželo koš, bude po koši pokračovat plynule driblinkem nebo přihrávkou z místa pod košem (ne ze zámezí za koncovou čarou) za oblouk (6,75 m).\n- V této situaci není bránící družstvo oprávněno hrát míčem v půlkruhu proti prorážení pod košem.\n\n8.2 Po každé neúspěšné střelbě z pole nebo po posledním neúspěšném trestném hodu (bývalý článek 7.5):\n- Pokud míč doskočí útočící družstvo, může se znovu pokusit o dosažení koše, bez návratu za oblouk (6,75 m).\n- Pokud doskočí nebo získá míč bránící družstvo, musí vrátit míč driblinkem nebo přihrávkou za oblouk (6,75 m).\n\n8.3 Držení míče družstva, začíná po každém mrtvém míči, výměnou míče za vrcholem oblouku (6,75), (mezi bránícím a útočícím družstvem).\n\n8.4 Hráč je považován za hráče za obloukem, když žádná jeho noha není uvnitř oblouku, ani se nedotýká čáry oblouku. Nesmí vykročit za oblouk jen jednou nohou.\n\n8.5 V případě situace rozskoku, je míč přiznán bránícímu družstvu.\n\nPravidlo 9. – Zdržování\n\n9.1 Zdržování nebo málo aktivní hra pro dosažení koše je přestupek proti pravidlům.\n\n9.2 Pokud se měří čas hodinami pro střelbu, musí družstvo vystřelit do dvanácti (12) sekund. Hodiny pro střelbu budou spuštěny, jakmile je míč v držení hráče útočícího družstva (po výměně míče s obráncem nebo po úspěšné střelbě na koš).\n\nPoznámka: Pokud není hřiště vybaveno hodinami pro střelbu (měření 12 sekund) a družstvo se nesnaží aktivně vystřelit na koš, varuje jej rozhodčí počítáním posledních pěti (5) sekund.\n\nPravidlo 10. – Střídání\n\n10.1 Střídání je povoleno kterémukoliv družstvu, když je míč mrtvý, ale před získání kontroly míče. Náhradník může vstoupit do hřiště poté, co střídající hráč vystoupí hřiště a dotkne se náhradníka. Střídání může být provedeno pouze za koncovou čarou, naproti koše a střídání nevyžaduje žádnou akci rozhodčích na hřišti ani pomocných rozhodčích u stolku.\n\nPravidlo 11. – Oddechové časy\n\n11.1 Každé družstvo má nárok na jeden (1) oddechový čas v délce třiceti (30) sekund. Hráč může zažádat o oddechový čas, když je míč mrtvý.\n\nPravidlo 12. – Postup při protestu\n\n12.1 V případě, kdy se družstvo domnívá, že jeho zájmy byly nepříznivě ovlivněny rozhodnutím rozhodčího, nebo jakoukoliv událostí v průběhu hry, musí postupovat následujícím způsobem:\n\n12.2.1 Kapitán družstva ihned po ukončení utkání podepíše zápis o utkání, před podpisem rozhodčího.\n\n12.2.2 Družstvo do 30 minut předloží písemné zdůvodnění s vratnou kaucí 200 USD (150,- €, 5000,- Kč). Jestli-že bude protest uznán, kauce bude vrácena.\n12.2.3 Videozáznamy mohou být pro rozhodnutí použity pouze v případě, když se jedná o rozhodnutí, zda míč byl vystřelen před koncem hrací doby, nebo zda dosažený koš se počítá za jeden nebo dva body.\n\nPravidlo 13. – Pořadí družstev\n\n13.1 Jak ve skupinách, tak také v celkovém pořadí soutěže (tabulkách) platí následující pravidla stanovení pořadí družstev. Jestliže družstva mají stejné výsledky po prvním kroku, následuje rozhodování ve druhém, případně třetím kroku:\n\n13.1.1 Více vítězných utkání (nebo lepší poměr v případě nestejného počtu utkání).\n\n13.1.2 Výsledek vzájemného utkání (platí pouze ve skupinách, v úvahu se bere pouze poměr výhry prohry).\n\n13.1.3 Vyšší počet nastřílených bodů (bez ohledu na výhru nebo prohru).\n\n13.2 Pokud není rozhodnuto ani po třech krocích, rozhodne o pořadí družstev vyšší nasazení družstva do soutěže.\n\nPravidlo 14. – Nasazování družstev do soutěže\n\n14.1 Družstva jsou nasazovány do soutěže s ohledem na body hráčů v rankingu (součet bodů tří (3) nejlepších hráčů před soutěží). V případě, že bude součet bodů stejný, stanoví se nasazení do soutěže náhodně.\n\nPravidlo 15. – Diskvalifikace\n\n15.1 Hráč, který se dopustí v utkání dvou nesportovních chyb, bude rozhodčími diskvalifikován z utkání a pořadatelem ze soutěže. Nezávisle na tom bude diskvalifikován pořadatelem hráč (i), pro akty násilí, verbální či fyzické agrese, manipulování s výsledky, porušení antidopingových pravidel FIBA (Svazek 4. - Vnitřní předpisy FIBA) nebo jiného porušení Etického kodexu FIBA (Svazek 1., Kapitola II. – Vnitřní předpisy FIBA).\n\n15.2 Pořadatel může diskvalifikovat družstvo ze soutěže, s ohledem na chování ostatních členů družstva (i v případě jejich nečinnosti) k výše uvedenému chování.\n\n15.3 FIBA i pořadatel soutěže může ukládat další disciplinární tresty podle rozpisu soutěže a podmínek 3x3planet.com. Předpisy FIBA ani ČBF nemohou měnit ustanovení toho článku 15.\n\nVe streetballe (známém také jako „pickup“ nebo „street“) je konečný počet bodů stanoven jedním z týmů. Trestné hody nejsou běžnou praxí a fauly jsou hlášeny faulovaným hráčem. Fauly hlášené obráncem zpravidla nejsou brány v potaz pokud nejsou vyložené. Pojem streetball se může vztahovat také na specifický styl hry, který se zaměřuje více na individuální talent hráčů. Některé styly se mohou vymykat tradičním pravidlům; chvástání a dobírání si soupeře je běžnou součástí a někteří hráči se vyžívají v přehnaném driblingu, který by byl s největší pravděpodobností v profesionálních ligách basketbalu posouzen jako porušení pravidel. Přesto je tento styl velmi populární a některé zápasy jsou vysílány na sportovní\ntelevizní stanici ESPN.\n\nJedno z nejslavnějších míst streetballové hry je Rucker Park v New Yorku. Kareem Abdul-Jabbar, Wilt Chamberlain, Julius \"Dr. J\" Erving, Nate \"Tiny\" Archibald a Connie Hawkins jsou jen někteří z hvězd NBA, kteří se stali legendami na tomto hřišti.\n\nVe hře na půl hřiště se v některých regionech používá pravidlo „make-it-také-it“ (zvané také jako „buckets“ nebo „winners-out“), kde skórující tým znovu získává míč. Protože trestné hody nejsou běžné, dosažené koše mají hodnotu jednoho bodu. Jestliže má hřiště trojkovou čáru, pak dosažené\nkoše z této vzdálenosti mají hodnotu dvou bodů. Některá hřiště si drží zavedené basketbalové počítání bodů za dva z pole a za tři ze vzdálenosti větší než 6,25 metru.\n\n„Twenty-one“ je hra, která se může hrát s dvěma nebo více hráči. Každý hráč má své vlastní skóre a vítězem se stane ten, kdo dosáhne dvacet jedna bodů. Každý hráč hraje sám bez spoluhráčů a proti všem. Hru začíná jeden z hráčů, který se stává pro tuto chvíli útočníkem a snaží se vhodit koš.\nVšichni ostatní se mu v tom snaží zabránit. Útočící hráč může střílet na koš v jakoukoli dobu a může míč doskočit a znovu střílet. Doskakující obránce musí před útokem míč nejprve vyčistit za trojkovou čárou. Hráč, který dá koš ze hry hází navíc trestné hody. Ve střelbě trestných hodů může pokračovat dokud skóruje. Ostatní hráči se snaží nepovedené pokusy doskočit a sami založit útok.. „Twenty-one“ je hrána téměř vždy na polovinu hřiště.\n\nNěkteré varianty zahrnují:\n\nThe One je variace vytvořená pro pět hráčů, poskytující možnost hry při nevýhodném počtu hráčů. Pochází ze Strawberry Creek Park v Berkley. „The One“ je podobné „Twenty One“, ale je zde více prostoru pro útok. Jeden hráč si zvolí, že bude hrát jako „The One“ a ostatní se rozdělí do párů. Je důležité poznamenat, že přestože někteří hráči jsou v týmech, tak každý má své vlastní skóre. Kdokoli dosáhne konečného počtu bodů (zpravidla 21) jako první je považován za vítěze. Hra začíná, když si The One nechá zkontrolovat míč jedním ze soupeřů za šestkovou čárou a poté může útočit. Jestliže je úspěšný, vrací se opět za čáru trestného hodu a po kontrole míče může opět zaútočit. Body dosažené hráčem „The One“ mají dvojnásobnou hodnotu. Jestliže hráč „The One“ není úspěšný, jeho míč může doskočit nebo jiným způsobem získat kterýkoli tým, vyčistit ho za trojkovou čárou a zahájit útok. V tu chvíli se hraje dva na tři. Jestliže tento tým skóruje, pak získávají oba hráči stejný počet bodů. Jestliže skóroval hráč, který je ve dvojici, pak se stává „The One“ pro další kolo a jeho místo nahrazuje dosavadní „The One“. Nový hráč „The One“ zkontroluje za šestkou míč a hra pokračuje jako předtím. Hra pokračuje v tomto smyslu do té doby než jeden hráč dosáhne konečného počtu bodů.\n\n\nHlavním organizátorem streetballových soutěží v České republice je Česká streetballová federace, která organizuje jednotlivé turnaje, Český pohár, Pražskou streetballovou ligu a mezinárodní turnaj Prague International Streetball Cup. Další turnaje a ligy vznikají za podpory některých basketbalových klubů a práci některých nadšených hráčů streetballu.\n\n\n\n"}
{"id": "188783", "url": "https://cs.wikipedia.org/wiki?curid=188783", "title": "Benny Andersson", "text": "Benny Andersson\n\nBenny Andersson, rodným jménem Göran Bror Benny Andersson (* 16. prosince 1946 Stockholm) je švédský hudební skladatel, producent, zpěvák, textař, hráč na klávesové nástroje a syntezátory, akordeon a příležitostně kytaru. Je stále členem již neaktivní skupiny ABBA.\n\nBenny Andersson se poprvé oženil v r. 1963 s Christina Grönvall, s níž měl dvě děti - Peter Grönwall (*1963) a Heléne Odedal (1965). Rozešli se v r. 1968. V letech 1978 - 1981 byl ženatý s Anni-Frid Lyngstad. V r. 1981 si vzal Monu Nörklit. Mají syna Ludviga Anderssona (*1982). Manželé žijí ve Villa Lido på Djurgården ve Švédsku. Oba synové jsou hudebníci. Peter je mj. zakladatelem skupiny One More Time (a ženatý s Nanne Grönwall, zpěvačkou skupiny) .\n\nBenny od dětství hrál na akordeon.\nV roce 1964 se přidal ke skupině Hep Star, kterou opustil v roce 1969. Poté s Björnem Ulvaeusem založili hudební skupinu ABBA (1972–1982), která je považována za jednu z nejúspěšnějších hudebních skupin všech dob. Skupinu tvořili čtyři členové, Benny Andersson (zpěv, klávesy), Björn Ulvaeus (zpěv, kytara), Agnetha Fältskog (zpěv) a Anni-Frid Lyngstad (zpěv).\n\nBenny získal v letech 1984 - 2012 celkem 24 různých hudebních cen (např. 6x Grammy).\n\nV letech 1977 - 2015 se podílel na celkem 9 filmech. Významně se podílel na natáčení filmu \"Mamma Mia!\", který vznikl na motiv stejnojmenného muzikálu, který společně se svým přítelem a kolegou Björnem Ulvaeusem napsali v letech 1998–1999. Další jejich společný muzikál nese jméno Kristina från Duvemåla (\"Kristina z (vesnice) Duvemåla\") a hraje se ve švédštině a angličtině. Je napsán na motivy literárního díla \"Vystěhovalci\" švédského spisovatele Vilhelma Moberga a pojednává o velkém problému švédského národa spojeného s vystěhováním několika set tisíc Švédů do Ameriky v důsledku neúrody a bídy ve Švédsku v polovině 19. století. I před veškerou truchlivou atmosféru a smutný příběh má muzikál nádherné melodie a texty.\n\n"}
