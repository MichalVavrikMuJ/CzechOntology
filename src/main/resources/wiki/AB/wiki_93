{"id": "206640", "url": "https://cs.wikipedia.org/wiki?curid=206640", "title": "Nakadžima G8N", "text": "Nakadžima G8N\n\nNakadžima G8N Renzan (: 中島 G8N 連山, : \"Horské pásmo\") byl čtyřmotorový pozemní dálkový bombardovací středoplošník japonského císařského námořního letectva vzniklý ve druhé světové válce. \n\nPožadavky na tento stroj byly Generálním štábem letectva japonského námořnictva zadány na jaře roku 1942. Nový letoun měl dosahovat rychlosti 593 km/h s dostupem převyšujícím 8000 m, kam měl vystoupat během 20 min, a doletem 7410 km. Stroj měl navíc přežít útoky nepřátelské protiletadlové obrany díky pancéřování a obranné výzbroji.\n\nJiž před přijetím definitivních požadavků stály ve vývojových dílnách Nakadžimy dvě dřevěné makety v měřítku 1:1. Křídlo mělo laminární profil a dělené štěrbinové klapky, trup byl určen pro sedm až deset členů osádky.\n\nVe výrobních halách společnosti Nakadžima v Koizumi byly v období od října 1944 do 13. června 1945 dokončeny čtyři prototypy letounu označeného Nakadžima G8N1 Renzan.\n\nPrvní z nich vzlétl 23. října 1944 kdy za jeho řízení usedl zkušební pilot Haruo Suemaca. V lednu roku následujícího byla objednána sériová výroba. Pohon zajišťovaly dvouhvězdicové osmnáctiválce Nakadžima NK9K-L Homare 24, jejichž výkon byl ve vyšších letových hladinách posílen turbokompresory Hitači 92. Letové testy probíhaly na letišti Misawa v severní části ostrova Honšú, mimo dosah náletů B-29. \nAmeričané letounu přidělili kódové jméno Rita, v japonském námořnictvu byl letoun označován jako pozemní útočný letoun typ 18 (一八試陸上攻撃機). \n\nV prosinci 1944 byl do zkoušek zařazen v pořadí druhý vyrobený prototyp, který se od svého předchůdce lišil velkými vstupy sání vzduchu do turbokompresoru na spodní části krytu motorů. Od třetího prototypu bylo prosklení přídě rozšířeno okénky zlepšujícími výhled.\n\nLetoun měl tři kanónové věže nad trupem, pod trupem a na zádi, přičemž v každé z nich byly instalovány dva kanóny typ 99 ráže 20 mm. Dále měl tři kulometná střeliště na přídi a na obou bocích, která byla vyzbrojena kulomety typu 2 ráže 13 mm.\n\nPředpokládaná produkce měla dosáhnout počtu šestnácti prototypů dodaných spolu s dalšími dvaatřiceti předsériovými stroji do září 1945. 13. června 1945 však padlo rozhodnutí ve výrobě G8N1 nepokračovat, přestože ve výrobních halách stály čtyři rozpracované Renzany.\n\nČtvrtý funkční prototyp testovali po válce Američané, kteří zjistili, že tento stroj je sice lepší, než jejich bombardér B-17, ovšem kvalit létající superpevnosti B-29 nedosahuje. Po několika letech chátrání na okraji letecké základny Wright Patterson byl sešrotován.\n\nÚdaje dle\n\n\n"}
{"id": "206643", "url": "https://cs.wikipedia.org/wiki?curid=206643", "title": "Anvar as-Sádát", "text": "Anvar as-Sádát\n\nMuhammad Anvar as-Sádát či Anwar as-Sádát, , (25. prosince 1918 Mít Abú al-Kúm – 6. října 1981 Káhira) byl třetí egyptský prezident, který zastával svůj úřad od roku 1970 do roku 1981, kdy na něj byl spáchán atentát. Během jedenácti let své vlády se zasadil o výraznou změnu ekonomických a politických zásad svého předchůdce Gamála Násira.\n\nByl jedním z vedoucích členů skupiny tzv. Svobodných důstojníků, kteří v egyptské revoluci v roce 1952 svrhli vládu Farúka I., předposledního krále z dynastie Muhammada Alího. Jako prezident vedl Egypt v roce 1973 do Jomkipurské války, aby získal zpět území, které Egypt v roce 1967 během Šestidenní války s Izraelem ztratil. Po této válce se stal egyptským hrdinou a na nějaký čas i hrdinou arabského světa. Později se zabýval mírovými jednáními i Izraelem, z čehož vyústila egyptsko-izraelská mírová smlouva, za kterou v roce 1978 získal Nobelovu cenu míru. Navzdory uznání, kterého se mu dostávalo ve světě, se stal velmi nepopulárním mezi některými Araby, což mělo za následek pozastavení členství Egypta v Lize arabských států a nakonec i jeho zavraždění.\n\nNarodil se 25. prosince 1918 ve vesnici Mít Abú al-Kúm v egyptském guvernorátu Minúfija. Pocházel z chudé rodiny a byl jedním ze třinácti sourozenců. Jeho bratr Atef Sádát se později stal pilotem a byl zabit během Jomkipurské války v říjnu 1973. Jeho otec Anvar Muhammad El-Sádát byl Egypťan a jeho matka Sit Al-Berain se narodila v Egyptě súdánskému otci a egyptské matce. Dětství strávil u své babičky, která mu často vyprávěla příběhy, které byly plné odporu vůči britské okupaci. Během svého dětství vzhlížel ke čtyřem významným osobnostem. Jeho prvním hrdinou byl Zahran, egyptský farmář, který byl podle příběhu obviněn z vraždy britského vojáka, v důsledku čehož byl následně oběšen. Právě tyto a další podobné příběhy vybudovaly v Sádátovi vztah k vlastenectví, hodnotě, které se držel celý život.\n\nDruhou osobností, ke které vzhlížel, byl turecký vojevůdce Kemal Atatürk. Sádát na něm obdivoval jeho schopnost zbavit se cizí nadvlády a rovněž jeho sociální reformy. Dalším jeho vzorem byl Mahátma Gándhí a jeho filosofie aktivního, ale nenásilného odporu v boji proti bezpráví. Sádát byl rovněž fascinován Hitlerovou nacistickou armádou, která se za velmi krátkou dobu stala velkou hrozbou pro Velkou Británii.\nV roce 1938 dokončil svá studia na Královské vojenské akademii v Káhiře. Do armády vstoupil s hodností podporučíka a byl převelen do Súdánu, který byl v té době součástí Egyptského království. A právě zde se poprvé setkal s Gamálem Násirem a společně s několika dalšími nižšími důstojníky založili tajné hnutí Svobodných důstojníků, které si dalo za cíl osvobodit Egypt od britské nadvlády a královské korupce.\n\nBěhem 2. světové války byl vězněn Brity za jeho pokus o získání pomoci od Osy, s níž měl vyhnat britské síly z Egypta. Společně se svými kolegy z hnutí Svobodných důstojníků se Sádát účastnil vojenského převratu, který během egyptské revoluce v roce 1952 svrhl vládu krále Farúka I. Právě Sádát informoval pomocí rádia egyptský lid o průběhu revoluce.\n\n18. června 1953 byla vytvořena republika a jejím prvním prezidentem se stal Muhammad Nadžíb. Mnozí členové revoluční rady se stali ministry - například Násir se stal ministrem vnitra. Samotný Anvar Sádát nezískal žádný ministerský post. Nejprve působil jako redaktor v egyptském deníku, který informoval o činech a plánech rady revolučního velení. Po spojení Egypta a Sýrie, a vzniku Sjednocené arabské republiky (1958), byl Sádát jmenován předsedou parlamentu. Sjednocená arabská republika neměla dlouhého trvání a v roce 1961 se rozpadla. Sádát byl v roce 1964 opět zvolen předsedou, tentokrát egyptského parlamentu. V roce 1969 ho prezident Násir dosadil do funkce viceprezidenta, ve které setrval až do 28. září 1970, kdy Gamál Násir zemřel. Sádát se dle ústavy stal zastupujícím prezidentem a tuto pozici mohl vykonávat po dobu šedesáti dní, než bude zvolen nový prezident. 15. října byl Anvar Sádát vybrán jako nástupce Gamála Násira, když v referendu získal 90% hlasů.\n\nSádátovi nebylo v jeho začátcích předpovídáno dlouhé vládnutí. Široká veřejnost v něm viděla pouze loutku svého předchůdce Gamála Násira. A právě Násirovi stoupenci ve vládě viděli v Sádátovi někoho, s kým budou moci snadno manipulovat. Sádát však všechny překvapil sérií vychytralých politických kroků, kterými si nejen zajistil setrvání v úřadě, ale i potvrdil svoje postavení coby vůdce.\n\n15. května 1971 oznámil Sádát takzvanou Nápravnou revoluci, kterou chtěl očistit vládu, politické a bezpečnostní orgány od fanatického Násirismu. Sádát podporoval vznik islamistického hnutí, které bylo za vlády jeho předchůdce zakázáno. Ve víře, že islamisté budou společensky konzervativní, jim dal výměnou za politickou podporu značnou “kulturní a ideologickou autonomii”.\n\nV roce 1971, rok po ukončení Opotřebovací války, podpořil Sádát mírové návrhy Organizace spojených národů, která navrhovala uzavření míru mezi Egyptem a Izraelem s tím, že se hranice mezi účastníky konfliktu vrátí před červen 1967, kdy válka začala. Tato mírová iniciativa se však nezdařila, neboť Izrael ani Spojené státy americké tyto podmínky neakceptovaly.\n\n6. října 1973 zahájil Sádát společně se Sýrií Jomkipurskou válku, též známou jako ramadánová válka. Tento překvapivý útok byl veden proti Izraeli, který od Šestidenní války v roce 1967 zabíral území Sinajského poloostrova a syrské Golanské výšiny. Snahou této vojenské akce bylo získat tato území zpět. Počáteční fáze egyptské a syrské ofenzivy zaskočila nejen Izrael, ale i celý arabský svět. Nejvýraznějším úspěchem egyptské armády bylo rychlé překonání Bar Levovy linie, která měla tvořit nepřekonatelný obranný val chránící Sinajský poloostrov před případným útokem Egypta.\n\nPo prvotním šoku přešel Izrael podporovaný Spojenými státy do protiútoku. Po zajištění prostoru Golanských výšin zahájil ofenzivu na suezské frontě. Izrael sice nedokázal zničit arabské síly na východ od Suezu, ale zničil část jejich předmostí a dvě jeho tankové divize překročily průplav, odřízly předsunuté egyptské síly a ohrozily Káhiru (byť jejich poslední kroky již narušovaly příměří, ke kterému vyzývala rezoluce Rady bezpečnosti OSN č. 338 schválená 22. října). K zastavení konfliktu mělo dojít 22. října v 18:52. Vedení Egypta a Izraele s ukončením palby souhlasilo, avšak Sýrie toto rozhodnutí nepřijala. Boje následně pokračovaly. K definitivnímu ukončení konfliktu došlo 27. října.\n\nEgyptská vítězství z počátku války zvedla morálku v celém Egyptě a Sádát se stal na mnoho let národním hrdinou. Následná mírová jednání vedla k znovuotevření Suezského průplavu. Nová Sádátova mírová politika vedla k dalším smlouvám s Izraelem. 18. ledna 1974 a 4. září 1975 uzavřeli dohodu o stažení vojenských sil. 8. dubna 1976 navštívil Sádát poprvé Vatikán, kde pro své úsilí o mír s Izraelem získal podporu papeže Pavla VI. Rovněž ho při té příležitosti pozval na návštěvu do Káhiry.\n\n20. listopadu 1977 se Sádát stal prvním arabským vůdcem, který oficiálně navštívil Izrael, kde se setkal s izraelským premiérem Menachem Beginem. Sádát zde před poslanci hovořil o své vizi, jak dosáhnout úplného míru v arabsko-izraelském konfliktu.\n\nEgyptsko-izraelská mírová smlouva byla podepsána Anvarem Sádátem a izraelským premiérem Menachem Beginem 26. března 1979 v americkém Washingtonu. Podpisu této smlouvy předcházela řada jednání známých jako Dohody z Camp Davidu, kterých se kromě egyptské a izraelské strany účastnil i americký prezident Jimmy Carter. Za vytvoření dohody získali Sádát a Begin v roce 1978 Nobelovu cenu za mír.\n\nHlavním bodem smlouvy bylo vzájemné uznání obou zemí, ukončení válečného stavu, který existoval od války za nezávislost a stažení izraelských vojsk a civilistů ze Sinajského poloostrova, který Izrael zabral v roce 1967 během Šestidenní války. Smlouva rovněž zajišťovala volný průjezd izraelských lodí Suezským průplavem a přiznání statusu mezinárodních vod Tiranské úžině a Akabskému zálivu. Tato dohoda udělala z Egypta první arabskou zemi, která oficiálně uznala Izrael. Izrael se postupně stáhl ze Sinajského poloostrova a celá oblast byla navrácena 25. dubna 1982.\n\nSmlouva, která získala podporu mezi Egypťany, extrémně pobouřila celý arabský svět, zejména muslimy. Jeho předchůdce Gamál Násir vytvořil z Egypta ikonu arabského nacionalismu. Jeho ideologie tak byla po válce v roce 1973 odstavena na vedlejší kolej. Sádátovo podepsání mírové smlouvy mnoho ne-egyptských Arabů chápalo jako postavení egyptských zájmů před zájmy arabské, čímž se odklonil od Násirovy snahy o panarabismus a vize jednotného arabského státu. Mnozí Arabové rovněž považovali za zradu Sádátovu náklonnost ke Spojeným státům.\n\nV roce 1979 Liga arabských států vyloučila Egypt ze svých řad, a to právě z důvodu podepsání této mírové smlouvy. Následně přesunula své sídlo z Káhiry, kde se do té doby nacházelo, do Tunisu. Egypt se znovu stal členem Arabské ligy až v roce 1989. Sídlo této organizace se opět vrátilo do egyptského hlavního města.\n\nPřed islámskou revolucí, která proběhla v Íránu v roce 1979, byl vztah mezi Teheránem a Káhirou velmi přátelský. Íránský šáh Muhammad Rezá Pahlaví oslovoval Sádáta “drahý bratře”. Pahlavího první manželkou byla egyptská princezna Fawzia, nejstarší dcera egyptského sultána a později krále Fuada I. Po íránském převratu strávil Pahlaví zbytek svého života v exilu v Egyptě. Když v roce 1980 zemřel, zařídil mu Sádát státní pohřeb a nechal ho pohřbít v káhirské mešitě Al-Rifa'i, kde byl dříve pochován například chediv Ismaíl I. a všichni jeho nástupci až do roku 1914.\n\nPoslední roky Sádátovy vlády byly poznamenány řadou nepokojů a obvinění z korupce. V lednu 1977 se zvedla velká vlna protestů proti ekonomické liberalizaci, konkrétně proti zvýšení cen základních potřeb. Nepokoje trvaly dva dny, během nichž se v Káhiře sešly stovky tisíc protestujících. Pouze v Káhiře bylo poničeno 120 autobusů a stovky budov. Nepokoje byly ukončeny nasazením armády a znovu zavedeným dohledem nad cenami. Dalo by se říci, že byl Sádát zavražděn na vrcholu své neoblíbenosti.\n\n6. října 1981 byl Anvar Sádát zavražděn. Stalo se tak v Káhiře během každoročního průvodu, který oslavoval úspěch operace Badr v Jomkipurské válce. Během této akce Egypt překročil Suezský průplav a prolomil izraelskou Bar Levovu linii. Kromě Sádáta bylo zabito dalších jedenáct lidí včetně kubánského ambasadora, ománského generála a biskupa koptské pravoslavné církve. Dalších 28 lidí bylo zraněno včetně viceprezidenta a pozdějšího Sádátova nástupce Husního Mubáraka, irského ministra obrany a čtyř amerických důstojníků.\n\nSkupina atentátníků byla vedena poručíkem Chálídem Islambulím. Islambulí následně stanul před soudem, byl shledán vinným a odsouzen k trestu smrti. Poprava zastřelením proběhla v dubnu 1982.\n\nJeho nástupcem byl zvolen viceprezident Husní Mubárak, který byl během atentátu na Sádáta zraněn. Sádátův pohřeb navštívil rekordní počet hodnostářů z celého světa. Pohřbu se například zúčastnili tři bývalí prezidenti Spojených států: Gerald Ford, Jimmy Carter a Richard Nixon. Súdánský prezident Dżafar an-Numajri byl jedinou arabskou hlavou státu, která se na pohřbu objevila. Pouze tři státy z 24 členů Arabské ligy vyslaly své zástupce – kromě Súdánu to bylo ještě Somálsko a Omán. Sádát byl pohřben u káhirského památníku Neznámého vojáka, který se nachází přes ulici od místa, kde byl zavražděn.\n\nBěhem procesu s Chálídem Islambulím bylo obžalováno více než 300 islámských radikálů. Mezi obžalovanými se nacházeli například Ajmán Zavahrí, Omar Abdel-Rahman, který údajně uvalil na Sádáta fatvu, či Abdul-Hamid Kišk.\n\nV roce 2001 byl o něm v Egyptě natočen film \"Ájam as-Sádát\" (\"Dny as-Sádáta\").\n\n\n\n"}
{"id": "206645", "url": "https://cs.wikipedia.org/wiki?curid=206645", "title": "Výrov (Dolany)", "text": "Výrov (Dolany)\n\nVýrov je místní část obce Dolany v okrese Klatovy. V roce 2011 zde trvale žilo 45 obyvatel.\n\nPrvní písemná zmínka o vesnici pochází z roku 1391.\n\nVes Výrov leží na břehu řeky Úhlavy nedaleko Malechova, mezi Dolany a Švihovem. Vesnička je poprvé zmiňována na přelomu 14. a 15. století a to hned dvakrát krátce za sebou. Jako první byl v roce 1391 vzpomenut jakýsi Jindřich z Výrova (Henrici de Wyrow). V polovině 16. století je ves zapsána jako Wayrow a pak se po čtyři století vyskytuje jako Weyrow. Je tu tedy v obou případech zachycena nespisovná podoba Vejrov.\n\nNázvu Výrov se použilo poprvé v roce 1848. Podle pojmenování této vesničky se dá soudit, že tu měl majetek, pravděpodobně dvůr, jakýsi Výr. Toto jméno sice není ve staré době doloženo, ale i tak můžeme tvrdit, že vzniklo od slova výr, což bývalo nejen označení ptačího druhu, ale také nadávka, která doznívá i dnes třeba ve spojení \"„Ty jsi ale vejr“.\" Dokud byl Malechov samostatnou obcí, byl Výrov jeho osadou, když však připadl k Dolanům, přešel k nim i on. V současné době je Výrov samostatné obce Dolany.\n\nUprostřed trojúhelníkové návsi stojí pod lipou opravená výklenková kaple, obehnaná plůtkem. Naproti turistické orientaci je usedlost s barokní vjezdovou branou a brankou z počátku 19. století.\n"}
{"id": "206649", "url": "https://cs.wikipedia.org/wiki?curid=206649", "title": "Nakadžima G5N", "text": "Nakadžima G5N\n\nNakadžima G5N Šinzan (: 深山, : \"Horské úbočí\") byl čtyřmotorový dálkový bombardovací letoun japonského císařského námořního letectva s dvojitými svislými ocasními plochami a příďovým zatahovacím podvozkem, vzniklý za druhé světové války. Spojenecké označení letadla znělo Liz.\n\nVznikl na podkladě specifikace 13-Ši, dané roku 1938 společnosti Nakadžima, která určovala požadavky na čtyřmotorový dálkový bombardér. Dolet letadla měl činit 5500 až 6500 km. Základem pro nový stroj se stal americký dopravní letoun DC-4E „Super Mainliner“, jehož prototyp zakoupila letecká společnost Nippon Koku K. K. v lednu 1939 pro své dálkové tratě. \n\nFirma Nakadžima použila z DC-4E křídlo, motorové gondoly, podvozek a některé detaily. Zcela nové konstrukce byl trup s menším průřezem a dvojité svislé ocasní plochy, které nahradily trojité amerického vzoru.\n\nPrototyp Nakadžima G5N1 Šinzan poprvé vzlétl 8. dubna 1941. Další zdroje však uvádějí rovněž data prosinec 1939, 10. dubna 1941, nebo květen 1941. Poháněly jej čtyři dvouhvězdicové osmnáctiválce Nakadžima NK7A Mamoru 11 po 1375 kW se čtyřlistými vrtulemi. Na hřbetě trupu byla umístěna otočná střelecká věž s kanónem vzor 99 ráže 20 mm a identická zbraň byla rovněž v ocasním střelišti. Na přídi, v prosazení pod trupem a v bočních trupových střelištích bylo po jednom kulometu vzor 97 ráže 7,7 mm. Náklad pum byl obvykle 2000 kg, maximálně až 4000 kg. Osádka čítala 7 až 10 osob. Japonští konstruktéři se tak zakoupený stroj DC-4E snažili během čtyř prototypů zdokonalit, ale přestavba se jim nepovedla. Šinzan byl přetížený, jeho motory neměly potřebnou výškovost. \n\nProto byly roku 1942 vyrobeny další dva prototypy G5N2 se spolehlivějšími výškovými motory Micubiši Kasei 12 o výkonu po 1125 kW. \n\nV roce 1942 byly první čtyři prototypy přestavěny na verzi G5N2-L Šinzan KAI Jusóki, u níž byla zrušena nepotřebná palebná postavení a letouny byly určeny jako přepravní a dopravní. V polovině roku 1944 zásobovaly japonskou posádku budující opevnění na ostrově Tinian.\n\nÚdaje dle\n\n\n\n"}
{"id": "206650", "url": "https://cs.wikipedia.org/wiki?curid=206650", "title": "Národní fronta osvobození Jižního Vietnamu", "text": "Národní fronta osvobození Jižního Vietnamu\n\nNárodní fronta osvobození Jižního Vietnamu (vietnamsky Mặt trận Dân tộc Giải phóng miền Nam Việt Nam), též známá jako Việt Cộng (česky Vietkong) byla komunisticky orientovaná politická organizace vedoucí během vietnamské války partyzánský i konvenční boj proti vládě Vietnamské republiky. Byla podporována a doplňována zbraněmi i vojenskými odborníky z Vietnamské demokratické republiky, ačkoliv většinu jejích stoupenců tvořili státní příslušníci Vietnamské republiky. Její ozbrojená složka se nazývala Lidové osvobozenecké ozbrojené síly. Američtí vojáci organizaci nazývali V-C nebo Victor Charlie podle hláskovací tabulky NATO, jejím příslušníkům pak říkali Charlie.\n\nNárodní fronta osvobození Jižního Vietnamu vznikla 29. prosince 1960 z rozhodnutí severovietnamské komunistické strany z kádrů Národní fronty osvobození Vietnamu (Việt Minh), a postupně zahájila protivládní vojenské operace s cílem spojení Vietnamu pod nadvládou komunistické Hanoje.\n\nJejí ozbrojené síly se členily na lokální jednotky (tzv. vesnické odbojové buňky) a jednotky určené čelit pravidelné armádě (dělené dále na Teritoriální ozbrojené oddíly, operující v menších skupinách a praktikující metody partyzánské války, a Hlavní ozbrojené síly, členěné dle klasické armádní struktury do pluků a divizí), jejichž počet se s postupem doby zvětšoval. Zatímco lokální jednotky (jak vesnické odbojové buňky, tak Teritoriální ozbrojené síly), byly cvičeny na území Jižního Vietnamu, Hlavní ozbrojené síly, ačkoliv z větší části tvořené občany jižního Vietnamu, byly cvičeny na území severního Vietnamu.\nPostupem války ve Vietnamu ale klesala vojenská role Vietkongu, zejména po jeho oslabení v průběhu ofensivy Tết a Operace Phoenix americké Ústřední zpravodajské služby a naopak sílil podíl pravidelné severovietnamské armády na válečných operacích proti armádám Vietnamské republiky a USA, zatímco Vietkong se stával spíše organizací politickou.\n\n8. června 1969 ustavil tzv. Prozatímní revoluční vládu Vietnamské republiky, která byla brzy uznána státy socialistického bloku. Již předtím udržovala Národní fronta osvobození Jižního Vietnamu diplomatické styky se socialistickými státy a od února 1965 i s Francií.\nPo takzvaném Velikonočním vpádu jednotek Vietnamské lidové armády na území Vietnamské republiky ustoupily ozbrojené síly Vietkongu na poli vojenských operací zcela do pozadí.\n\nV roce 1975, po pádu Saigonu tato vláda formálně přejala správu země a stala se aktérem sjednocení Vietnamu pod nadvládou komunistického severu, ve skutečnosti byla pouze zástěrkou vlády severního Vietnamu na území Vietnamské republiky.\n\nVietkong často porušoval Chartu Spojených národů tím, že se maskoval za civilisty. V řadách Vietkongu bojovaly běžně ženy.\n"}
{"id": "206653", "url": "https://cs.wikipedia.org/wiki?curid=206653", "title": "Solaris Trollino", "text": "Solaris Trollino\n\nSolaris Trollino je řada nízkopodlažních trolejbusů, které jsou vyráběny polskou firmou Solaris Bus & Coach.\n\nTrolejbusy Trollino jsou vyráběny od roku 2001 na bázi nízkopodlažních autobusů Solaris Urbino. Karoserie, které se od autobusových téměř neliší, jsou vyráběny v Polsku. Elektrická výzbroj je do vozů montována v Česku (firma Ekova Electric, původně dílny DP Ostrava), v Polsku (firma Trobus Gdynia) nebo v Maďarsku (zde firmou Ganz-Skoda, dříve Ganz).\n\nGrafickým symbolem trolejbusů Trollino je zelený jezevčík, který má od roku 2005 dlouhé vodítko, jenž připomíná sběrače proudu.\n\nSpolečnost Solaris nabízí tyto trolejbusy ve třech délkových variantách:\n\n\nDo karoserií Solaris je v Plzni zabudovávána také elektrická výzbroj Škoda, takové trolejbusy jsou ale nesou primární značku Škoda: Škoda 26Tr Solaris (12 m), Škoda 27Tr Solaris (18 m) a Škoda 28Tr Solaris (15 m).\n\n"}
{"id": "206660", "url": "https://cs.wikipedia.org/wiki?curid=206660", "title": "Nakadžima J9N Kikka", "text": "Nakadžima J9N Kikka\n\nNakadžima J9N Kikka (: 中島 橘花, : \"Pomerančový květ\") byl prototyp japonského dvoumotorového útočného a stíhacího stroje, jehož koncepce byla inspirována německým letounem Messerschmitt Me 262.\n\nOd roku 1943 Japonsko jednalo s Německem o předávání výsledků výzkumu a vývoje. Později japonce zaujaly především letouny Me 262A a Me 163B a bylo dohodnuto pomocí ponorek převézt do Japonska dva kusy Me 163B, proudové a raketové pohonné jednotky a kompletní technickou dokumentaci. Ponorky, které vezly části strojů a dokumentaci z Německa však byly postupně potopeny, takže se do Japonska dostala jen část fotodokumentace, fotografie motoru BMW 003 a útržky technických podkladů. Na podkladě německé dokumentace se podařilo sestrojit motor Išikawadžima Ne-20 s tahem 4,66 kN. První funkční prototyp motoru Ne-20 se rozběhl 26. března 1945, přičemž u dalších výrobců vznikaly i jiné varianty motorů založených na konstrukci BMW 003.\n\nO vývoji stroje, odpovídajícího německému Me 262, bylo ve firmě Nakadžima rozhodnuto v září 1944. Nakonec byl v Japonsku vytvořen stroj, který byl německým vzorem inspirován, ale jinak s ním měl málo společného. Letoun byl celkově menší, měl odlišně tvarovaný trup a na rozdíl od Me 262 měl přímé křídlo (pro uložení v nouzových krytech ho bylo možné složit). Podvozek byl příďový, přední noha se sklápěla dozadu a hlavní podvozkové nohy se sklápěly směrem k trupu. Hlavní podvozkové nohy byly plně kryty trojdílným krytem, přední noha jednodílným krytem. Brzdy pocházely z typu Micubiši A6M. Pilotní kabinu kryl kapkovitý překryt. Palubní deska i ovladače byly dřevěné. Při startu mohly být použity dvě pomocné startovací rakety.\n\nPrototyp byl dokončen v květnu 1945 a pojížděcí zkoušky probíhaly v červenci na letecké základně Kisarazu. Letoun poprvé vzlétl 7. srpna 1945 a po přistání letoun jeho pilot Susumu Takaoka nešetřil chválou. Už při druhém letu 11. srpna ovšem došlo k havárii. Letoun startoval i s pomocnými raketovými motory, při startu měl potíže a při pokusu o jeho přerušení nestihl včas zabrzdit, opustil startovací dráhu, v příkopu přišel o podvozek a zastavil se až na břehu Tokijského zálivu. Prototyp byl těžce poškozen a o několik dní později Japonsko kapitulovalo.\n\nDalší kusy se již do konce války nepodařilo dokončit, a tak si několik rozestavěných letounů odvezli Američané jako válečnou kořist ke zkouškám do USA. Díky tomu se jeden exemplář dochoval v National Air and Space Museum.\n\n\n\n\n\n\n"}
{"id": "206664", "url": "https://cs.wikipedia.org/wiki?curid=206664", "title": "Thorin Pavéza", "text": "Thorin Pavéza\n\nThorin Pavéza (2746-2941 T. v.) je trpaslík vystupující v knize J. R. R. Tolkiena \"Hobit aneb cesta tam a zase zpátky\" a je zmíněn také v trilogii \"Pán prstenů\". Thorin zdědil po svém otci Thráinovi titul krále Durinova lidu. Jako mladíček se účastnil války trpaslíků se skřety. V bitvě v Azanulbizaru v roce 2799 získal svou přezdívku Pavéza. Vedl výpravu za obnovením Království pod Horou, které se zúčastnil také hobit Bilbo Pytlík. V roce 2941 je Thorin zabit v Bitvě pěti armád. Byl pochován pod Osamělou Horou s elfím mečem Orkristem, v Obecné řeči nazývaným Skřetodrv, na prsou.\n\nThorin byl stejně jako většina trpaslíků velice hrdý, přesný, horlivý a tvrdohlavý. Měl dlouhé vousy a nosil zlatý řetízek. Uměl dobře zpívat a hrát na harfu. Byl vychytralý a v boji velmi zarputilý.\n\nVe filmové podobě ho ztvárnil Richard Armitage\n\nThorin se narodil v Ereboru v roce 2746 v době, kdy trpasličí sídlo prožívalo léta své největší slávy. O hojnosti a bohatství se však dozvěděl na severu žijící drak Šmak, který v roce 2770 Osamělou horu přepadl. Trpaslíci, kteří drakovo řádění přežili, se rozprchli všemi směry. Mladičký Thorin spolu se svými sourozenci Frerinem a Dís následovali svého otce Thráina na jih do vyhnanství. Usadili se na Vrchovině, na západní straně Mlžných hor. Thorinův děd Thrór byl v roce 2790 zavražděn skřety z Morie a to rozpoutalo šestiletou válku mezi oběma plemeny. Na trpasličí poměry stále ještě mladý Thorin se války účastnil po boku svého otce. V roce 2799 došlo k rozhodující bitvě před branami Morie, kterou elfové nazývají bitva v Nanduhirionu. Thorin prý v boji ztratil svůj štít, načež sekyrou uťal Dubovou větev, kterou používal ke krytí. Tak získal svou přezdívku \"Pavéza\". Po bitvě odešel na východ, kde se Durinův lid shromažďoval v Ered Luin.\n\nPoté, co se v roce 2841 v Temném hvozdě ztratil jeho otec Thráin, stal se Thorin II. králem roztroušených Dlouhovousáčů. Tehdy si vzpomněl na draka v Ereboru a rozhodnul se mu pomstít. 15. března 2941 se v Hůrce náhodou setkal s čarodějem Gandalfem. Společně připravili plán a vydali se na dalekou výpravu na východ. Na cestě Thorina s Gandalfem doprovázeli Thorinovi druzi Balin, Dvalin, Óin, Glóin, Bofur, Bifur, Bombur, Ori, Nori, Dori a synové jeho sestry Dís Fili a Kili. Po Gandalfově radě se k nim přidává také hobit Bilbo Pytlík z Kraje. Výprava prožila mnohá dobrodružství, až nakonec po dlouhém putování dospěla k Osamělé hoře. Šmak byl zabit Bardem z jezerního města Esgaroth. Bilbo v Ereboru našel drahokam Arcikam, nazývaný Srdce Hory. Kvůli Thorinově neochotě podělit se s lidmi a elfy o jeho poklad, došlo málem mezi těmito stranami k boji. Náhlý útok skřetů a vlků z Šedých a Mlžných hor však trpaslíky, lidi a elfy donutí spolupracovat. Thorin II. Pavéza byl v Bitvě pěti armád smrtelně raněn a na svá zranění zemřel. Byl pohřben hluboko pod Osamělou Horou a na prsa mu byl uložen Arcikam a jeho meč Orkrist, který se ve tmě rozzáří vždy, když se k Hoře blíží nebezpečí.\n\n"}
{"id": "206668", "url": "https://cs.wikipedia.org/wiki?curid=206668", "title": "Pískomil veverkoocasý", "text": "Pískomil veverkoocasý\n\nPískomil veverkoocasý (\"Sekeetamys calurus\") je druh pískomila žijící v pouštních oblastech Blízkého východu. Je zařazen do monotypického rodu \"Sekeetamys\".\n\n\nPískomil veverkoocasý je zhruba stejně velký jako pískomil mongolský, je však štíhlejší. Mají protáhlý úzký čenich, velké kulaté oči a poměrně velké šedé uši, hmatové chlupy jsou velmi dlouhé. Jejich těla se směrem dozadu rozšířují, pánevní končetiny jsou dlouhé a plosky nohou lysé. Nápadný je dlouhý, tlustý ocas, který je, tvláště u dominantních savců, po celé délce pokrytý huňatou, hnědošedou srstí. Hřbet je žlutavý, některé chlupy jsou černé, obvyklý je ticking. Břicho je čistě bílé.\n\nŽijí v kamenitých i písčitých pouštích a polopouštích v Súdánu, Egyptě, Izraeli, Jordánsku a Saúdské Arábii.\n\nPískomilové veverkoocasí jsou noční zvířata, přes den se skrývají před pouštním žárem. Jsou sociální a žijí v rodinných skupinách, během výchovy mláďat jsou monogamní. Huňatost ocasu samců je znakem jejich sociálního postavení.\n\nV přírodě se páří v únoru a březnu, v zajetí pak celoročně. Březost trvá 21–24 dní. Samice si pod kameny staví hnízdo z rozkousaných rostlin, v jednom vrhu jsou dvě až pět bezmocných mláďat. Na péči o ně se podílejí oba rodiče. Mladí pískomilové se začínají osamostatňovat ve čtyřech až pěti měsících věku.\n\nUž 80 dní po narození pohlavně dospívají. V přírodě je průměrná délka života pískomila veverkoocasého jen asi 6 měsíců, v zajetí se dožívají až 5,5 let.\n\nDobře šplhá ve větvích a výborně skáče. Je to všežravec, živí se částmi rostlin, semeny i drobnými bezobratlými. Nalezenou potravu si zahrabává do skrýší a pravděpodobně se tak podílí na šíření semen. Sdílí území i zdroje s myší rezavou, která se tak stává jeho konkurentem; zdá se ale, že pískomil veverkoocasý je dominatnější.\nJe kořistí fenků, písečných i pouštních lišek, damanů, sov a hadů.\n\nPodobně jako pískomil mongolský a další pískomilové se i pískomil veverkoocasý chová v zajetí. Jsou to nenáročná a ochočitelná zvířata, péče o ně se neliší od péče o jiné pískomily. Potřebují nějaký domeček, kam by se mohli schovat, větve na šplhání a koupací písek. Dobře se množí, ale nemají-li dostatečně kvalitní potravu, může dojít ke kanibalismu mláďat.\n\n\n"}
{"id": "206671", "url": "https://cs.wikipedia.org/wiki?curid=206671", "title": "DAC", "text": "DAC\n\nZkratka DAC může označovat:\n\n"}
{"id": "206683", "url": "https://cs.wikipedia.org/wiki?curid=206683", "title": "Inbreeding", "text": "Inbreeding\n\nInbreeding ( \"in\" – uvnitř, \"breed\" – plodit) neboli příbuzenská plemenitba je v biologii páření mezi geneticky podobnými jedinci.\n\nV přírodě ( přirozený výběr) k němu přirozeně dochází především u menších izolovaných populací. Páření mezi příbuznými jedinci využívá člověk jako jednu z šlechtitelských metod umělého výběru. Míra příbuzenského křížení se vyjadřuje jako koeficient inbreedingu. U čistokrevné plemenitby je přijatelná míra inbreedingu do 20% (f =0,2).\n\nInbreeding štěpí přirozenou populaci na odlišné linie. Linie jsou podstatou rozpadu jednoho živočišného druhu na plemena, případně až na příbuzné živočišné druhy.\n\nInbreeding může vést k rozšíření zvláštností některých jedinců, které by z běžné populace přirozeně vymizely. Důsledkem inbreedingu je snížení genové variability potomstva, což nese snížení adaptační schopnosti celé populace. Sjednocuje se také vnímavost k patogenům, což může vést ke snadnějšímu vyhynutí všech zasažených jedinců. Dalším důsledkem je častější uplatňování recesivních genů, které mohou nést genetické choroby, jež se v běžné populaci většinou neprojevují.\n\nU lidí můžeme jako příklad uvést vzájemné sňatky evropských královských rodů nebo populace Amišů a Židů, které v důsledku inbreedingu trpí různými genetickými onemocněními, jako je např. Tay-Sachsův syndrom.\n\nU šlechtění tedy umělého výběru se inbreedingem utužují znaky žádoucí a typické pro danou linii (například zbarvení, velikost, tvar).\n\nOpakem inbreedingu je outbreeding (outcrossing). Znamená křížení velmi odlišných jedinců. Pod outbreeding spadá i heterózní erekt, kdy se křížení odlišných čistých linií dosáhne zvýšení užitkovosti u hybridů. \nInbrední deprese (inbreeding depression) je snížení schopnosti přežití z biologického hlediska jako důsledek příbuzenského křížení. Projevuje se jako rodová degenerace, kdy potomci mají genetické vady, respektive jsou méně životní z evolučního hlediska. Je známkou slepé vývojové větve, která bývá fatální pro postiženou část populace. \n\nKvůli inbrední depresi například vymřela španělská větev Habsburků, v rodině se šířila hemofilie. \n\nOutbrední deprese (outbreeding depression) je snížení schopnosti přežití jako důsledek křížení geneticky či geograficky příliš vzdálených skupin. U umělého výběru, který je jediný možný při šlechtění a plemenitbě, se vybírají nevhodné linie pro křížení.\n\nU využívání hybridného efektu je outbrední deprese koncem slepé vývojové větve hybridů. Šlechtitelská pyramida může růst a košatět, ale nikdy nemá pokračování. Potomci užitkových hybridů bývají postiženi outbrední depresí. \n\nU přirozeného výběru v přírodě existuje kin-selekce. Hypotéza byla načrtnuta Hamiltonem a následně Richardem Dawkinsem v rámci teorie Sobeckého genu, v modelu Zelenovouse. Spočívá v tom, že kdyby se v populaci rozšířil gen, který by jedinci nechal narůst zelený vous, bylo by pravděpodobné, že se společně s ním rozšíří i geny zodpovědné za pomoc jedincům se zeleným vousem, protože pro gen je výhodné, aby působil tak, aby přenesl sám sebe v co největším počtu kopií. \n\nDalším možným zdrojem outbrední deprese je lepší kombinování genů podobných jedinců. V tomto duchu byl například studován negativní vliv míšeného původu na zdraví jedince nebo zvýšená plodnost u genově podobných rostlin.\n"}
{"id": "206687", "url": "https://cs.wikipedia.org/wiki?curid=206687", "title": "Carles Puyol", "text": "Carles Puyol\n\nCarles Puyol i Saforcada [čti Karles Pujol i Saforkada] (* 13. dubna 1978, La Pobla de Segur, Španělsko) je bývalý španělský fotbalista, který celou svou profesionální kariéru odehrál za FC Barcelona, kde byl kapitánem. Po skončení hráčské kariéry se stal asistentem sportovního ředitele FC Barcelona, tuto funkci vykonával do ledna 2015.\n\nKapitánskou pásku převzal od Luise Enriqueho v srpnu roku 2004. Puyol se objevil ve více než 500 oficiálních zápasech a vyhrál mnoho významných titulů, z toho šestkrát La Ligu a třikrát Ligu mistrů.\n\nDo Barcelony přišel v roce 1996 v sedmnácti letech a v roce 1999 pod vedením Louise Van Gaala zažil svůj debut v prvním týmu Barcelony. Zahrál si proti Valladolidu.\n\nKapitánem Barcelony se stal v sezóně 2003/04 a během nepřítomnosti Raúla v národním týmu dělal kapitána i tam. 17. května 2006 se stal společně se svým týmem vítězem Ligy mistrů. V roce 2002 získal ocenění nejlepší obránce roku a stejný titul obdržel i v roce 2006. Smlouva v Barceloně ho váže do 30. června 2016.\n\nPo sezóně 2013/14, kdy Barcelona nezískala ani jednu trofej, ukončil hráčskou kariéru kvůli problémům s koleny.\n\nCarles reprezentoval Španělsko již v mládežnických výběrech. V roce 2000 byl členem týmu U21, jenž na Mistrovství Evropy hráčů do 21 let konaném na Slovensku obsadil 3. místo.\n\nHrál následně i na Letních olympijských hrách 2000 v Sydney, kde Španělsko prohrálo s Kamerunem ve finále na penalty.\n\nPuyol pravidelně nastupujoval i v národním fotbalovém dresu Španělska, ve kterém se objevil i na Mistrovství světa ve fotbale 2002, 2006, 2010 a na Mistrovství Evropy 2004, 2008.\n\nAktualizováno: 6. červen 2013\n\n\nPuyolův otec Josep zemřel při nehodě na statku v roce 2009, když byl Carles na cestě na zápas s Deportivem La Coruña. O špatných zprávách ho informoval trenér Frank Rijkaard při přistání. Puyol řekl, že tohle v kombinaci se zraněním vedlo k temné periodě. Poté přišel do Barcelony fyzioterapeut španělské fotbalové reprezentace Raúl Martínez, o kterém Puyol říká, že mu dal velkou podporu. Přiměl mě reagovat a já se začal snažit být více veselejší a nebýt tím vším příliš zahlcen.\n\nPuyolovy dlouhé kudrnaté vlasy jsou pro něj charakteristické celou fotbalovou kariéru. Barcelonský manažer Louis van Gaal Puyolovi v 19 letech hned po tréninku navrhl, ať se jde ostříhat. \"Kde je problém? Nemůžeš si dovolit holiče?\", zeptal se ho ve své kanceláři. \"Nic jsem mu na to neřekl. Každopádně od té doby zůstaly mé vlasy, jaké jsou.\" Puyol před zápasy rád poslouchá death metalovou kapelu Napalm Death.\n\nV březnu 2009 v rozhovoru pro Goal.com řekl: \"Nerad chodím večer někam ven. Každopádně rád někdy prostě vypnu a nebo také rád čtu.\" V září následujícího roku se dal dohromady s modelkou Malena Costa. V říjnu skóroval proti Valencii a svůj gól věnoval právě svojí přítelkyni. Zdroje uvádějí, že počátkem roku 2012 se pár rozešel.\n\n"}
{"id": "206697", "url": "https://cs.wikipedia.org/wiki?curid=206697", "title": "Kawasaki Ki-48", "text": "Kawasaki Ki-48\n\nKawasaki Ki-48 (: 川崎 キ-48) byl japonský celokovový dvoumotorový rychlý lehký bombardér z druhé světové války. \n\nVznikl na základě požadavků japonské armády, inspirované nasazením sovětských strojů SB-2, na stroj dosahující s nimi srovnatelných výkonů. Stroj měl dosahovat rychlosti 480 km/h a nosnost pum měla být 400 kg. Firma Kawasaki zadání obdržela od Generálního štábu armádního letectva v prosinci 1937. \n\nPrvní prototyp byl dokončen až v červenci 1939, poté následovaly další tři, k nimž do roku 1940 přibylo i pět předsériových strojů. Testy prováděli piloti ze zkušebního střediska armádního letectva v Tačikawě. \n\nVýroba první verze armádního lehkého bombardéru vzor 99 model 1A (九九式双発軽爆撃機, \"Kjúkjúšiki sóhacu kei bakugekiki\"), respektive Ki-48-Ia, byla zahájena v závodech Kawasaki v Gifu v roce 1940. Pohon zajišťovala dvojice dvouhvězdicových čtrnáctiválců Nakadžima Ha-25 s třílistými vrtulemi o vzletovém výkonu 746 kW. Výzbroj se skládala z jednoho kulometu typ 89 ráže 7,7 mm v prosklení přední části trupu, v zadní části kabiny a ve spodním střelišti. V trupové pumovnici mohlo být zavěšeno až 800 kg pum.\n\nPozději, po vypuknutí války v Pacifiku, spojenci typu přidělili kódové označení \"Lily\".\n\nLetoun byl poprvé nasazen 45. sentai při bojích v severní Číně, kde byl proti slabě vyzbrojenému čínskému protivníkovi velice úspěšný. Zkušenosti z těchto bojů vedly výrobce k úpravám výstroje a závěsů zbraní, takže později výrobu opouštěly napohled identické Ki-48-Ib (model 1B). Stroje řady Ki-48-I byly vyráběny do června 1942, armádní letectvo převzalo 557 kusů. \n\nJiž během sériové výroby probíhala konstrukční příprava zdokonalené verze a v únoru 1942 byl zalétán její prototyp Ki-48-II. Byla poháněna výkonnějšími motory s dvoustupňovými kompresory Nakadžima Ha-115 o výkonu po 1150 k (846 kW) s pozměněným tvarem lapačů vzduchu na motorových krytech. Vyšší výkon motorů umožnil zvýšit vzletovou hmotnost, což bylo z velké části využito k instalaci účinné pasivní ochrany v podobě ochranných obalů nádrží pohonných hmot a pancéřování. Z důvodů vyrovnání těžiště letounu a zlepšení stability došlo k prodloužení zadní části trupu o 0,15 m a prodloužení kýlovky do hřbetu trupu. Náklad pum byl zdvojnásoben — maximálně na 800 kg. \n\nV této podobě, s výrazně zesílenou konstrukcí trupu, byl zaveden v dubnu 1942 do výroby jako Ki-48-IIa (model 2A). Sériové produkci předcházely tři prototypy dokončené na začátku roku. Subverze upravená pro střemhlavé bombardování (mj. instalací aerodynamických brzd — sklopných brzdicích mříží pod křídlem vně motorových gondol) nesla označení Ki-48-IIb (model IIB). V této verzi dosahoval letoun maximální rychlosti 505 km/h ve výšce 5600 m. Do října 1944 bylo vyrobeno 1408 kusů. \n\nStroj však měl i nadále poměrně slabou kulometnou výzbroj, která byla zesílena až u verze Ki-48-IIc z roku 1943, s dvěma kulomety ráže 7,7 mm a 1-2 kulomety typ 1 ráže 12,7 mm. \n\nLetouny Ki-48 nesly hlavní tíhu taktických úkolů japonského armádního letectva prakticky až do samého konce války. V závěru války byly také u Okinawi používány k sebevražedným útokům kamikaze na spojenecké loďstvo, a to jak v neupravené podobě s nákladem pum, tak i ve speciální úpravě. Adaptaci navrhl již v červenci 1944 šéf 3. letecké laboratoře letectva japonské císařské armády plukovník Masaki, která spočívala v zabudování prodloužených kontaktních zapalovačů, iniciujících při dopadu na cíl výbuch pumy nebo nálože o hmotnosti 800 kg. \n\n1. armádní letecký arzenál v Tačikawě měl pro tento účel přizpůsobit 12, později až 100 strojů, označených jako Ki-48-IIb KAI. První z těchto letounů vzlétl ke zkušebnímu letu 12. září 1944. Zanedlouho byly další dva letouny předány sebevražedné speciální útočné skupině Banda-tai, která je 5. října 1944 vyslala do akce, kdy byly sestřeleny hlídkujícími americkými stroji Grumman F6F Hellcat. Nakonec tedy byly na variantu KAI upraveny pouze tři letouny.\n\n\n\n"}
{"id": "206699", "url": "https://cs.wikipedia.org/wiki?curid=206699", "title": "Kawasaki Ki-32", "text": "Kawasaki Ki-32\n\nKawasaki Ki-32 byl japonský celokovový jednomotorový dvoumístný lehký bombardovací letoun s pevným kapotovaným podvozkem, užívaný ve druhé světové válce. \n\nPráce na Ki-32 byly zahájeny v květnu 1936 jako reakce na požadavek Generálního štábu armádního letectva.\nPrvní prototyp vzlétl roku 1937 poháněný řadovým dvanáctiválcem Kawasaki Ha-9-II chlazeným kapalinou. Kromě prvního prototypu zařadila firma Kawasaki v průběhu let 1937-1938 do zkušebních testů dalších sedm. V červenci 1938 byla zahájena sériová výroba, která byla ukončena v květnu 1940.\n\nV průběhu operačního nasazení sloužily Ki-32 v rámci 3., 6., 10., 35., 45., 65 a 75. Sentai letectva japonské císařské armády.\n\nBojoval ve válce s Čínou i v počátku války v Tichomoří se spojenci. V průběhu války rychle zastaral a byl převážně stažen k výcvikovým útvarům. Spojenci letounu přidělili v roce 1942 kódové označení Mary. V japonské armádě byl označován jako armádní lehký jednomotorový bombardér typ 98.\nÚdaje dle\n\n\n\n\n \n"}
{"id": "206700", "url": "https://cs.wikipedia.org/wiki?curid=206700", "title": "Izák Komnenos", "text": "Izák Komnenos\n\nIzák Komnenos je jméno objevující se během historie několikrát v řeckém aristokratickém rodu Komnenů:\n\n"}
{"id": "206704", "url": "https://cs.wikipedia.org/wiki?curid=206704", "title": "Kawaniši Baika", "text": "Kawaniši Baika\n\nKawaniši Baika (: 梅花, \"Švestkový květ\") byl projekt řízené (pilotované) pumy japonského císařského námořního letectva. Technicky vycházel z německé pilotované okřídlené pumy Reichenberg IV (pilotovaná V1).\n\nNa projektu začali pracovat profesoři Ičiró Tani a Taičiró Ogawa z Leteckého institutu Tokijské univerzity s Kawaniši Kókúki na konci roku 1944 poté, co Japonci prostudovali dokumentaci, kterou dopravila německá ponorka. Byl vyprojektován malý dolnokřídlý jednoplošník, který měl motor posazený nad trupem za kabinou pilota. Pro vzlet ze země měl být použit odhazovací podvozek. Letoun měl vzlétat pomocí startovacích raket. Po dosažení cestovní rychlosti by začal pracovat pulzační motor a nepotřebné rakety by byly odhozeny.\n\nPokud by byla tato zbraň nasazena do bojových akcí, mohla být jednou z nejefektivnějších sebevražedných zbraní Japonska.\n\n\n\n"}
{"id": "206711", "url": "https://cs.wikipedia.org/wiki?curid=206711", "title": "Micubiši Ki-51", "text": "Micubiši Ki-51\n\nMicubiši Ki-51 Guntei (: 三菱 キ-51) byl japonský dvoumístný jednomotorový armádní bitevní letoun užívaný ve druhé světové válce. Spojenci byl znám pod kódovým označením Sonia. V japonské armádě dostal označení armádní bitevní letoun typ 99 (九九式襲撃機, \"Kjúkjúšiki šúgekiki\").\n\nV prosinci 1937 Generální štáb letectva japonské císařské armády zadal u společnosti Micubiši vývoj modernizované a odlehčené podoby letounu Micubiši Ki-30 k zajištění taktického ozbrojeného průzkumu a k přímé podpoře pěších a obrněných jednotek. V únoru 1938 letectvo požadavky upřesnilo specifikacemi na nejvyšší rychlost 420 km/h ve 2000 m, maximální vzletovou hmotnost 2700kg, bojový náklad 12 kusů pum po 15 kg nebo 4 po 50 kg, ofenzívní výzbroj dvěma vpřed mířícími pevnými 7,7 mm kulomety a jedním pohyblivým pro obranu zadní polosféry.\n\nPrototyp poprvé vzlétl v červnu roku 1939 a druhý v srpnu. Následně vzniklo 11 strojů nulté série, které byly dokončeny do prosince. Jeden z nich byl upraven k průzkumu instalací kamer do zadní kabiny na Ki-51a.\n\nOd svého předchůdce se odlišoval dolnoplošným uspořádáním, tvarově upravenými ocasními plochami a zkráceným překrytem kabiny. Ki-51 již nebyl vybaven pumovnicí, celkový náklad pum nepřevyšující 200 kg mohl být nyní zavěšen pouze pod křídlem a na centrálním trupovém závěsníku. V křídle se vztlakovými klapkami, křidélky a pevnými štěrbinovými sloty byly uloženy dva kulomety typ 89 ráže 7,7 mm, později se instalovaly účinnější typ 1 ráže 12,7 mm. Prostor za letounem bránil pozorovatel/střelec kulometem typ 89 ráže 7,7 mm. Pasivní obranu zajišťovalo pancéřování instalované na přední spodní části trupu. Za pohon byl vybrán dvouhvězdicový čtrnáctiválec Micubiši Ha-26-II o maximálním výkonu 708 kW.\n\nFirma Micubiši vyrobila do prosince 1939 kromě dvou prototypů i 11 ověřovacích exemplářů a poté 1459 letounů dodávaných do března 1944. Od července 1941 do července 1945 Ki-51 vyráběla společnost Tačikawa v počtu 913 strojů.\n\nKi-51 byl nejprve nasazen v Číně v síle osmi Sentai a třinácti nezávislých Čútai. Později se s tímto typem Spojenci setkávali v celém Tichomoří. Typ Ki-51 se celkem vyskytoval u útočných jednotek Sentai č. 44 a 83, dále u Dukuricu Hiko Čútai č. 41, 45, 47, 48, 49, 52, 53, 71, 73, 83, 89, 90 a 91, u nezávislé protiponorkové 1. Čútai, u 4. Kokugun Šireibu Hikodan a jako školní u armádní letecké akademie Koku Šikan Gakko.\nTaké na bojištích v Barmě byl celkově úspěšný. V závěru války se však ukázalo, že stroj je zastaralý. Letadlo též sloužilo, stejně jako většina japonských typů, k sebevražedným misím kamikaze, kdy pod trupem obvykle nesly pumu ráže 250 kg.\n\nPo odchodu Japonců z území Nizozemské Východní Indie, budoucí Indonésie, získali Nizozemci několik trofejních Ki-51. Ty v roce 1946 přešly k založenému indonéskému letectvu, kde dostaly pojmenování Guntei a létaly jako školní až do 50. let 20. století.\n\nÚdaje dle\n\n\n"}
{"id": "206712", "url": "https://cs.wikipedia.org/wiki?curid=206712", "title": "Zbraslavská kronika", "text": "Zbraslavská kronika\n\nZbraslavská kronika (latinsky \"Chronicon Aulae regiae\") je latinsky psaná kronika, která vznikala v rozmezí let 1305–39 v cisterciáckém klášteře na Zbraslavi, založeném roku 1292 králem Václavem II. Autory tohoto monumentálního díla jsou dva zbraslavští opaté česko-německého původu: Ota Durynský a Petr Žitavský.\n\nTato kronika patří spolu s Kosmovou \"Kronikou českou\" k nejskvělejším příkladům českého středověkého kronikářství a české literatury vůbec. Kromě rozsáhlých prozaických pasáží obsahuje také na 4000 veršů, z velké části leoninských hexametrů, takže vlastně je zároveň i nejrozsáhlejší básnickou skladbou české literatury předhusitského období.\n\nV první části Zbraslavské kroniky, která byla psána pravděpodobně v letech 1305–14 opatem Otou je znatelná tendence k oslavě Václava II., zakladatele zbraslavského kláštera. Za devět let Ota napsal 51 kapitol a celé Otovo vypravování je soustředěno k osobě královského mecenáše tak, aby Václav získal u případného čtenáře co nejvíce sympatií. Ota se snažil vystihnout duševní život a těžkou dobu dětství, dospívání a samotné vlády Václavovy způsobem u středověkých spisovatelů vzácným. Otovo pohnuté vypravování ukončila smrt v březnu 1314, kdy nestihl popsat ani Václavovu slavnou korunovaci.\n\nV započaté kronice pak pokračoval druhý autor, budoucí opat Petr Žitavský, který se v druhé části kroniky pokusil o sloučení glorifikace předposledního Přemyslovce s oslavou nové lucemburské dynastie na českém trůně. Proto uvádí při líčení smrti Václava II. i císařovny Markéty zázraky, které měly zvýšit prestiž obou osobností. Ve svém vyprávění se na rozdíl od Oty nesoustředí pouze na události zbraslavské a české, ale i na události a záležitosti jiných království a zajímavé příhody vůbec.\n\nZbraslavská kronika se tak stala nejdůležitějším vyprávěcím pramenem pro české dějiny první poloviny 14. století. Byla mnohými opisována, celé dlouhé úseky ze Zbraslavské kroniky se nacházejí i v Kronice Františka Pražského, v díle Beneše Krabice z Veitmile a částečně i v kronice Pulkavově.\n\n\nJsou zde sepsány události od roku 1317 téměř až do Karlova návratu do Čech, tedy cca do konce léta 1333. Záznamy jsou provedeny letopiseckým způsobem (obvykle se na jaře zapsaly události roku minulého) a druhá kniha kroniky tedy nemá jednotlivé kapitoly a události jsou za sebou mechanicky seřazeny bez vzájemné souvislosti.\n\nZačíná velmi nadšeným vylíčením návratu mladého prince Karla a končí rokem 1337 sepsaným na jaře 1338. Dál se již Petr Žitavský nedostal.\n\n"}
{"id": "206713", "url": "https://cs.wikipedia.org/wiki?curid=206713", "title": "Cibetka africká", "text": "Cibetka africká\n\nCibetka africká (\"Civettictis civetta\") je největší z cibetek.\n\n\nMá krátkou hustou srst v okrové až stříbrné barvě. Po celém těle má téměř černé skvrny, které se skoro slévají v podélné pruhy. Přes celá záda až po ocas se táhne černý pruh, který na zádech tvoří hřívu dlouhou až deset centimetrů. Tuto hřívu dokáže při vzrušení vztyčit.\nOcas je od poloviny až ke špičce černý, druhá poloviny je zbarvena jako tělo. Končetiny jsou krátké, zcela černé. Na každé z nich má pět prstů s ostrými, nezatažitelnými drápy.\nHlava je šedookrová s výraznými černými kruhy kolem očí, které pokračují směrem dolů přes tváře ke krku, na kterém se mění v bílý pruh. Kolem čenichu má cibetka africká bílou skvrnu. Uši jsou velmi malé, kulaté a ční šikmo nad hlavu. Jedná se o evolučně starý typ, což potvrzuje 40 zubů a stoličky, jaké mívaly šelmy už před miliony let. Na břiše má cibetka šest mléčných žláz.\n\nU řitního otvoru se nachází pachová žláza produkující pižmově zapáchající látku, cibet.\n\nTento druh se vyskytuje ve střední a jižní části východní Afriky. Můžeme ji najít v nejrůznějším prostředí, od deštných pralesů až po savany. Nejčastěji však právě na savanách nebo v lesích.\n\nJako všechny cibetky je i tato převážně noční živočich. Hlavní aktivitu vyvíjí od soumraku do půlnoci. Výjimečně ji můžeme spatřit i přes den, brzy ráno nebo za špatného počasí. Během dne cibetka obvykle spí ve vysoké trávě nebo v houští.\n\nPohybuje se typickým vlnivým pohybem. Na okraji svého území tvoří hromádky výkalů, kterými si označuje své území a které slouží jako komunikační místo pro ostatní cibetky. Informace si vyměňují také tak, že označují stromy a keře svým pižmem.\n\nCibetka africká je plaché a tiché zvíře. Vydávají pouze různé bzučivé a kašlavé zvuky. Většinu života žije jako samotář. To se mění pouze v období páření.\n\nCibetka loví převážně v noci menší savce, hady a žáby. Ale její potravou se může stát téměř jakékoliv zvíře, které je schopna zabít. Kořist zabíjí silným třesením, menším živočichům zpravidla přerazí páteř nebo krk. Stejně jako ostatní druhy z čeledě cibetkovitých se živí mršinami i ve vysokém stadiu rozkladu. V období zrání plodů se živí i ovocem a rostlinami.\nDokáže pozřít i rostliny a živočichy jedovaté pro ostatní zvířata.\n\nCibetka africká se rozmnožuje po celý rok. Období březosti se liší podle oblasti výskytu.\nV jižní Africe nastává v teplých měsících od srpna do ledna, ve východní Africe od března do října a v západní Africe pravděpodobně není upřednostňováno žádné období.\n\nBřezost trvá devět až deset týdnů. Po této době se samici narodí ve vyhrabaném doupěti 1–4 mláďata. Během roku může mít až 3 vrhy. Mladé cibetky se rodí zcela vyvinuté. Mají srst po celém těle, i když jemnější než dospělci. Zbarvení je méně výrazné. Mláďata jsou schopna se hned po narození plazit. Na nohy si stoupají až v pátém dni života. Mezi 17. a 18. dnem vylézají z doupěte. Na mléce jsou závislá asi 6 týdnů. Od 7. týdne jim matka začíná předkládat pevnou potravu. Zhruba ve dvou měsících zkouší sama lovit. Pohlavní dospělosti dosahují ve věku jednoho roku. Dožívají se patnácti až dvaceti let.\n\nCibetka africká prý pomáhá opětovnému zalesňování. Semena z plodů a bobulí, které projdou jejím trávicím ústrojím, vycházejí zcela neporušena.\n\nUž od desátého století před naším letopočtem se však hojně lovila právě kvůli cibetu, které se přidávalo do mýdel a parfémů. Dnes se tato přísada nahrazuje uměle, v některých vesnicích se ale stále cibetky chovají právě pro tento olej.\n\nV České republice v současnosti cibetku africkou nechová žádná zoo, poslední jednic zde uhynul stářím v roce 2018 v Zoo Dvůr Králové. Pár cibetek tam přišel z olomoucké zoo. Dříve se nacházely např. v Zoo Liberec či v Zoo Zlín.\n\n"}
{"id": "206715", "url": "https://cs.wikipedia.org/wiki?curid=206715", "title": "Magnificat", "text": "Magnificat\n\nMagnificat je novozákonní chvalozpěv obsažený v Bibli (Evangelium sv. Lukáše, 1:46-55. Název „\"Magnificat\"“ je odvozen od prvního verše v latině (\"Magnificat anima mea Dominum\", česky \"Duše má velebí Pána\").\n\nJedná se o veršovanou pasáž, vloženou do prózou psaného zbytku textu, zpívaný Pannou Marií při návštěvě u sv. Alžběty před narozením Ježíše Krista.\n\nText formálně navazuje na tradici žalmů. Je užíván v liturgii, v římskokatolické jako součást nešpor, podobně je tomu v anglikánské liturgii. V katolické církvi je modlitba Magnificat spojena s částečnými odpustky.\n\n\"Magnificat anima mea Dominum\"\n\n\"Et exultavit spiritus meus in Deo salutari meo.\"\n\n\"Quia respexit humilitatem ancillæ suæ: ecce enim ex hoc beatam me dicent omnes generationes.\"\n\"Quia fecit mihi magna qui potens est, et sanctum nomen eius.\"\n\n\"Et misericordia eius a progenie in progenies timentibus eum.\"\n\n\"Fecit potentiam in bracchio suo, dispersit superbos mente cordis sui.\"\n\n\"Deposuit potentes de sede et exaltavit humiles.\"\n\n\"Esurientes implevit bonis et divites dimisit inanes,\"\n\n\"Suscepit Israel puerum suum recordatus misericordiæ suæ,\"\n\n\"Sicut locutus est ad patres nostros, Abraham et semini eius in sæcula.\"\n\n\"Magnificat anima mea Dominum\"\n\n\"et exsultávit spíritus meus in Deo salvatóre meo,\"\n\n\"Qui­a re­spéxit humilitátem ancíllæ súæ: ecce enim ex hoc beátam me dícent ómnes generatiónes.\"\n\n\"Qui­a fé­cit míhi magna qui pótens est: et sánctum nómen éius.\"\n\n\"Et mi­se­ricórdia éius in progénies et progénies timéntibus éum.\"\n\n\"Fé­cit po­téntiam in bráchio súo: dispérsit supérbos ménte córdis súi.\"\n\n\"De­pó­su­it poténtes de séde, et exaltávit húmiles.\"\n\n\"Esu­ri­éntes implévit bónis: et dívites dimísit inánes.\"\n\n\"Su­scé­pit Israel púerum súum, recordátus misericórdiæ.\"\n\n\"Si­cut lo­cútus est ad pátres nóstros, Abraham et sémini éius in sǽcula.\"\n\n\"Duše má velebí Pána\"\n\n\"a můj duch jásá v Bohu, mém spasiteli,\"\n\n\"že se sklonil ke své služebnici v jejím ponížení. Hle, od této chvíle budou mne blahoslavit všechna pokolení,\"\n\n\"že se mnou učinil veliké věci ten, který je mocný. Svaté jest jeho jméno\"\n\n\"a milosrdenství jeho od pokolení do pokolení k těm, kdo se ho bojí.\"\n\n\"Prokázal sílu svým ramenem, rozptýlil ty, kdo v srdci smýšlejí pyšně;\"\n\n\"vladaře svrhl s trůnu a ponížené povýšil,\"\n\n\"hladové nasytil dobrými věcmi a bohaté poslal pryč s prázdnou.\"\n\n\"Ujal se svého služebníka Izraele, pamětliv svého milosrdenství,\"\n\n\"jež slíbil našim otcům, Abrahamovi a jeho potomkům na věky.\"\n\n\"Velebí duše má Hospodina,\"\n\n\"A veselí se duch můj v Bohu, spasiteli svém,\"\n\n\"Že vzezřel na ponížení děvky své; neb aj, od této chvíle blahoslaviti mne budou všichni národové.\"\n\n\"Neboť mi učinil veliké věci ten, kterýž mocný jest, a svaté jméno jeho,\"\n\n\"A jehož milosrdenství od pokolení až do pokolení bojícím se jeho.\"\n\n\"Dokázal moci ramenem svým, rozptýlil pyšné myšlením srdce jejich.\"\n\n\"Sházel mocné s stolic, a povýšil ponížených.\"\n\n\"Lačné nakrmil dobrými věcmi, a bohaté pustil prázdné.\"\n\n\"Přijal Izraele, služebníka svého, byv pamětliv na milosrdenství,\"\n\n\"Jakož mluvil otcům našim, Abrahamovi a semeni jeho na věky.\"\n\n\"Má duše velebí Hospodina\"\n\n\"a můj duch jásá v Bohu, mém Spasiteli,\"\n\n\"neboť si všiml ponížení své služebnice. Hle, od nynějška všechna pokolení budou vyprávět o mé blaženosti,\"\n\n\"neboť mi učinil veliké věci Ten, který je mocný. Jeho jméno je svaté\"\n\n\"a jeho milosrdenství k těm, kdo jej ctí, trvá od pokolení do pokolení.\"\n\n\"Svou paží dokázal moc, rozehnal ty, kdo mají v srdci pyšné myšlenky.\"\n\n\"Mocné svrhl z trůnů a ponížené povýšil.\"\n\n\"Hladové nasytil dobrými věcmi a bohaté propustil s prázdnou.\"\n\n\"Ujal se Izraele, svého služebníka;pamatoval na milosrdenství\" -\n\n\"jak zaslíbil našim otcům - vůči Abrahamovi a jeho semeni až navěky.\"\n\n\"Velebí má duše Hospodina\"\n\n\"a můj duch jásá v Bohu, mém Spasiteli,\" \"neboť shlédl na svou nepatrnou služebnici.\"\n\n\"Od této chvíle mě budou blahoslavit\" \"všechna pokolení,\"\n\n\"že mi učinil veliké věci ten, který je mocný. Jeho jméno je svaté.\"\n\n\"A jeho milosrdenství trvá od pokolení do pokolení k těm, kdo se ho bojí.\"\n\n\"Mocně zasáhl svým ramenem, rozptýlil ty, kdo v srdci smýšlejí pyšně.\"\n\n\"Mocné sesadil z trůnu a ponížené povýšil,\"\n\n\"hladové nasytil dobrými věcmi a bohaté propustil s prázdnou.\"\n\n\"Ujal se svého služebníka Izraele, pamatoval na své milosrdenství,\"\n\n\"jak slíbil našim předkům, Abrahámovi a jeho potomkům navěky.\"\n\nText Magnificat zhudebnilo mnoho skladatelů.\n\nNejstarší dochovaný vícehlasý fragment pochází z poloviny 14. století. Od té doby vzniklo množství dalších slavných děl s tímto titulem, například od následujících autorů:\n\nMnozí skladatelé zkomponovali několik verzí, v závislosti na možnostech sborů resp. sólisů při (prvním) provedení.\n"}
{"id": "206716", "url": "https://cs.wikipedia.org/wiki?curid=206716", "title": "Pečivo", "text": "Pečivo\n\nPečivo je druh jídla, který se připravuje pečením případně smažením (např. koblihy, lívance, palačinky). Vyrábí se z různých druhů těsta s obsahem obilné mouky v závislosti na druhu, který se připravuje.\n\nIngrediencí, kterých se k pečení využívá, je obrovské množství – lze použít prakticky všechny.\n\n\nExistuje několik druhů dělení, jak je možno pečivo členit. Mezi nejčastější patří na:\n\n\nNěkdy je za tmavé pečivo považován také chléb (zpravidla s vyšším obsahem žitné mouky, která způsobuje tmavší zbarvení těsta). Častěji se však výraz tmavé pečivo používá jako synonymum pro pečivo celozrnné.\n\nPečivo lze kategorizovat podle několika kritérií:\nTyto rozdíly jsou dány surovinami, přísadami jako např. kořením, použitím oleje, kvasnic/kvásku, vody nebo mléka (i kyselého), způsobem tepelné úpravy, tedy délkou pečení a teplotou, dalšími úpravami po dopečení i způsobem konzumace.\n\nAčkoli se u pečiva už podle názvu předpokládá pečení v uzavřené peci, za pečivo lze považovat lívance (rychle připravené na pánvi a na otevřeném vzduchu) i knedlíky (vařené ve vodě) nebo langoše (smažené pod hladinou oleje).\n\nSpolečnými body pro definici pečiva jsou a) tepelná úprava a b) těsto s velkým podílem obilné mouky. Například za pečivo ještě lze považovat bramborové placky, tedy obilné těsto s dodatkem brambor, ale už ne bramboráky, brambory zahuštěné moukou.\n\nPrvní doklady o obilí pro účely stravování jsou doloženy od samého počátku zemědělství, ba ještě do dob sběračů. Ovšem co bylo nalezeno jako obilí, by nám dnes připadalo jen jako tráva: a) šlo o širou směs zrn, b) obilí, jak je známe dnes, prošlo značnou šlechtitelskou proměnou.\n\nPodstatným milníkem v historii pečiva byl přechod od pečení na kameni k vynálezu pece: Ta se svou tepelně akumulační schopností přinesla vyšší teploty, rovnoměrnější pečení ze všech stran, trvalejší teplo s možností pečení různých pečiv jak teplota po vyhřátí a ometení uhlíků zvolna klesá, méně proměnlivé prostředí a v neposlední řadě také vyšší účinnost a úspory energie, paliva.\n\nZa hlavní evropské obiloviny pro potraviny lze označit žito a pšenici. S postupem doby je vidět nárůst podílu využívání pšenice na úkor žita: Podíl světlého pšeničného pečiva se dlouhodobě zvyšuje. S módou racionální výživy v západním světě lze pozorovat znovuobjevování tmavého pečiva, tedy žitné mouky a dalších alternativ.\n\n\n\n\n"}
{"id": "206719", "url": "https://cs.wikipedia.org/wiki?curid=206719", "title": "Příborový nůž", "text": "Příborový nůž\n\nPříborový nůž, jídelní nůž nebo stolní nůž je kuchyňský a gastronomický nástroj, který tvoří součást základních stolovacích potřeb moderní západní civilizace. Nůž tvoří sadu, tzv. příbor spolu s lžící a vidličkou. Využívá se na krájení pokrmů na menší části během její konzumace, které je pak snadnější pozřít.\n\nSkládá se z ostří a z rukojeti, za kterou se příborový nůž drží. V současnosti je rozšířeno pravidlo, že se nůž při jídle drží v pravé ruce a levá slouží pro podávání jídla k ústům pomocí vidličky. U příborového nože je zpravidla otupeno ostří, aby nedošlo ke zbytečným poraněním osob. Různé tvary nožů se používají při konzumaci různých pokrmů, např. u steakového nože pro krájení steaků, bývá ostří vroubkováno. Nůž na ryby je zvláštně tvarován pro snadnější zbavení kostí, apod.\n\nPříborový nůž je vyráběn z různých kovů a jejich slitin kovů v závislosti na době, kdy vznikají a na ceně, kterou chce majitel do nich investovat. Mezi nejcennější patří příbory vyráběné ze stříbra, ale v současnosti je více rozšířeno používání korozivzdorné oceli.\n"}
{"id": "206721", "url": "https://cs.wikipedia.org/wiki?curid=206721", "title": "Mezilesí (Polsko)", "text": "Mezilesí (Polsko)\n\nMezilesí (též Středolesí, polsky: Międzylesie, německy: Mittelwalde) je město v jihozápadním Polsku, v Dolnoslezském vojvodství, na řece Kladská Nisa. Město se nachází v Kladsku, přibližně 32 kilometrů od města Kladsko, těsně u česko-polské hranice. V roce 2004 mělo Mezilesí 2 776 obyvatel.\nMezilesí se nachází na staré obchodní cestě z Vratislavi přes město Kladsko do Brna a Vídně. Kníže Břetislav I. zde k ochraně této cesty vystavěl hradiště. Roku 1294 je doložena existence Mezilesí jako města - král Václav II. jej daroval s okolním panstvím řádu cisterciáků jako české léno s tím, že má zůstat „na věčné časy“ součástí Českého království. Roku 1428 bylo Mezilesí zničeno husity. Roku 1491 bylo znovupostaveno. Za třicetileté války bylo Mezilesí opět těžce poničeno. Roku 1627 a 1643 bylo vypáleno Švédy.\n\nSpolu s celým Kladskem bylo Mezilesí roku 1742 postoupeno Prusku a následně se stalo součástí Německa. Roku 1875 byla zprovozněna železniční trať Vratislav–Mezilesí–Praha–Vídeň.\n\nDo roku 1945 tvořili většinu obyvatelstva Mezilesí Němci. Po druhé světové válce oblast nárokovalo Československo. Nakonec byla ale celá sporná oblast přičleněna k Polsku. Dnes Mezilesí obývají Poláci, přistěhovalí především ze středního a východního Polska.\n\nDnes je Mezilesí železničním hraničním přechodem mezi Polskem a Českou republikou, na trati Vratislav - Kladsko - Lichkov.\n\n\nK městu adminsitrativně spadají tyto vesnice:\n\n"}
{"id": "206724", "url": "https://cs.wikipedia.org/wiki?curid=206724", "title": "Pokuta", "text": "Pokuta\n\nPokuta je správní trest, forma peněžité sankce v přestupkovém právu.\n\nV českém přestupkovém právu jde o správní trest v podobně finančního postihu, který může být uložen orgánem veřejné moci pachateli po spáchání přestupku. Obecně je výše pokuty maximálně 1 000 Kč, nestanoví-li ji ale zvláštní zákon vyšší. Příkazem na místě lze nicméně uložit pokutu nejvýše 10 000 Kč. U nepodnikajícího mladistvého se pak výše pokuty vždy snižuje na polovinu a nejvýše může jít o 5 000 Kč, resp. u příkazu na místě 2 500 Kč.\n\nVýši pokuty lze i přes zákonem stanovenou dolní hranici sazby také mimořádně snížit, jestliže jde jen o pokus přestupku, byl-li přestupek spáchán z důvodu odvrácení útoku či jiného nebezpečí a přesto nebyly zcela splněny podmínky nutné obrany nebo krajní nouze, byla-li by vzhledem k poměrům pachatele nepřiměřeně přísná anebo vzhledem k okolnostem dané věci by pro nápravu stačila i snížená sazba.\n\nV trestním právu je podobným institutem peněžitý trest.\n\nSmluvní pokuta není veřejnoprávní sankcí, ale soukromoprávní sankcí pro případ porušení smluvní povinnosti neboli institutem utvrzení dluhu (pokutou pro porušení povinnost stanovené právním předpisem je penále). Pokuty za jízdu bez platné jízdenky nebo jiná porušení přepravního řádu a přepravních podmínek ve veřejné dopravě jsou v české legislativě nazývané přirážka, jejich konkrétní výši stanoví smluvní přepravní podmínky nebo tarif, přičemž horní hranici výše sankční částky omezuje zákon o silniční dopravě i zákon o dráhách.\n\nVeřejnoprávní sankcí je také pořádková pokuta, která je ale spíše procesním opatřením.\n"}
{"id": "206726", "url": "https://cs.wikipedia.org/wiki?curid=206726", "title": "Lickova observatoř", "text": "Lickova observatoř\n\nLickova observatoř je astronomická observatoř patřící a pod správou Kalifornské univerzity. Je umístěna na vrcholku hory Hamilton v pohoří Diablo západně od San José v Kalifornii. Observatoř je obsluhována z pracoviště Kalifornské univerzity v Santa Cruz, kam bylo řídící centrum přemístěno v polovině 60. let.\n\nLickova observatoř byla vůbec první trvale obydlená observatoř na světě, ležící na vrcholu hory.\n\nObservatoř byla stavěna v letech 1876 až 1887, Jamesem Lickem. V roce 1887 Lickovo bylo tělo pohřbeno na místě, kde byl umístěn teleskop s nápisem „Zde leží tělo Jamese Licka.“, vyraženým do bronzové desky.\n\nPřed výstavbou observatoře byla postavena příjezdová cesta na vrchol hory. Všechen stavební materiál musel být nahoru dovezen povozy taženými koňmi a mezky, kteří nemohli vyjet prudký svah. Aby sklon silnice nepřesáhl 6,5 %, musela být vedena serpentinami podél pohoří. Nyní je její část označena jako (CA-130). Tradice tvrdí, že cesta má přesně 365 zatáček. (Je pravděpodobné, že tomu tak je, ale přesný počet nelze zjistit, protože není možné určit co zatáčkou už je, a co není). I lidé, kteří nemívají problémy s cestovní nevolností, považují tuto jízdu za výzvu. Silnice se uzavírá, jen když se na observatoři objeví sníh.\n\nLickův 36palcový (91,44 cm) refraktor na hoře Mt. Hamilton byl největším refraktorovým teleskopem od doby, kdy spatřil první světlo 3. ledna, 1888, až do rekonstrukce Yerkesovy observatoře v roce 1897. V dubnu 1888 byla observatoř předána regentům Kalifornské univerzity a tak se stala první permanentně obydlenou observatoří na vrcholu hory na světě. Edward Singleton Holden byl jmenován prvním řiditelem. Poloha observatoře poskytuje vysokou kvalitu pozorování díky malému světelnému znečištění; ještě k tomu je vzduch na Mt. Hamilton v noci velice klidný a vrcholek bývá nad nízkou oblačností, která se často vznáší nad okolím San Jose. Ta občas zastiňuje město tak, že světelné znečištění na observatoři je skoro nulové.\n\nS růstem populace San Jose a celého Silicon Valley, problém s okolním světlem začínal být závažným. V 70. letech byla vybrána nová lokalita na hoře Junípero Serra, jihovýchodně od Monterey, na přemístění mnoha teleskopů. Financování převozu však nebylo schváleno. V 80. letech San Jose vytvořilo program na snížení světelných emisí. Pouliční lampy byly vyměněny za nové, svítící jen dolů. Zlepšení bylo natolik značné, že Mt. Hamilton nadále zůstala vhodným místem pro významnou observatoř. Asteroid San Jose byl pojmenován Mezinárodní astronomickou unií na počest snahy města snížit světelné znečištění.\n\nV roce 2006 na observatoři bydlelo 23 rodin a průměrně 10 astronomů z Kalifornské univerzity, kteří bydli v ubytovně a spravují observatoř. Malé městečko Mount Hamilton leží na vrcholku hory. Má vlastí policii, poštu a nově i jednu místnost školy.\n\nNásledující vesmírná tělesa byla objevena Lickovou observatoří:\n\nAktuální vybavení a jeho umístění:\n\n"}
{"id": "206727", "url": "https://cs.wikipedia.org/wiki?curid=206727", "title": "Vairóčana", "text": "Vairóčana\n\nVairóčana může znamenat:\n\n\n"}
{"id": "206731", "url": "https://cs.wikipedia.org/wiki?curid=206731", "title": "Edgar Schmued", "text": "Edgar Schmued\n\nEdgar Schmued (30. prosince 1899, Hornbach, Německo – 1. června 1985, Oceanside, Kalifornie) byl americký letecký konstruktér německého původu. Proslavil se zejména jako hlavní konstruktér slavného letadla P-51 Mustang a později i letounu F-86 Sabre.\n\nEdgar Schmued se narodil v německém městě Hornbach. V osmi letech viděl poprvé letící letadlo a rozhodl se, že letectví bude jeho celoživotní prací. Začal tvrdě studovat, aby se mohl stát inženýrem, poté šel do učení do menší firmy vyrábějící motory. Navrhl několik inovativních součástek motorů a získal k nim i patent. Ve volném čase, pokračoval v samostudiu letectví. Díky svým zkušenostem získal místo u General Motors Corporation v Brazílii, později začal svou kariéru coby návrhář a konstruktér u Fokker Aeroplane Company, pobočky General Motors v USA.\n\nV roce 1935 se přesunula do Los Angeles firma North American Aviation (NAA) vlastněná General Motors. Talentovaný a nápaditý Schmued, nyní už občan Spojených států, byl u NAA zaměstnán začátkem roku 1936 jako konstruktér prvotního vývoje, později jako šéf celého tohoto oddělení. Během mnoha let svého působení u NAA se podílel na návrzích mnoha letounů.\n\nNejznámějším a také prvním letounem postaveným společností NAA byl P-51 Mustang. Mustang byl původně vyvinut pro britské královské letectvo, protože nemělo dostatek strojů proti Luftwaffe. Firma North American měla tedy licenčně stavět letouny Curtiss P-40, ale nakonec navrhla, že během krátké doby navrhne vlastní letoun a britská schvalovací komise souhlasila. K tomu se váže legenda, která hovoří o tom, že se prezident firmy NAA „Dutch“ Kindelberger zeptal Edgara Schmueda: „Ede, jsme schopni vyrábět v naší továrně letadla Curtiss P-40?“. Schmued podobnou otázku dlouho očekával a tak odpověděl: „Dutchi, nebudeme přece stavět zastaralé letadlo, postavíme úplně nové a lepší.“\nPrvní stroj vzlétl 178 dní po zadání objednávky. Konstrukce prototypu byla výborná, byl použit nový laminární profil křídla, který byl větší i při zachování stejné velikosti draku letounu, vešel se do něho celý podvozek, zbraně s municí i palivové nádrže. Konstrukce s mnoha inovacemi z letadla učinila kvalitní a rychlý stroj, který vyhrával soutěže a také stanovoval nové rychlostní rekordy v kategorii strojů s pístovými motory ještě mnoho desítek let po skončení výroby.\n\nSchmued byl u North American Aviation, (později divizí Rockwell International Corporation) přes 22 let. Během této doby navrhoval a podílel se na návrzích letounů F-82, F-86 Sabre a F-100 Super Sabre. Poté pět let pracoval jako designér pro Northrop Corporation, kde se podílel na konstrukci strojů Northrop F-5 a T-38.\n\nEdgar Schmued zemřel v Oceanside v Kalifornii 1. června 1985.\n\nEdgar Schmued byl 14. září 1991 uveden do International Aerospace Hall of Fame.\n\n\n"}
{"id": "206738", "url": "https://cs.wikipedia.org/wiki?curid=206738", "title": "William Otis", "text": "William Otis\n\nWilliam Otis (20. září 1813 – 13. listopadu 1839) byl americký vynálezce parního rypadla. Na svůj vynález obdržel patent 24. února 1839.\n\nO konstrukci parního rypadla se pokoušel už v roce 1796 James Watt. Neměl ale k dispozici dostatečně silný stroj, a proto jeho rypadlo zklamalo.\n\nOttis využil mezitím proběhlého vývoje parních strojů a navrhl 15 tun těžké rypadlo s 12 kW parním strojem na železničním podvozku. Jeho konstrukce byla natolik úspěšná, že první rypadlo z roku 1839 bylo v provozu až do 20. let 20. století. Výrazným zlepšením bylo pouze nahrazení řetězů ocelovými lany.\n\n"}
{"id": "206739", "url": "https://cs.wikipedia.org/wiki?curid=206739", "title": "Izolovaný dělostřelecký srub", "text": "Izolovaný dělostřelecký srub\n\nIzolovaný dělostřelecký srub je stavba, která měla být v rámci československého opevnění budována na místech, kde s ohledem na vysokou hladinu spodní vody, nevhodné složení půdy, anebo čistě z důvodů úspor finančních prostředků, nemělo dojít k výstavbě dělostřeleckých tvrzí. Měl spojit vlastnosti tvrzových dělostřeleckých srubů, vchodového objektu a zároveň měl akceptovat veškeré konstrukční zásady platné pro izolované pěchotní sruby. \n\nÚkoly kladené na tyto objekty a podmínky pro jejích umisťování v terénu byly naprosto shodné s tvrzovými dělostřeleckými sruby, a tak není divu, že i jejich výzbroj se od tvrzového dělostřeleckého srubu nijak nelišila – tvořily ji tři rychlopalné 100 mm houfnice vz.38 umístěné ve střílnách o odměru 60 stupňů a náměru +38 stupňů až -10 stupňů, zabetonovaných v boční stěně objektu. Podle směru palby hlavních zbraní se i izolované dělostřelecké sruby dělily na levo a pravostranné.\n\nOkolí objektu mělo být chráněno dvojicí lehkých kulometů vz.26 v pěchotních zvonech a třemi kulomety vz.37 v pomocných střílnách pod betonem (tvrzové dělostřelecké sruby jsou chráněny dvěma lehkými kulomety v pěchotních zvonech a jedním nebo dvěma lehkými kulomety ve střílnách pod betonem). Vjezd do srubu mohl navíc bránit 47 mm kanón vz.36 umístěný ve střelecké místnosti po pravé, nebo po levé straně vchodu.\nKolem objektu byl vytvořen také pás překážek a to proti pěchotě nebo proti útočné vozbě ty se využívaly podle terénu.\n\nNa rozdíl od tvrzových objektů nebyl izolovaný dělostřelecký srub budován ve IV., ale pouze ve III. stupni odolnosti, což byl důsledek jeho umístění za linií těžkého opevnění. Konstruktéři ŘOPu totiž předpokládali, že se snížením odolnosti objektu se zmenší i jeho půdorys a tak se sníží i pravděpodobnost případného zásahu.\n\nbyl rozvržen do tří pater, přičemž patro horní a patro střední bylo půdorysně shodné. Dolní patro bylo na rozdíl od předcházejících dvou podstatně menší a vzhledem ke značné hloubce, v niž se nacházelo, měly jeho obvodové stěny pouze minimální tloušťku. Horní patro obsahovalo prostorné překladiště pro dva nákladní automobily, řešené obdobně jako u vchodového objektu tvrze, dále pak střelecké místnosti zbraní, chránících vchod pro pěší a vjezd do objektu, střeleckou místnost s trojicí houfnic a několik skladišť munice. Ve středním patře se nacházely tři kobky na odpad vystřelených nábojnic, ubikace části mužstva, sociální zařízení a rozsáhlé sklady střeliva nahrazující sklady M2 v podzemí tvrze. Konečně v dolním patře bylo umístěno stanoviště velitele srubu, ubytoven, skladiště pohonných hmot a strojovna výtahu, který navzájem spojoval všechna tři patra objektu.\n\nIzolovanému dělostřeleckému srubu měl velet štábní kapitán dělostřelectva, kterému v době války podléhala osádka skládající se ze dvou důstojníků, dvou rotmistrů, 29 poddůstojníků a 88 vojínů.\n\nDo září roku 1938 se ani jediný objekt tohoto typu postavit nepodařilo, a tak se údaje o jeho konstrukci a úkolech dochovaly pouze v archivních dokumentech, z nich mimo jiné vyplývá, že ŘOP pro léta 1938-1939 počítalo se zadáním a výstavbou 12 izolovaných dělostřeleckých srubů. Pět mělo být vybudováno na severní Moravě (sruby Životice východ, Životice západ, Skrbovice, Dětřichovice, Kronfelzov), dalších sedm mělo posílit obranu jižních hranic republiky (sruby Podmolí, Hrádek, Hrušovany, Novosedly, Mikulov, Havraníky a Valtrovice).\n\n"}
{"id": "206741", "url": "https://cs.wikipedia.org/wiki?curid=206741", "title": "Milena Dvorská", "text": "Milena Dvorská\n\nMilena Dvorská (7. září 1938 Prostějov – 22. prosince 2009 Praha) byla česká herečka.\n\nPůvodně studovala zdravotnickou školu. V roce 1960 vystudovala DAMU, začala hrát v tehdejším divadle D 34 v Praze, v pozdějším Divadle E. F. Buriana. S výjimkou let 1970–1972, kdy byla členkou Divadla za branou, v tomto angažmá působila až do jeho zániku v roce 1991. Z rolí na této scéně stojí za zmínku Sofie v Platonovi, Arkadina v \"Rackovi\", Polly v \"Žebrácké opeře\", titulní role v \"Anně Christie\" nebo Emilka ze hry \"Jak okrást zloděje\". Ve druhé polovině 90. let hostovala na scéně obnoveného Divadla na Fidlovačce. V roce 2004 a 2005 nastudovala dvě role v zájezdových inscenacích Divadelní společnosti Háta (\"Klíče na neděli\", \"Když ty, tak já taky, miláčku!\").\nJejím hereckým debutem se již v roce 1954 stala filmová pohádka režiséra Bořivoje Zemana \"Byl jednou jeden král\", v polovině 60. let se na filmovém plátně plátně přehrála do postav mladých žen, později přes kostýmní role do rolí starostlivých maminek. V komediální poloze se objevila v dalších významných českých filmech, například ve snímcích \"Marečku, podejte mi pero\" a \"Vesničko má středisková\".\n\nPro herectví ji objevil náhodně Jan Werich, když si k němu přišla pro autogram v šatně divadla v Prostějově. Tři měsíce také pobývala u Werichů na Kampě v podkrovním pokojíku během natáčení filmu \"Byl jednou jeden král\".\n\nPoté měla možnost točit s Bořivojem Zemanem film \"Anděl na horách\", kde se seznámila s Vlastou Fabianovou, která hrála její maminku. Vlasta Fabianová ji také pomohla připravit se na zkoušky z herectví.\n\nBěhem studia na DAMU se seznámila se studentem režie Orfeiem Cokovem, se kterým měla dceru Lucii. Cokov se však hned po škole vrátil domů do Bulharska. Ona sama tehdy pracovala na plný úvazek v Divadle E. F. Buriana, takže dceru poslala ke svým rodičům na vychování, kde Lucie zůstala až do svých šesti let. Později byla více než 40 let vdaná za herce Josefa Krause, se kterým měla syna Jakuba. Jakub je kameraman a Lucie se provdala za Jana Dvorského se kterým odešla. Dvorský založil sektu, prohlásil se za Spasitele světa a začal si říkat Parsifal. S Dvorským má Lucie osm dětí, naposledy žila rodina v belgickém Ostende. Nejstarší dcera Lucie Dvorské Julie vyhledala svoji babičku Milenu Dvorskou v Praze krátce před její smrtí.\n\n\n\n\n\n \n"}
{"id": "206744", "url": "https://cs.wikipedia.org/wiki?curid=206744", "title": "Gabriello Chiabrera", "text": "Gabriello Chiabrera\n\nGabriello Chiabrera (18. června 1552, Savona – 14. října 1638, Savona) byl italský básník a libretista. Byl označován za „italského Pindara“.\n\nChiabrera byl šlechtického původu, pocházel ze Savony v tehdejší Benátské republice. V devíti letech odešel do Říma, kde ho opatroval jeho strýc Giovanni, který se také postaral o jeho dobré vzdělání, zprvu domácími učiteli, posléze v jezuitské koleji, kde byl až do svých dvaceti let. Po smrti svého strýce vstoupil do služeb kardinála, posléze odešel do Florencie, kde žil ve službách Marie de' Medici. Zemřel ve věku osmdesáti pěti let.\n\nByl ovlivněn Ronsardem a starořeckými básníky, zejména Pindarem a Anakreónem, psal podle antických vzorů. Jeho první rozsáhlejší básní byla \"Gotiade\", následovaly epické básně \"Amedeide\", \"Firenze\", \"Foresto\" a \"Ruggiero\". Také napsal sbírku hrdinské lyriky \"Pindariche\" a sbírku milostné lyriky \"Anacreontiche\", drobnější skladby náboženské, sonety, epitafy, drobné příležitostné verše a mnoho operních libret. Užíval antické veršové formy, často také blankvers. Pěstoval literární formu ódy. Byl členem Florentské cameraty.\n"}
{"id": "206751", "url": "https://cs.wikipedia.org/wiki?curid=206751", "title": "Nathanael Vodňanský z Uračova", "text": "Nathanael Vodňanský z Uračova\n\nNathanaél Vodňanský z Uračova (1563, Domažlice – 21. června 1621, Praha) byl primátor Starého města pražského a jeden ze sedmadvaceti popravených při exekuci na Staroměstském náměstí.\n\nPři tichém a rychlém pohřbu Rudolfa II., kdy bratrovu rakev pomáhal nést i Matyáš Habsburský, pan z Uračova poznamenal: \"„Mizerný pohřeb na tak velkého potentáta.“\"\n\nPro urážku císaře Matyáše Habsburského mu bylo vyhrožováno šibenicí již roku 1615. O šest let později po cestě na popraviště z lešení přes náměstí kolem kašny k dřevěné šibenici se prý obrátil ke svým druhům visícím z okna radnice a řekl: :\"\"Ó moji milí tovaryši, líto mi, že od vás odloučen a ještě ku potupnějšímu místu tažen být mám.\"\" Pak byl společně s Janem Kutnauerem a Simeonem Sušickým oběšen.\n\nRoku 1605 vydal volně přeložené chmurné a skeptické dílo francouzského humanismu \"Theatrum mundi minoris\" (Široký plac nebo zrcadlo světa) od Pierra Boaistuaua, které bylo předzvěstí Komenského díla \"Labyrint světa a ráj srdce\".\n\n"}
{"id": "206752", "url": "https://cs.wikipedia.org/wiki?curid=206752", "title": "Ottavio Rinuccini", "text": "Ottavio Rinuccini\n\nOttavio Rinuccini (20. ledna 1562 – 28. března 1621) byl italský básník a libretista na pomezí mezi renesancí a barokem. \n\nByl prvním známým libretistou vůbec, napsal totiž libreto k opeře Jacopa Periho \"Dafne\", která je vůbec prvním známým dílem, které můžeme považovat za operu.\n\nRinuccini byl dvořanem a dvorním básníkem na dvoře rodu Medici ve Florencii, byl členem \"Accademia Fiorentina, Accademia degli Elevati\" a \"cameraty de' Bardi\". \n\nPsal převážně operní libreta, intermezza a podobné skladby pro dvorské zábavy.\n\n"}
{"id": "206753", "url": "https://cs.wikipedia.org/wiki?curid=206753", "title": "Knihovna Jiřího Mahena v Brně", "text": "Knihovna Jiřího Mahena v Brně\n\nKnihovna Jiřího Mahena v Brně je největší veřejná městská knihovna na Moravě a druhá největší v České republice. Knihovna vznikla 1. února 1921 a u jejího zrodu stál brněnský básník a dramatik Jiří Mahen, který se tak stal prvním brněnským knihovníkem. Po jeho smrti knihovnu vedl Ladislav Řezníček. Jejím zřizovatelem je město Brno. Od roku 1950 sídlí v barokním Schrattenbachově paláci v centru města. Ústřední knihovna má detašovaná pracoviště v Kleinově paláci (IN-centrum) a v Masarykově čtvrti (Mahenův památník). Po celém městě Brně se dále nachází 32 menších poboček.\n\n\n"}
{"id": "206760", "url": "https://cs.wikipedia.org/wiki?curid=206760", "title": "Stabat Mater speciosa", "text": "Stabat Mater speciosa\n\nStabat Mater speciosa (latinsky Stála matka krásná) je latinský církevní hymnus, tvořící určitý protipól církevního hymnu Stabat Mater dolorosa. Hymnus líčí radost Panny Marie po narození Krista (oproti hymnu Stabat Mater dolorosa, který líčí žal Panny Marie při Kristově ukřižování). Pravděpodobně je od téhož autora (tj. údajně papež Inocenc III., pravděpodobněji ale básník Jacopone da Todi). Hymnus líčí pocity Panny Marie poté, co se jí narodil Ježíš Kristus.\n\nTento hymnus se netěší takové pozornosti hudebníků jako Stabat Mater dolorosa, jsou známa pouze tři zhudebnění. Autorem prvního je Ferenc Liszt (součást oratoria Christus z roku 1866), autorem druhého je Alphons Diepenbrock (pochází z roku 1896) a autorem třetího je Zdeněk Pololáník (2019), který text zhudebnil pro ansámbl Collegium musicale bonum ze Slavkova u Brna.\n\nStabat Mater speciosa\nIuxta foenum gaudiosa\nDum iacebat parvulus\n\nCuius animam gaudentem\nLaetabundam et ferventem\nPertransivit iubilus\n\nO quam laeta et beata\nFuit illa immaculata\nMater unigeniti!\n\nQuae gaudebat et ridebat,\nExultabat cum videbat\nNati partum incliti\n\nQuis est, qui non gauderet,\nChristi Matrem si videret\nIn tanto solacio?\n\nQuis non posset collaetari,\nPiam Matrem contemplari\nLudentem cum Filio?\n\nPro peccatis suae gentis\nVidit Iesum cum iumentis,\nEt algori subditum. \n\nVidit suum dulcem natum\nVagientum adoratum\nVili diversorio\n\nNati Christus in praesepe\nCoeli cives canunt laete\nCum immenso gaudio\n\nStabat senex cum puella \nNon cum verbo nec loquela\nStupescentes cordibus\n\nEia Mater, fons amoris\nMe sentire vim ardoris\nFac, ut tecum sentiam\nFac, ut ardeat cor meum\nIn amando Christum Deum\nUt sibi complaceam\n\nSancta Mater, istud agas,\nPone nostro ducas plagas\nCordi fixas valide.\n\nTui nati coelo lapsi,\nIam dignati foeno nasci,\nPoenas mecum divide.\n\nFac me tecum congaudere\nIesulino cohaerere\nDonec ego vixero\n\nIn me sistat ardor tui\nPuerino fac me frui\nDum sum in exilio\n\nHunc ardorem fac communem,\nNe me facias immunem,\nAb hoc desiderio. \n\nVirgo virginum praeclara,\nMihi iam non sis amara\nFac me parvum rapere\n\nFac, ut portem pulchrum fortem\nQui nascendo vicit mortem,\nVolens vitam tradere. \n\nFac me tecum satiari,\nNato tuo inebriari,\nStans inter tripudia\n\nInflammatus et accensus\nObstupescit omnis sensus\nTali decommercio.\n\nFac me nato custodiri\nVerbo Christi praemuniri\nConservari gratia\n\nQuando corpus morietur,\nFac, ut animae donetur\nTui nati visio\n\n\n"}
{"id": "206765", "url": "https://cs.wikipedia.org/wiki?curid=206765", "title": "Micubiši Ki-21", "text": "Micubiši Ki-21\n\nMicubiši Ki-21 (: 三菱 キ-21) byl japonský dvoumotorový bombardovací letoun užívaný v druhé světové válce. Spojenecké označení letounu bylo Sally.\n\nPočátky vývoje letounu spadají do roku 1936, kdy japonská armáda vydala specifikaci na výrobu nového celokovového bombardovacího letadla. První ze dvou prototypů Ki-21 vzlétl 18. prosince 1936. Lišily se pouze podobou hřbetního střeleckého stanoviště. První byl vybaven polokulovitou střeleckou věží, druhý pak aerodynamicky výhodnějším protáhlým proskleným střelištěm s kulometem ráže 7,7 mm. Za pohon byly vybrány dva čtrnáctiválcové motory Ha-6 o výkonu po 615 kW.\n\nNa jaře roku 1937 byly oba letouny přemístěny na základnu Tačikawa, kde probíhaly srovnávací zkoušky s konkurenčním typem Nakadžima Ki-19. Podle výsledků testů byly prototypy Ki-21 upraveny, například zvětšením plochy kýlovky, nebo novým tvarem prosklené přídě trupu.\n\nDalší prototypy a stroje vyrobené v ověřovací sérii měly instalované dvouhvězdicové čtrnáctiválcové pohonné jednotky Nakadžima Ha-5 KAI, dávající v hladině 4000 m výkon po 805 kW.\nV listopadu roku 1937 obdržela firma Micubiši objednávku na sériovou výrobu Ki-21-I. Na jaře roku 1938 začaly přicházet první stroje Ki-21-Ia k jednotkám. V armádě dostaly označení armádní těžký bombardér typ 97 (九七式重爆撃機, \"Kjúnana šiki džú bakugekiki\"). Výroba nejprve probíhala v továrně Micubiši v Nagoji, od léta pak rovněž v závodě Nakadžima v Otě. Obrannou výzbroj tvořily tři kulomety typ 89 ráže 7,7 mm zavěšené v prosklení přídě, v horním a dolním střelišti.\n\nV říjnu 1939 přešli výrobci na produkci subverze Ki-21-Ib, jejíž střelci obsluhovali celkem pět kulometů. Čtvrtý sloužil ke střelbě z některého ze dvou okének na boku trupu, pátý byl dálkově ovládán ke střelbě z konce trupu. Pasivní ochrana byla posílena gumovými potahy, které částečně kryly nádrže a pancéřováním v prostorách osádky. Zvětšena byla pumovnice a výměra VOP a vztlakových klapek.\n\nVerze Ki-21-Ic měla opět rozšířenu hlavňovou výzbroj o další postranní kulomet ráže 7,7 mm. Do pumovnice přibyla přídavná nádrž pro 500 l paliva. Podvozek letadla vybavený většími koly byl zesílen. Zmenšení kapacity pumovnice bylo kompenzováno instalací čtyř externích závěsníků pro pumy ráže 50 kg.\n\nNa přelomu let 1940-41 byla ve výrobě zavedena verze Ki-21-IIa s novými dvouhvězdicovými čtrnáctiválci Ha-101 o vzletovém výkonu 1119 kW. Zvětšené byly motorové gondoly, průměr třílistých vrtulí a šípovitost náběžné hrany křídla.\n\nLetouny Ki-21-IIb měly namísto dlouhého proskleného hřbetního střeliště otočnou střeleckou věž s účinnějším kulometem typ 1 ráže 12,7 mm.\n\nNěkteré Ki-21 měly upravený interiér pro dopravu až deseti pasažérů, které sloužily u civilního dopravce Dai Nippon Kókú K. K. Stroje bez hřbetních střelišť nesly označení MC-21-I a MC-21-II (Mitsubishi Commercial). Z typu Ki-21 byl dále odvozen vojenský dopravní letoun Micubiši Ki-57.\n\nBombardovací Ki-21-Ia převzala jako první v roce 1938 60. Sentai, která dosáhla operační způsobilosti na sklonku roku. Ihned byla nasazena k plnění bojových úkolů v Číně.\n\nKi-21-IIa se dostaly do výzbroje Sentai sdružených ve 3. a 4. letecké divizi ještě před vstupem Japonska do války. Jejich osádky zpočátku podnikaly útoky proti spojencům z letišť, ležících na území dnešního Vietnamu a v oblasti Filipín. Nasazeny byly rovněž v bojích nad Barmou.\n\nSpojenci dali letounu kódový název Sally. Od roku 1942 již tyto stroje zastarávaly, avšak vyráběly se až do září 1944. V této době sloužilo stále větší množství u výcvikových jednotek, případně byly letouny přestavěny na dopravní nebo výsadkové.\n\nÚdaje platí pro Ki-21-I\n\n\n"}
{"id": "206767", "url": "https://cs.wikipedia.org/wiki?curid=206767", "title": "SMT", "text": "SMT\n\nSMT ( ), česky povrchová montáž je postup, kdy se elektronické součástky pájením osazují přímo na povrch plošného spoje. Plošný spoj může být vícevrstvý, běžně bývají využívány čtyři vrstvy mědi, přičemž osazeny jsou z vnějších stran, tedy na horní a spodní vrstvu. Součástky určené pro povrchovou montáž jsou označovány jako SMD (surface mount device). Povrchová montáž se rozšířila především díky miniaturizaci elektroniky v průběhu 80. let. V současnosti se používá v téměř každém sériově vyráběném elektronickém přístroji.\n\nSoučástky SMD jsou dodávány v různých velikostech. Tyto jsou dány buď typem pouzdra nebo čtyřčíselným označením velikosti, využívaného u pouzder typu Flat chip (pouzdro ve tvaru kvádru, využívané u rezistorů nebo kondenzátorů). Jelikož je zmíněné označení odvozeno od existujících měrových systémů, můžeme se setkat s označeními odvozenými jak od rozměrů délky a šířky uvedených v setinách palce, tak od jednotek v desetinách milimetru, přičemž druhý uvedený způsob je v některých případech možno odlišit podle písmene \"M\" uvedeného na konci. Nicméně jelikož lze toto označení často nalézt bez jakéhokoliv rozlišení, je jediným jistým způsobem určení jednotek, ve kterých je označení uvedeno, zařazení čtyřciferného čísla podle jeho typizované velikosti viz tabulka.\n\nU tranzistorů (případně také diod), které nejsou zapouzdřeny jako Flat chip, se velikost součástky určuje podle typu pouzdra, kdy musíme znát jeho typizované velikosti. Zde se můžeme setkat s různými pouzdry typu SOT (SOT23, SOT 143), DPAK či D2 PAK (vytvořeny společností Motorola), či pouzdrem Mini SOT (vyvinuto v Japonsku). Dále se můžeme setkat s pouzdry typu MELF, které je využíváno pro diody, kondenzátory a rezistory. Rezistory a kondenzátory umístěné v tomto pouzdře mají velikosti 0805, 1206, 1406 a 2308, pro diody jsou využívány pouzdra SOD 80 Mini-MELF o rozměrech 1,6mm x 3,5mm a SM1 MELF s velikostí 2,5mm x 5mm. Zvláštní kapitolou jsou v tomto ohledu tvářené tantalové kondenzátory. Jejich velikost je rozlišena metrickými kódy a řadou písmen A-D, která jsou k nim přiřazená.\n\nU integrovaných obvodů záleží rozměry na typu pouzdra a z něj plynoucí rozteči vývodů. Rovněž záleží na jejich tvaru a umístění. Základní typy pouzder jsou SO, LCC, Flat pack, Quad flat pack, PGA, BGA a TSOP, přičemž jsou tyto kategorie rozlišeny dalšími podkategoriemi podle jejich dalších parametrů, případně vzniklých jejich dalším vývojem a z něj vyplývající miniaturizací.\n\nPřes jednoznačné výhody strojového pájení (vyšší kvalita, rychlost, přesnost) je možno některé SMD součástky pájet ručně. Větší součástky lze přiletovat pomocí odporové páječky, se zmenšujícími rozměry je ale vhodné využít horkovzdušné pájecí stanice. Je-li ale potřeba využít určité komponenty, např. pouzdro typu BGA, je nutno použít speciální stroj (využívající pájení pomocí infračerveného záření), protože při pájení ručně hrozí poškození a nedostatečné připájení součástky.\n\nU starší technologie osazování desek s plošnými spoji byly pro součástky vrtány otvory, do kterých byly tyto osazeny a vývody byly pájeny z druhé strany.\n\nJak bylo řečeno výše, součástky využívané při výrobě pomocí SMT technologie se nazývají SMD. Maximální snaha různých výrobců o miniaturizaci a jejich různé přístupy k jejímu řešení vedly k postupnému vývoji mnoha různých pouzder, které se liší podle mnoha parametrů. Některé z nich budou postupně představeny níže. Podrobné informace o pouzdru konkrétní součástky jsou zpravidla k dispozici v datasheetech výrobce, kde nalezneme přesné nejen přesné rozměry součástky, ale také velikosti plošek využitých k přiletování součástky rozdělené podle jednotlivých druhů pájení.\n\nJedná se asi o nejznámější pouzdro technologie SMT a je využíváno pro drtivou většinu jednobranů jako jsou rezistory a kondenzátory, ale také se běžně můžeme setkat s takto zapouzdřenými tlumivkami, diodami, teplotními čidly (pt 100) případně dalšími komponentami využívanými v elektrotechnice. Součástky zapouzdřené do tohoto pouzdra mají obvykle tvar kvádru, jehož protilehlé hrany tvoří elektrody (angl. terminations – česky zakončení) z materiálů jako mosaz, hliník, nikl, chrom či měď, které bývají ze strany pouzdra (vnitřní strana) postříbřené (stříbro s přídavkem palladia) nebo pozlacené. Z druhé strany bývá nanesena tenká vrstva cínu. Velikost těchto elektrod závisí na výrobci. Nosným prvkem je zpravidla oxid hlinitý (keramika) nebo oxid křemičitý, přičemž jejich rozložení záleží na typu a konstrukci konkrétní součástky. Její povrch s vytištěnou hodnotou může být u některých komponent ze skla či pryskyřice, u jiných je využit materiál nosného prvku. Velikost součástky je udávána zpravidla čtyřmístným číslem, které označuje velikost délky a šířky v palcích, jak můžete vidět v tabulce výše. Přesto se ale můžeme setkat také u výkonových součástek s odlišnými rozměry, které jsou zpravidla odvozeny od klasických rozměrů záměnou délky a šířky součástky. Jsou-li v tomto pouzdře zapouzdřeny LED diody, bývá katoda označena barevnou tečkou, případně pruhem u příslušného kontaktu.\n\nPouzdra tohoto typu jsou využívány častěji v Evropě a Japonsku, než ve Spojených státech amerických. Sestávají s pocínovaných zakončení umístěných na protilehlých kruhových stěnách a obalu vlastní součástky ze skla či pryskyřice. Přestože jsou zpravidla válcového tvaru, můžeme se setkat také s průřezem, jenž se podobá čtverci se zaoblenými rohy. K označení parametrů součástky je využíván čárový kód u rezistorů, případně potisk u diod (označení napětí u Zenerovy diody). U diod bývá katoda odlišena pruhem u odpovídajícího vývodu. Výhodou tohoto typu pouzdra je především jeho cena. Nevýhodou naopak je, že při pájení díky válcovému tvaru častěji dochází k pohybu součástky, což se projeví především při strojové výrobě.\nPouzdra se vyskytují v několika velikostech. Rezistory a kondenzátory můžeme vidět ve velikostech 0805, 1206, 1406 a 2308. U diod narazíme na varianty tohoto pouzdra s názvy MicroMELF (1,2mm x 2mm), SOD 80 MiniMELF (1,6mm x 3,5mm) a SM1 MELF (2,5mm x 5mm).\n\nJedná se o typ pouzder díky kterému je možné pomocí SMT osadit diody s vyšším výkonem než např. u MELF. Pouzdro je tvarem velmi podobné tantalovým kondenzátorům určeným pro povrchovou montáž. Mohou se lišit způsobem zahnutí kontaktů, označením polarity, případně dalšími drobnými detaily. Jedná se zpravidla o černý kvádr se dvojicí kontaktů na jeho protilehlých hranách. Kontakt katody bývá označen zpravidla světlým (bílým či šedým) pruhem na horní stěně pouzdra. Na zbytku stěny může být vytištěn název diody, případně další informace. Kontakty bývají zahnuté podél bočních stěn pod diodu.\nPouzdro využívané pro výkonnější diody než např. MELF. Na rozdíl od předchozího pouzdra má vývody zahnuté vně pouzdra, tvar se může vzdáleně jevit podobný zavřené rakvi. Katoda je zpravidla označena světlým pruhem u příslušného kontaktu. Jejich výhodou může být lepší přístup ke kontaktům při pájení v amatérských podmínkách.\n\nMéně známé pouzdro určené pro diody. Lze jej vzdáleně přirovnat k jehlanu s obdélníkovou základnou s useknutou špičkou, přestože je tvar lehce podobný velice nízkému kvádru, jako u mnoha pouzder SMD. Kontakty jsou obdélníkového tvaru a jsou umístěny ze spodní strany pouzdra na jeho protilehlých stranách, přičemž jej částečně přesahují.\nMéně známé pouzdro pro diody většího výkonu. Pouzdro je podobné vzhledu SMA, ale je mnohem členitější. Katoda bývá označena světlým, nejčastěji bílým proužkem poblíž příslušného kontaktu.\n\nMéně známé pouzdro využívané především pro diody. Kontakty jsou na jeho protilehlých stranách, z horní části je zalito zalévací hmotou. Polarita je označena proužkem na jeho horní části.\n\nMají specifický tvar kvádru vzdáleně podobný tvaru pouzdra typu Flat chip. Od tohoto se odlišují především svými rozměry, tvarem kontaktů a případným zkosením nad kontaktem s kladnou polaritou, což bývá jedno z jeho označení. Kladný pól kondenzátoru lze rovněž poznat podle pruhu, který je poblíž odpovídajícího vývodu na horní stěně součástky. Pod tímto pruhem bývají uvedeny další parametry, především kapacita a napětí kondenzátoru. Velikost součástky je označena písmenem příslušným odpovídajícímu standardu EIA. Tyto písmenné kódy se mohou v různých katalozích mírně lišit. Pouzdra kondenzátorů existují ve dvou základních variantách – standardní a nízkoprofilové. Hlavní rozdíl mezi nimi spočívá především v provedení kontaktů, kdy nízkoprofilová varianta mívá kontakty pouze na stěně, kterou se stýká s deskou plošných spojů (což neplatí u všech výrobců), absenci zešikmení označujícího polaritu a samozřejmě nižší výšce. Informace o rozměrech kondenzátorů dle katalogů výrobců jsou uvedeny v tabulce níže. SMD kondenzátory jsou dodávány také v pouzdrech typu Flat chip. Zde poznáme polaritu podle tvaru kontaktů, kdy z kontaktu kladné polarity může vyčnívat kratičký hrot podobný tenkému drátku. Jedná-li se o dvouanodový kondenzátor, nalezneme zde dva hroty nad sebou.\n\n<nowiki>*</nowiki>) Jedná se o nízkoprofilové kondenzátory bez zalomených kontaktů, výška kontaktu pro ně tedy není udávána.\n\nZkratka tohoto typu pouzdra je odvozena od anglického názvu small-outline transistor a označuje množství různých pouzder určených pro povrchovou montáž. Je možné se také setkat s japonským označením součástky SC spolu s příslušným kódem. Pouzdra typu SOT mají tvar podobný plochému (zpravidla černému plastovému) kvádru, na jehož delších protilehlých stěnách jsou vyvedeny kontakty v počtech od třech do osmi. Je využíváno nejen pro zapouzdření bipolárních a unipolárních tranzistorů, případně diod, (kdy v případě zapouzdření diody jeden kontakt zůstává nevyužit), ale také různých stabilizátorů, klopných obvodů a podobně. Níže jsou popsány orientační rozměry jednotlivých pouzder. Pro přesnou informaci je vhodné vyhledat vhodný výkres pro konkrétní součástku.\n\nJelikož mezi součástkami SMT bylo potřeba vytvořit pouzdro využitelné pro spínání větších výkonů, vyvinula společnost Motorola pouzdro typu DPAK, které mělo tento nedostatek odstranit. Později byli navrženi jeho následníci D2PAK jako SMD náhrada pouzdra pro klasickou montáž TO220 a D3PAK pro situace, které překračovaly limity jeho předchůdců. Tyto pouzdra sestávají z plastového kvádru zpravidla černé barvy a odpovídajících vývodů. Tyto mají na jedné straně zpravidla tři vývody, přičemž jeden je zpravidla zkrácen a tedy nevyužíván, u pouzdra typu DPAK může chybět. Na spodní části vede směrem k protilehlé straně těchto vývodů chladič sloužící jako další kontakt, jenž je pájen celou svou plochou k desce plošných spojů. Tento typ pouzdra je využíván například pro výkonové tranzistory, diody, tyristory, případně další součástky. Orientační rozměry součástek jsou uvedeny v tabulce níže.\n\n\n"}
{"id": "206768", "url": "https://cs.wikipedia.org/wiki?curid=206768", "title": "Jacopone da Todi", "text": "Jacopone da Todi\n\nBlahoslavený Jacopone da Todi (1236, Todi – 1306, Collazzone, vlastním jménem Jacopo Benedicti či Jacopo Benedetti) byl italský františkán, právník a básník. Byl autorem tzv. \"laudi\", tj. chvalozpěvů na Boha, a také patrně prvním, kdo se pokusil zdramatizovat evangelia, aby rozšířil jejich obecnou znalost, a byl tak zřejmě zakladatelem italského dramatu. Mezi jeho nejznámější počiny patří latinský veršovaný hymnus \"Stabat Mater dolorosa\".\n\nNarodil se v šlechtické rodině v Todi. Studoval práva v Bologni a stal se úspěšným právníkem. Někdy před třicátým rokem života se oženil se s mladou šlechtičnou, podle některých zdrojů jménem Vanna, jež měla být zbožnou a štědrou ženou. Za chamtivou povahu a světácké chování svého muže měla činit pokání a umrtvování svého těla. Nedlouho po svatbě vyzval Benedetti svou manželku, aby se zúčastnili veřejného turnaje. V průběhu podívané však byla žena zabita při pádu hlediště, kde seděla.\n\nPozději Benedetti zanechal své právní praxe, vzdal se všeho svého majetku a přibižně od roku 1268 žil jako potulný asketa a člen Třetího řádu svatého Františka. Pro své vybočující chování tehdy získal pověst šílence a současně si vysloužil přezdívku Jacopone (blázen Jakub). Údajně se například objevoval na náměstí v Todi chodíc po čtyřech se sedlem na zádech. Jindy přišel na svatbu svého bratra natřený dehtem a obalený peřím od hlavy až k patě. Po deseti letech tohoto života požádal Benedetti o přijetí do Řádu menších bratří, který se ale zdráhal jej přijmout vzhledem k dosavadní reputaci. Jacopo nato složil báseň o marnosti světa, což mu nakonec pomohlo k přijetí k františkánům v roce 1278. V řádu žil jako laický bratr.\n\nVe společenství františkánů náležel Jacopo do jeho striktnější názorové části (někdy nazávané \"Spiritálové\" nebo Fraticelli), kladoucí větší důraz zejména na osobní i společnou chudobu. V roce 1294 pak požádal papeže Celestina V. o svolení žít odděleně od ostatních bratří a dodržovat františkánskou řeholi v její úplnosti. Papež, sám dříve žijící jako poustevník, žádosti vyhověl. Papežský nástupce Bonifác VIII. zvolený ještě téhož roku po odstoupení Celestina se ale postavil proti přísnějším směrům ve františkánském řádu. Jacopone setrval nadále na straně Spirituálů a psal kritické verše na názorové protivníky, papeže nevyjímaje. Hlava katolické círke jej však exkomunikovala a nechala uvěznit v roce 1298. Jacopone byl propuštěn po smrti Bonifáce roku 1303. S podlomeným zdraví odešel Jacopone do Collazzone, městečka na kopci mezi Perugií a Todi, kde pečoval o společenství klarisek. Jeho stav se zhoršil koncem roku 1306 a okolo půlnoci na Slavnost Narození Páně zemřel. Jeho tělo bylo původně pohřbeno v klášterním kostele, po objevení hrobu roku 1433 pak přeneseno do hrobky ve františkánském kostele San Fortunato v Todi.\n\nJacoponovy satirické a udavačské verše zvané \"Laudi\" jsou svědkem neklidné doby válčících městských států severní Itálie spolu s hmotnou i duchovní krizí, která je doprovázela. Psal je v místním umbrijském dialektu. Stovky jejich rukopisů svědčí o široké popularitě jeho básní, další anonymní veřše jsou mu tradičně autorsky připisovány. Druhou skupinu \"laudi\" představují veše velebící chudobu jako duchovní hodnotu.\n\nJacoponově peru je tradičně připisována latinská báseň (sekvence) \"Stabat Mater Dolorosa\". Jako hymnus byla vložena roku 1727 do Římského misálu a Breviáře na \"svátek\" Panny Marie Bolestné (dnes slavený 15. září). Text inspiroval četné skladatele k jeho zhudebnění. Díla \"Stabat Mater\" tak napsali napříkad Josquin des Prez, Giovanni Palestrina, Alessandro Scarlatti, Domenico Scarlatti, Giovanni Battista Pergolesi, Gioacchino Rossini, Antonín Dvořák, Antonio Vivaldi, z novějších autorů pak Arvo Pärt, Krzysztof Penderecki další.\n\nStejně tak mariánská báseň Stabat Mater speciosa bývá připisována Jacoponovi, oficiálně je ale jejich autorem papež Inocenc III.\n\nJacopone byl považován za světce od okamžiku své smrti, a to jak ve františkánském řádu, tak i mimo něj. Je uctíván jako blahoslavený, pokusy o jeho svatořečení proběhly v 17. století a 19. století. Jeho myšlenky oslavující apoštolskou chudobu si získala mnoho nadšenců, zmiňuje jej také Dante ve své \"Božské komedii\".\n\n"}
{"id": "206770", "url": "https://cs.wikipedia.org/wiki?curid=206770", "title": "Trnavské mýto", "text": "Trnavské mýto\n\nTrnavské mýto (), v minulosti \"Námestie Františka Zupku\", je důležitý dopravní uzel a křižovatka v Bratislavě v městské čtvrti Nové Mesto.\n\nKdysi se tu nacházelo tržiště, které bylo v 60. letech 20. století v důsledku plánované výstavby přesunuto na Miletičovu ulici. Nachází se tu náměstí, na kterém je Dům odborů Istropolis, na druhé straně nová tržnice. Přes Trnavské mýto prochází tramvajová trať na Vajnorskou, Miletičovu a \"Křížnou\" ulici z centra města a trolejbusová trať z Miletičovy ulice do centra.\n"}
{"id": "206775", "url": "https://cs.wikipedia.org/wiki?curid=206775", "title": "Kristián", "text": "Kristián\n\nKristián je mužské jméno řeckého původu. Počeštěná varianta jména je Křišťan. Vzniklo z řeckého \"christianos\". Vykládá se jako „křesťan, zasvěcený Kristu“. Podle českého kalendáře má svátek 5. srpna.\n\nDívčí forma tohoto jména je Kristýna.\n\n\n\n"}
{"id": "206788", "url": "https://cs.wikipedia.org/wiki?curid=206788", "title": "Orava (obec)", "text": "Orava (obec)\n\nObec Orava (estonsky Orava vald) je samosprávná jednotka v estonském kraji Põlvamaa.\n\nÚzemí obce je z velké části pokryto lesy. Nacházejí se na něm čtyři jezera (\"Orava järv\", \"Solda järv\", \"Mustjärv\" a \"Kõvera järv\"). Poblíž vesnice Piusa leží známé Piuské jeskyně, chráněný přírodní výtvor a největší estonské hnízdiště netopýrů.\n\nObec Orava zahrnuje 29 vesnic: Hanikase, Jantra, Kahkva, Kakusuu, Kamnitsa, Kliima, Korgõmõisa, Kõivsaare, Kõliküla, Kõvera, Lepassaare, Liinamäe, Luuska, Madi, Marga, Orava, Oro, Piusa, Praakmani, Päka, Pääväkese, Rebasmäe, Riihora, Rõssa, Soe, Soena, Suuremetsa, Tamme, Tuderna a Vivva.\n\n\n"}
{"id": "206790", "url": "https://cs.wikipedia.org/wiki?curid=206790", "title": "Brighton", "text": "Brighton\n\nBrighton se nachází na jižním pobřeží Anglie a spolu s Hove tvoří souměstí \"Brighton and Hove\". Brighton je jedním z největších a nejznámějších pobřežních letovisek Velké Británie.\n\nBrighton je populárním turistickým centrem s mnoha hotely, restauracemi a zábavními středisky, které jsou využívány pro pořádání obchodních konferencí. Brighton and Hove je také významným vzdělávacím centrem s dvěma univerzitami a mnoha školami.\n\nV pozemkové knize byl Brighton označován jako \" Bristelmestune\" s daní 4 000 sleďů. Za války mezi Francií a Anglií bylo v červnu 1514 město vypáleno francouzskými piráty. Zkáze odolal pouze kostel svatého Mikuláše a ulice \"The Lanes\". První známé vyobrazení města pochází z roku 1545 .\n\nV období let 1740 až 1750 začal lékař Richard Russell předepisovat pacientům v Brightonu medicínské využití mořské vody. Od roku 1780 začala výstavba Regentských teras a z původně rybářské vesnice se brzy stalo známé přímořské lázeňské město. Jeho rozvoj podporoval princ regent (pozdější král Jiří IV.) poté, co ho roku 1783 poprvé navštívil. Trávil zde většinu svého volného času a nechal si postavit exotický a nákladný královský pavilón.\n\nSpojení města železnicí roku 1841 přivedlo do Brightonu turisty, především z Londýna, kteří zde zůstali vždy pouze jeden den. Následoval výrazný nárůst počtu obyvatel: z počtu asi 7 000 v roce 1801 na více než 120 000 v roce 1901. Z viktoriánské doby pocházejí mnohé známé stavby – \"Grand Hotel\" (1864), \"West Pier\" (1866) a \"Palace Pier\" (1899).\n\nPo mnoha změnách hranic města v období let 1873 až 1952 se jeho rozloha rozrostla z 665 ha v roce 1854 až na 5 800 ha v roce 1952. V oblastech jako třeba \"Moulsecoomb\", \"Bevendean\", \"Coldean\" a \"Whitehawk\" byla postavena sídliště. Nejvyššího počtu obyvatel, více než 160 000, dosáhlo město roku 1961.\n\nModerní Brighton tvoří součást konurbace rozkládající se na pobřeží, která má podle údajů Národního statistického úřadu přibližně 480 000 obyvatel. Poblíž centra města, v oblasti Hanover, byly zlikvidovány slumy. Výstavba obecních bytů v oblasti \"Tarnerland\" od úpatí \"Albion Hill\" až po výškové budovy na \"Mount Pleasant\" tvář města výrazně změnila.\n\n\"The Lanes\" je obchodní, obytná a zábavní čtvrť s přístupem k moři na jižním konci. Skládá se z úzkých alejí spolu s ulicemi ve kterých je zřejmý původní rybářský charakter. Nejčastěji je zde možno nalézt klenotnictví, starožitnictví, restaurace a hospody.\n\n\"Churchil Square\" je zastřešené obchodní centrum s plochou asi 43 660 m² a nachází se zde 85 obchodů, 5 restaurací a 1 600 parkovacích míst. Původně bylo v 60. letech 19. století vybudováno jako otevřené obchodní centrum, které bylo v roce 1998 přestavěno. Další obchodní zóny se nacházejí na \"Western Road\" a \"London Road\".\n\nOblast \"North Laine\" (často zaměňována s \"The Lanes\") je obchodní, zábavná a obytná oblast situována na sever od \"The Lanes\". Její jméno pochází z anglosaského slova \"Laine\" označující zemědělský pozemek. Nachází se zde mnoho malých kaváren, obchodů s avantgardním zbožím a divadla. Ale její charakter se postupně mění. Vlivem zvyšování cen nemovitostí a místních daní se mnoho malých obchodů přestěhovalo jinam a tato oblast je obsazována podniky velkých zábavních firem.\n\nBrighton má velkou hustotu společností podnikajících v mediální sféře, zvláště v její digitální oblasti, a od roku 1990 občas bývá označován jako \"Silicon Beach\".\n\nSpolečnost American Express, sídlící na \"Edward Street\", je se svými asi 3 000 zaměstnanci největším zaměstnavatelem ve městě.\n\nV roce 1997 byla města Brighton a Hove spojena v jednu samosprávnou jednotku \"Brighton and Hove\"; k udělení statusu města královnou Alžbětou II. došlo v roce 2000 při příležitosti oslav milénia.\n\nBrighton a Hove jsou částí tří obvodů pro volby do parlamentu v Londýně (\"Brighton Kemptown\", \"Brighton Pavilion\" a \"Hove\") a částí volebního obvodu Jihovýchodní Anglie pro volby do parlamentu Evropského.\n\nHlavní železniční stanicí je Brighton Station, odkud vyjíždějí časté spoje směrem na Victoria Station, letiště Gatwick a města Portsmouth, Ashford, Reading a Bedford. Vlaky na Birmingham a Manchester a přes Bristol směrem na Wales jezdí dvakrát za den.\n\nAutobusovou dopravu v rámci měst Brighton a Hove a jejich blízkém okolí zajišťuje dopravní společnost \"Brighton & Hove Bus and Coach Company\", která provozuje asi 300 vozidel. Autobusová doprava má v nočních hodinách omezený rozsah.\n\nNa pobřeží v okolí Brightonu je provozována nejstarší elektrická železnice světa – \"Volks Electric Railway\".\n\nHlavní turistickou atrakci Brightonu představují pláže. Jsou obklopené mnoha bary, restauracemi, nočními kluby a arkádami. Spolu s atrakcemi, které se nacházejí dále ve vnitrozemí, vytváří z města oblast nazývanou \"Londýn na pobřeží\". Brightonské pláže jsou pro Londýňany jedněmi z nejpřístupnějších turistických pláží.\n\nV Brightonu se také nacházejí pláže vyhrazené nudistům (na jih od východní části kempu). Tato skutečnost je výjimečná v rámci Velké Británie, v níž je nudistických pláží v dosahu obydlených oblastí velmi málo.\n\nKaždý rok v květnu probíhá v dvojměstí Brighton a Hove umělecký festival. Na různých místech se konají organizované průvody, například \" Children's Parade\", podívané s ohňostroji, divadelní představení, vystoupení hudebních skupin a další umělecké akce. Festival zahajují \"Open Houses\", kdy jsou dílny a ateliéry umělců otevřené pro veřejnost jako galerie a běžnou součástí je i prodej uměleckých děl majitelů dílen a jejich přátel.\n\nV Brightonu se nachází velké množství muzeí, včetně městem provozovaného \"Brighton Museum and Art Gallery\", \"Booth Museum of Natural History\", \"Brighton Fishing Museum\" a \"Brighton Toy and Model Museum\". Existuje zde i mnoho soukromých galerií, z nichž některé se nachází v arkádách na pobřeží. Běžným zvykem je prodej uměleckých děl v kavárnách nebo dokonce i barech.\n\nMezi nejvýznamnější divadla v Brightonu patří nedávno rozšířené Komedia a Theatre Royal. Dalšími jsou \" Marlborough Theatre\" a \"Nightingale Theatre\", obě se nacházejí nad hospodami a přitahují tak místní producenty.\n\nBrighton má také bohatou filmovou historii a \"Duke of York's Picture House\" je v provozu od 22. září 1910.\n\nRada města Brighton and Hove spravuje 80 škol v tomto dvouměstí, z nichž se 54 nachází v Brightonu.\nUniversity of Brighton navštěvuje asi 20 000 studentů. Učebny této vysoké školy jsou rozptýleny v několika částech města a některé se nachází i v \"Falmeru\" a Eastbourne. Centrem University of Sussex je soustředěno v oblasti mezi \"Stanmer Park\" a \"Falmerem\" asi 5 km od centra města. Tato škola má si 10 500 studentů.\n\nV Brightonu se nachází i mnoho soukromých škol včetně \"Brighton College\", \"Roedean School\", \"Steiner School\" a \"Montessori School\". Mezi významné, státem podporované školy, je možno zařadit \"Dorothy Stringer\", \"Varndean\", \"Hove Park\" a \"Cardinal Newman\" (velká katolická střední škola).\n\nV době letních prázdnin se do města sjíždí mnoho mladých studentů ze zahraničí aby navštěvovali kursy výuky anglického jazyka v některých z mnoha škol v Brightonu a Hove. Ve městě také existuje specializovaná hudební škola \"Brighton Institute Of Modern Music\".\n\nV Brightonu sídlí \"Brighton & Hove Albion Football Club\" a basketbalový klub \"Brighton Bears\". Každý rok je na pobřeží pořádán turnaj v plážovém fotbalu, jehož utkání se odehrávají na přechodně postaveném hřišti vzniklém navezením písku na pláž.\n\nV Brightonu je také pořádán dostihový závod \"Brighton Racecourse\". Zvláštností je skutečnost, že pro dosažení potřebné délky trasy je na část ulice \"Wilson Avenue\" položen trávník a tak je v době dostihu uzavřena.\n\nV Brightonu také sídlí jeden z nejstarších ragbyových klubů Anglie – \"Brighton Rugby Club\".\n\nRoyal Pavilion je bývalý královský palác postavený pro prince regenta na počátku 19. století a je pozoruhodný architekturou inspirovanou Indií a orientálním interiérem. Budovu paláce a okolní pozemek odkoupilo roku 1849 město za 53 000 £.\n\nBrighton Pier (nebo také \"Palace Pier\", plným názvem \"The Brighton Marine Palace and Pier\") byl otevřen roku 1899 a je největším molem v Brightonu. Obsahuje zábavní park, restaurace a arkádové haly.\n\nWest Pier bylo postaveno roku 1866 a bylo uzavřeno roku 1975 pro následnou rekonstrukci. Bylo mezi dvěma nejvýznamnějšími památkově chráněnými moly Velké Británie dokud roku 2003 nebylo zničeno požárem. Na nábřeží před West Pier byla vystavěna 183 m vysoká vyhlídková věž BA i360 https://britishairwaysi360.com/, jejíž autorem je Marks Barfield, autor návrhu Londýnského oka.\n\nVolk´s Electric Railway, postavená roku 1883, vede po vnitřním okraji pláže od \"Brighton Pier\" až k \"Black Rock\". Jedná se o nejstarší provozovanou elektrickou železniční dráhu na světě.\n\nZa nejstarší budovu v Brightonu je považován kostel Svatého Mikuláše, pocházející z 11. století. Běžně je také označován jako matka kostelů v Brightonu. Dalším významným chrámem je kostel Svatého Bartoloměje.\n\nPodle expozice v Brightonském muzeu, je Brighton městem s nejdéle trvale provozovanou elektrickou sítí na světě s historií od roku 1882. Jiná města byla zásobována elektřinou již dříve ale nejednalo se o trvalé a nepřerušené provozování.\n\nZ města jsou snadno dostupné i zářivě bílé křídové útesy Seven Sisters.\n\n"}
{"id": "206791", "url": "https://cs.wikipedia.org/wiki?curid=206791", "title": "Sandra Kleinová", "text": "Sandra Kleinová\n\nSandra Kleinová (* 8. května 1978 Praha) je česká tenistka, profesionálně hrající v letech 1993 až 2007, dcera herečky Andrey Čunderlíkové a hudebníka Ladislava Kleina. Ve své kariéře na okruhu WTA Tour nevyhrála žádný turnaj. V rámci okruhu ITF získala šest titulů ve dvouhře a čtyři ve čtyřhře.\n\nVyhrála české mistrovství dvanáctiletých, šestnáctiletých a osmnáctiletých. V roce 1996 vystudovala střední školu. Vyhrála 333 dvouher a 54 čtyřher, prohrála 349 dvouher a 85 čtyřher. Na okruhu WTA vydělala 770 761 dolarů.\n\nNejvýše umístěná na žebříčku WTA pro dvouhru byla v lednu 1998 na 41. místě a pro čtyřhru v červnu 2000 na 209. místě. Komentuje ženské tenisové turnaje pro televizní stanici Eurosport.\n\n"}
{"id": "206792", "url": "https://cs.wikipedia.org/wiki?curid=206792", "title": "Kjúšú Q1W", "text": "Kjúšú Q1W\n\nKjúšú Q1W Tókai (: 東海, \"Východní moře\", spojenecký kód Lorna) byl dvoumotorový protiponorkový a cvičný letoun japonského císařského námořního letectva užívaný v druhé světové válce.\n\nLetoun Q1W vznikl na základě požadavku na spolehlivý třímístný specializovaný protiponorkový stroj schopný střemhlavého útoku. Podrobné specifikace byly zahrnuty v propozici Generálního štábu námořního letectva 17-Ši z roku 1942. Realizace letounu byla svěřena společnosti Watanabe Tekkodžó K. K., která se v roce 1943 stala součástí Kjúšú Hikóki K. K.\n\nPrvní prototyp Kjúšú Q1W1 vzlétl v září roku 1943 a vykazoval tak dobré letové výsledky, že byl celkem bez větších úprav přijat do výzbroje námořního letectva. Pohon zajišťovala dvojice vzduchem chlazených hvězdicových devítiválců Hitači GK2C Amakaze 31 o vzletovém výkonu po 455 kW. Motory svůj výkon přenášely na kovové třílisté stavitelné vrtule. Výzbroj tvořil jeden vzad střílející pohyblivý obranný kulomet Typ 92 ráže 7,7 mm. Veškerá závěsná výzbroj byla nesena pod centroplánem křídla do hmotnosti 500 kg. Důležitou součástí vybavení byl protilodní radar typ 3, jehož antény vyčnívaly z boků trupu a náběžné hrany pravé poloviny křídla. Nutností byly vztlakové klapky, které při výchylce 90° fungovaly jako aerodynamické brzdy.\n\nSériová výroba základní verze začala na jaře 1944 a trvala až do konce války. U některých sériových letounů byl obranný kulomet nahrazen kanónem ráže 20 mm se změnou označení na Q1W1a.\n\nV závěru války byly z úsporných důvodů stavěny také stroje s dřevěnou zadní částí trupu Q1W2. Dokončen byl rovněž jeden prototyp celodřevěného čtyřmístného Q1W1-K, určeného k výcviku operátorů elektronického zařízení.\n\nLetouny Tokai vzlétaly z letišť v Japonsku, na Formose i v Číně a doprovázely lodní konvoje z bohatých území Holandské východní Indie.\nPo ukončení války byly dva stroje Q1W1 ze čtyř ukořistěných zkoušeny v USA.\n\n\n\n"}
{"id": "206795", "url": "https://cs.wikipedia.org/wiki?curid=206795", "title": "Ivica Račan", "text": "Ivica Račan\n\nIvica Račan (24. února 1944 Ebersbach, Německo – 29. dubna 2007 Záhřeb, Chorvatsko) byl chorvatský politik a od 31. ledna 2000 do 23. prosince 2003 předseda chorvatské vlády.\n\nIvica Račan se narodil v německém Ebersbachu poblíž dnešní hranice s Českem a Polskem, kde byla za 2. světové války jeho matka internována v pracovním táboře. Ve vysokém stupni těhotenství ji z tábora dostala jedna Němka pod záminkou, že ji potřebuje v rodině, a tak ji zachránila. Podruhé zachránila Račanovou s malým chlapečkem náhoda. Přežili bombardování Drážďan, které zničilo na konci války celé město.\n\nPo válce se celá rodina vrátila do Chorvatska. Roku 1968 Račan dokončil v Záhřebu studia práv. Byl třikrát ženat, s první manželkou Agátou Račanovou měl dvě děti, poslední manželka byla Dijana Pleštinová.\n\nIvicu Račana Chorvati hodnotí jako dobrého politického taktika. Roku 1961 vstoupil do Svazu komunistů Chorvatska (tehdy zemská organizace Svazu komunistů Jugoslávie, SKJ). Do velké politiky vstoupil až po čistkách ve Svazu komunistů r. 1972, kdy se uprázdnila řada funkcí. V sedmdesátých letech zastával Račan různé funkce v kulturní, ideologické a informační oblasti. Roku 1982 se stal ředitelem Politické školy Josipa Broze Tita, členem předsednictva ÚV Svazu komunistů Chorvatska a členem ÚV SKJ. Na 11. sjezdu Svazu komunistů Chorvatska (11.–14. prosince 1989) se stává jeho předsedou.\n\nV lednu 1990 se schází 14. mimořádný sjezd SKJ, na kterém se projednávala budoucnost jugoslávského státu. Zde dochází k rozkolu mezi představiteli jednotlivých národních svazů, zvláště Srbů (Slobodan Milošević) a Slovinců (Milan Kučan), kteří po dvou dnech jednání sjezdu opouštějí. Pak už šlo o stanovisko Chorvatů, Ivica Račan prohlásil, že bez Slovinců si nelze představit SKJ a že i Chorvatsko z jednání odchází.\n\n8. dubna 1990 se konají v Chorvatsku první národní volby, v nichž vítězí Chorvatská demokratická unie budoucího prezidenta Franjo Tuđmana a komunisté získávají kolem 35 % hlasů. Už v rámci samostatného chorvatského státu se Račanovi podařilo přeměnit komunistickou stranu ve stranu sociálně-demokratického zaměření, strana změnila název na Svaz komunistů Chorvatska - Strana demokratických přeměn a r. 1993 se reformovala v Sociálně demokratickou stranu Chorvatska (SDP).\n\n3. ledna 2000 vítězí koalice SDP a strany HSLS ve volbách a spolu s dalšími čtyřmi menšími stranami je vytvořena vládní koalice, v jejímž čele stanul Ivica Račan. Tato vláda ukončila dlouhou dobu poměrné válečné a poválečné mezinárodní izolace Chorvatska a začala nová reintegrace do evropských struktur. Na druhou stranu měla vleklé potíže s hospodářskou kriminalitou. Volby v roce 2003 vyhrála opozice v čele s Ivo Sanaderem a sociální demokraté odcházejí do opozice.\n\n31. ledna 2007 Račan oznamuje, že u něho lékaři objevili zhoubný nádor v jeho pravém rameni. Současně Račan oznamuje svůj odchod z politiky. Již 8. února lékaři z německé nemocnice Bogenhausen u Mnichova zjišťují metastázy ve vylučovacím a lymfatickém ústrojí a Račana se v Záhřebu pokoušejí léčit chemoterapií. 11. dubna 2007 odchází z funkce šéfa strany, novým šéfem se stává Željka Antunović. Stav začíná být kritický, je postižen i mozek a 29. dubna Ivica Račan umírá. Rozloučení s ním na krematorijském hřbitově se 2. května účastnilo jen dvanáct nejbližších přátel a rodina.\n\n"}
{"id": "206796", "url": "https://cs.wikipedia.org/wiki?curid=206796", "title": "Édouard Michelin (1859-1940)", "text": "Édouard Michelin (1859-1940)\n\nÉdouard Michelin (23. června 1859, Clermont-Ferrand – 25. srpna 1940, Orcines u Puy-de-Dôme) byl francouzský podnikatel, spoluzakladatel firmy Michelin, kterou řídil společně se svým bratrem Andrém. \n\nÉdouard Michelin se narodil ve městě Clermont-Ferrand. Studoval nejprve práva, poté ale přešel na studium malířství na École des Beaux-Arts v Paříži. Na Montparnassu si Michelin otevřel ateliér. Společně s bratrem Andrém poté převzali v roce 1888 v rodném městě dědictví – firmu na výrobu gumových výrobků, kterou založil jejich děd a začali ji dále rozvíjet. V roce 1889 vymyslel vyměnitelné pneumatiky s ventilkem pro bicykly a zjednodušil tak jejich opravy. Vynález si dal o měsíc později patentovat a společnost Michelin zakrátko začala také pneumatiky vyrábět. Pneumatiky použil jako první cyklista Charles Thery v závodě Paříž-Brest-Paříž, a jeho vítězství v tomto závodě přesvědčilo i širší veřejnost a tak už za rok používalo Michelinovy pneumatiky již téměř 10 000 cyklistů. Význam vynálezu byl tak velký, že se malá firma stala během tří let vedoucím světovým výrobcem v tomto oboru. Do roku 1895 vyvinula pneumatiky s nafukovací duší a ventilkem pro automobily a již následujícího roku jezdilo 300 pařížských vozů taxislužby s pneumatikami Michelin. \n\nPo smrti svého bratra v roce 1931 převzal vedení společnosti, která měla v roce jeho smrti 25 000 zaměstnanců. \n\nV traumatických týdnech, které následovaly po německé invazi v květnu a červnu 1940, zastínily světové události Michelinovu smrt. Předtím však Michelin vybudoval firmu jako jednu z nejsilnějších tehdejších průmyslových společností v době, s mnoha „nej“ v technologii výroby pneumatik. V roce 1934 dohlížel na akvizici zbankrotované společnosti Citroën, společně se svým synem Pierrem a jejich přítelem Pierrem Boulangerem přetvořil Citroën na jednu z nejinovativnějších automobilek 40. a 50. let, vyrábějící modely jako Citroën Traction Avant, revoluční dodávku Citroën TUB/TUC nebo vůz 2CV připravený k uvedení na připravovaném Pařížském autosalonu 1939 (jeho vývoj i výrobu ale přerušila válka).\n\nÉdouard Michelin během svého života utrpěl dvě osobní tragédie, jeho syn Étienne Michelin se zabil při letecké nehodě v roce 1932. Druhý syn Pierre zahynul při silniční dopravní nehodě v blízkosti Montargis v roce 1937.\n\nStejně jako mnoho průmyslníků, Michelin byl v době Dreyfusovy aféry členem antisemitského tábora (\"„antidreyfusard\"\").\n\nJeho pravnuk Édouard řídil společnost až do své tragické smrti v roce 2006.\nV roce 2002 byl Édouard Michelin s bratrem Andrém uveden v Dearbornu do Automotive Hall of Fame.\n\n"}
{"id": "206797", "url": "https://cs.wikipedia.org/wiki?curid=206797", "title": "Kawaniši E15K", "text": "Kawaniši E15K\n\nKawaniši E15K1 Šiun (: 紫雲, \"Fialový mrak\") byl průzkumný plovákový letoun japonského císařského námořního letectva užívaný ve druhé světové válce. \n\nPočátky E15K sahají do roku 1939, kdy byly vypsány požadavky 14-Shi japonského námořního letectva. První prototyp vzlétl 5. prosince roku 1941 a námořní letectvo jej v říjnu 1942 převzalo ke zkouškám. Ukázalo se, že se jedná o poruchový stroj, který měl řadu závad, navíc zakrátko havaroval. Po opravě s přidanou pomocnou kýlovou plochou pod trupem pokračoval v testovacích letech. \n\nOdstraňování závad nebralo konce, takže nakonec bylo vyrobeno pouze 6 prototypů a 9 sériových kusů s motory MK-4S Kasei 24 o výkonu 1360 kW. \n\nE15K1 byly pokusně nasazeny v bojích o Palau a spojenci mu přidělili kódové jméno Norm.\n\n\n\n\n"}
{"id": "206800", "url": "https://cs.wikipedia.org/wiki?curid=206800", "title": "Automotive Hall of Fame", "text": "Automotive Hall of Fame\n\nAutomotive Hall of Fame (AHF, „automobilová síň slávy“) je organizace založená v roce 1939 pro ocenění výrazných osobnosti vývoje automobilismu. V roce 1971 skupina otevřela muzeum v Midlandu v americkém Michiganu. V roce 1997 byla otevřena nová budova muzea v Dearbornu v Michiganu.\n\nV roce 1939 založil kalifornský rodák a průkopník automobilismu Charles B. King společnost „Automotive Old Timers“ (AOT), která síni slávy předcházela.\n\nRok uvedení je uveden v závorce.\n\n\n"}
{"id": "206801", "url": "https://cs.wikipedia.org/wiki?curid=206801", "title": "Glade", "text": "Glade\n\nGlade je grafické rozhraní pro tvorbu aplikací v GTK+ pod GNOME. Glade je nezávislý na programovacím jazyku. Glade je ve třech verzích pro GTK+ 1 a dvě pro GTK+ 2. Glade je svobodný software uvolněn pod GNU General Public License.\n\nGlade 0.1 byl uvolněn 18. duben 1998.\n\nGlade 3 byl uvolněn 12. srpen 2006.\n\nGladeXml je formát XML, který používá Glade Interface Designer k tvorbě GUI (tzv. forms). GUI lze dynamicky načítat za běhu aplikace, což např. usnadňuje překládání do jiných jazyků.\n"}
{"id": "206804", "url": "https://cs.wikipedia.org/wiki?curid=206804", "title": "Gotha G.VI", "text": "Gotha G.VI\n\nGotha G.VI byl německý dvouplošný dvoumotorový bombardér vyrobený jako experimentální během první světové války firmou Gothaer Waggonfabrik AG.\n\nZáměrem konstruktéra Hanse Burkharda při návrhu tohoto letounu nesymetrické konstrukce, bylo snížit odpor vzduchu odstraněním jedné motorové gondoly. Vznikl tak letoun, který měl jeden motor s tažnou vrtulí v nosní části trupu a druhý motor s tlačnou vrtulí v jediné motorové gondole na pravé straně letounu, která měla ve přední části také střeliště.\n\nPrvní a jediný let letadla skončil katastrofou.\n\n\n\n\n\n\n"}
{"id": "206808", "url": "https://cs.wikipedia.org/wiki?curid=206808", "title": "Izák Komnenos (Kypr)", "text": "Izák Komnenos (Kypr)\n\nIzák Komnenos (řecky Ισαάκιος Κομνηνός, \"Isaakios Komnēnos\") byl řecký vládce byzantské provincie Kypru v letech 1184–1196 a byl svržen anglickým králem Richardem I. během třetí křížové výpravy.\n\nIzák byl členem širší rodiny Komnenů. Byl synem neznámého Doukase Kamaterose a Ireny Komnenovny. Jeho prarodiči z matčiny strany byli sebastokratōr Izák Komnenos a jeho první manželka Theodora. Jeho dědeček Izák byl třetím synem byzantského císaře Jana II. Komnena a Pirosky Maďarské. Přestože v době smrti svého otce byl jeho nejstarším žijícím synem, císařem se stal jeho mladší bratr Manuel I. Komnenos.\n\nOba Izákové však nesmějí být zaměňováni s Izákem I. Komnenem, císařem Byzance v letech 1057–1059, který byl strýcem Alexia I. Komnena, jenž byl císařem v době první křížové výpravy.\n\nNásledující část Izákova života je známa především z podání byzantského historika Niketase Choniatese.\n\nCísař Manuel I. Komnenos svěřil Izákovi místodržitelství v Isaurii ve městě Tarsos v dnešním východním Turecku, kde začal válčit s králem Malé Arménie a krátce na to byl zajat nepřítelem. Mezitím roku 1180 císař Manuel zemřel a nikdo se už Izákovým dalším osudem příliš nezabýval. Zůstal ve vězení po dlouhou dobu, podmínky jeho věznění nemohly však být příliš tvrdé, když se na Kypru oženil s arménskou princeznou.\n\nNakonec Izákova teta, Theodora Komnenovna, která měla pletky s novým císařem Andronikem I. Komnenem (1183–1185), přesvědčila císaře, aby se podílel na Izákově záchraně stejně jako jeho nevlastní otec Konstantin Makrodukas s Andronikem Dukasem a dalšími příbuznými a přáteli z dětství, homosexuály a hříšníky, jak nám je líčí Niketas Choniates. Celkem divné je, že na Izákově záchraně měli svůj podíl také templáři (Pheri, jak je nazývá Niketas).\n\nKdyž byl Izák roku 1185 osvobozen, byl zřejmě unavený službou vlasti. Použil zbytek svého jmění k zaplacení žoldnéřské armády a přeplavil se na Kypr. Tady zdejším císařským úředníkům předložil falešné císařské výnosy, podle kterých byl ustanoven guvernérem ostrova. Vojsko mu zajistilo poslušnost všech potenciálních odpůrců, čímž se Izák Komnenos stal de facto nezávislým vládcem Kypru.\n\nKonstantin Makrodukas a Andronikos Dukas zatím měli přesvědčit o jeho věrnosti císaře města na Bosporu. Císař se pokusil dát Izáka zatknout pro velezradu, ačkoliv Konstantin zůstal stále Izákovým spojencem. Andronikos se totiž obával toho, že by se Izák mohl zmocnit trůnu, stejně jako se obával dvořana Stefana Hagiokristoforita, který byl ortodoxními křesťany a svými odpůrci považován za věštce a Antikrista a který se měl prohlašovat za císařova nástupce. Proto byli Stefanos a Konstantin zatčeni. Když byli vězni vyvedeni z vězení, aby čelili následkům, Hagiokristoforites začal zastrašovat potenciální odpůrce, které buď odstraňoval, nebo jim nabídl spojenectví. Ani to je však nespasilo a oba odsouzení byli před císařovým palácem nabodnuti.\n\nV té době již ovšem císařova moc u dvora začala upadat a na Izáka, který držel Kypr, císařovy síly nestačily.\n\nIzák vzal Kypr pevně do svých rukou. Vytvořil na Konstantinopoli nezávislý kyperský patriarchát a nechal se patriarchou v roku 1185 korunovat císařem. Podle Niketase Choniatese začal Izák krátce po převzetí moci ostrov plenit, ničit majetek rolníků a znásilňovat ženy, velmi tvrdě však sám trestal zločiny a krádeže majetku. Navíc nechal useknout nohu svému starému učiteli Basilu Pentakenosovi a nechal jej žít v nepředstavitelné bídě.\n\nV roce 1185 uzurpoval moc v Konstantinopoli Izák II. Angelos a jedním z jeho prvních kroků bylo zvětšení byzantské flotily o sedmdesát lodí. Jedním z důvodů tohoto kroku bylo získání Kypru zpět pod kontrolu konstantinopolského dvora. Flotile veleli Jan Kontostefanos a Alexios Komnenos, synovec odstraněného císaře. Ani jeden z nich se pro takto důležitou funkci vůbec nehodil; Jan byl už velmi starý a Alexios byl slepě oddán Andronikovi I.\n\nAlexios a Jan se vylodili na ostrově, ale Margaritonu z Brindisi, pirátovi ve službách sicilského krále Viléma II. (1166–1189) se podařilo poloprázdné lodě flotily zajmout. Izák, či spíše Margaritone vybojoval vítězství nad byzantským loďstvem a zajal kapitány, které odvedl na Sicílii, zatímco císařští vojáci odpočívali na břehu a starali se o sebe, jak jen dovedli nejlépe. „O mnoho později se vrátili domů, ta hrstka, co docela nezahynula.“\n\nV roce 1192 u břehů Kypru ztroskotala loď, která na palubě vezla sestru a snoubenku Richarda Lví srdce. Obě padly do Izákova zajetí. Richard Lví srdce ostrov dobyl při své cestě do Tyru. Izák byl uvězněn poblíž mysu St. Andreas, v nejsevernějším cípu ostrova. Podle legendy Izák Richarda prosil, aby mu nedával železné okovy. Král se nad Izákem slitoval a nechal mu vyrobit okovy ze stříbra. Vězeň byl předán johanitům, kteří jej uvěznili v pevnosti Margat poblíž Tripolisu až do roku 1194, kdy byl propuštěn.\n\nIzák poté odjel do Ikonyjského sultanátu, kde se zdejšího vládce pokusil získat na svou stranu v boji proti byzantskému císaři Alexiovi III. (1195 – 1203). Nicméně Izákovy ambice vyšly vniveč, protože byl otráven roku 1195 nebo 1196.\n\nIzák Komnenos je dnes obecně chápán jako vypočítavý a zlý člověk, ale Niketas vůči němu není tak vyhraněný. Jeho krutost poněkud bledne ve stínu hrůz, jaké praktikoval císař Andronikos I. Komnenos. Zdál se být ve spojeneckém vztahu s Vilémem II. Sicilským, který byl trnem v patě byzantskému císaři, který měl svůj podíl na tom, že Izák svůj ostrov držel takovou dobu, stejně, jako měl uzavřené spojenectví se Saladinem.\n\nIzákova dcera, jejíž jméno historie nezachovala (v písemných zdrojích se však někdy uvádí Damsela Kyperská), se poté, co byl její otec sesazen, připojila ke dvoru anglického krále Richarda I. Cestovala po moři do Svaté země a pak do Anglie ve společnosti Richardovy sestry Johany, bývalé královny Sicílie a jeho ženy Berengarie Navarrské.\n\nPo zajetí Richarda v prosinci 1192 lidmi rakouského vévody Leopolda se „Damsela“ stala součástí dohody mezi císařem a anglickým králem. Richard totiž přislíbil propuštění svých kyperských zajatců, kteří byli příbuznými rakouského vévody. V únoru 1194 byl anglický král konečně propuštěn a v prosinci 1194 se jeho neteř Eleonora v doprovodu dcery svrženého Izáka vydala na dlouhou cestu do Rakous. Vévoda Leopold však 26. prosince spadl z koně a po neúspěšné amputaci zanícené nohy exkomunikovaný zemřel. Eleonořin průvodce Balduin de Béthune po obdržení této zprávy vydal příkaz k návratu do Francie a Leopoldův syn se tak slíbené nevěsty ani své příbuzné nedočkal.\n\nPozději žila „Damsela“ v Provence, kde se v roce 1199 setkala s hrabětem Raimondem VI. z Toulouse a opět také s Johanou Anglickou, která byla nynější Raimondovou manželkou a čekala s ním druhé dítě. Izákova dcera však Raimonda okouzlila natolik, že se manželství s Johanou nakonec rozpadlo. Někdy okolo roku 1202 se Damsela vdala za Thierryho, nelegitimního syna Balduina, hraběte flanderského. Roku 1204 se manželé plavili z Marseille spolu s bojovníky čtvrté křížové výpravy, ale ne až do hlavního města Východního císařství, ale na Kypr. Zde se pokusili prohlásit ostrov svým dědictvím, jejich pokus však nevyšel a byli nuceni uprchnout do Malé Arménie.\n\n\n\n"}
{"id": "206811", "url": "https://cs.wikipedia.org/wiki?curid=206811", "title": "Hans Burkhard", "text": "Hans Burkhard\n\nInženýr Hans Burkhard byl švýcarský letecký konstruktér, který během první světové války pracoval pro německou firmu Gothaer Waggonfabrik AG. Mezi jeho návrhy patří úspěšné dvoumotorové bombardéry Gotha G.II, G.III, G.IV, G.V i neúspěšný nesymetrický experimentál G.VI, jehož první let skončil katastrofou.\n"}
{"id": "206813", "url": "https://cs.wikipedia.org/wiki?curid=206813", "title": "Agrární strana Ruska", "text": "Agrární strana Ruska\n\nAgrární strana Ruska (rusky \"Аграрная Партия России, АПР\") byla relativně malá ruská levicově-agrární politická strana. Vznikla 26. února 1993, ideově navazující na někdejší esery. Zanikla v roce 2008 sloučením se stranou Jednotné Rusko. Její současnou předsedkyní je Olga Bašmachnikova (Ольга Башмачникова).\nAgrární strana představovala levicový subjekt s elektorátem omezeným na venkovské voliče (nejvíce hlasů získala v roce 1993, přes 7 %). Oficiálně se nehlásila ke komunistickému kolektivismu (hájila soukromé vlastnictví malých zemědělců), podporovala ale rozsáhlý dohled státu na agrární sektor. \n\nNa ruské politické scéně spolupracovala s Komunistickou stranou Ruské federace. Spolu s ní postavila společného kandidáta, Nikolaje Charitonova, do prezidentských voleb v roce 2004 (obdržel 13.69 %). Po neúspěšných volbách do Dumy v roce 2007, kdy nezískala žádné parlamentní zastoupení, navázala spolupráci se stranou Jednotné Rusko. V prezidentských volbách podporovala Dmitrije Medvěděva.\n\nStrana měla údajně až 170 000 členů , jiné zdroje odhadovaly počet členů okolo 41 tisíc. Zanikla sloučením s Jednotným Ruskem, které bylo zdůvodněno \"společným zájmem na rozvoji venkova\".\n\n"}
{"id": "206815", "url": "https://cs.wikipedia.org/wiki?curid=206815", "title": "Agrární strana Kazachstánu", "text": "Agrární strana Kazachstánu\n\nAgrární strana Kazachstánu () je kazachstánská agrární politická strana. Při volbách ve dnech 19. září a 3. října roku 2004 byla součástí „Agrární a průmyslové unie bloku pracujících“, který získal 7,1 % hlasů a 11 parlamentních mandátů ze 77.\n"}
{"id": "206818", "url": "https://cs.wikipedia.org/wiki?curid=206818", "title": "Agrární strana Běloruska", "text": "Agrární strana Běloruska\n\nAgrární strana Běloruska (bělorusky Агра́рная па́ртыя Белару́сі) je běloruská agrární strana náležící k bloku stran podporujících režim Alexandra Lukašenka.\n"}
{"id": "206820", "url": "https://cs.wikipedia.org/wiki?curid=206820", "title": "Landbund", "text": "Landbund\n\nLandbund byla německá agrární politická strana působící v období Výmarské republiky. Hnutí tvořili hlavně majitelé půdy a bohatší zemědělci. Landbund byl částečně spojený s monarchistickou Německou národní lidovou stranou. Některé regionální skupiny kandidovaly samostatně, například \"Hessische Bauernbund, Thüringer Landbund, Württembergischer Bauern- und Weingärtnerbund\".\n"}
{"id": "206821", "url": "https://cs.wikipedia.org/wiki?curid=206821", "title": "1941 v letectví", "text": "1941 v letectví\n\nTento článek obsahuje seznam událostí souvisejících s letectvím, které proběhly roku 1941.\n\n\n\n\n\n\n\n\n\n\n\n\n\n\n"}
{"id": "206822", "url": "https://cs.wikipedia.org/wiki?curid=206822", "title": "Bavorský rolnický svaz", "text": "Bavorský rolnický svaz\n\nBavorský rolnický svaz (německy \"Bayerischer Bauernbund\", zkratka BB či BBB) byla agrární politická strana působící v Německu v období Výmarské republiky. Hájila zájmy bavorského zemského obyvatelstva v Bavorském zemském sněmu a v Říšském sněmu.\n\nNejvětší popularitu měla strana v Bavorsku, zastoupení měla ale také i ve Švábsku. Na rozdíl od ostatních agrárních stran v tehdejším Německu byl její program liberální a neklerikální (na úrovni strany Centrum, případně BVP).\n\nStrana byla založena v roce 1870. Od roku 1922 nesla název \"Bavorský svaz rolnického a středního stavu\" (německy \"Bayerischer Bauern- und Mittelstandsbund\").\n\nV roce 1922 zastával její zástupce Anton Fehr post ministra výživy a zemědělství v druhé vládě Josepha Wirtha.\n\nV roce 1928 se stala jednou ze zakládajících stran nové Německé rolnické strany (Deutsche Bauernpartei).\n\nPo zmocňovacím zákonu byla strana v dubnu 1933 rozpuštěna a doporučila svým členům vstup do NSDAP.\n\nVolební výsledky strany do Říšského sněmu.\n\nVolební výsledky strany do Říšského sněmu.\n\n"}
{"id": "206823", "url": "https://cs.wikipedia.org/wiki?curid=206823", "title": "Minnesotská zemědělská strana práce", "text": "Minnesotská zemědělská strana práce\n\nMinnesotská zemědělská strana práce (anglicky Minnesota Farmer-Labor Party, MFLP) byla politická strana v Minnesotě. Vznikla roku 1918 a zanikla roku 1944, kdy se spojila s místními Demokraty v Demokratickou zemědělskou stranu práce.\nMFLP zastávala levicové a agrární postoje. Prosadila se na lokální i celostátní úrovni (celkově vlastnila 4 senátorské mandáty, byla ve spojení s \"Farmer-Labor Party\").\n"}
{"id": "206824", "url": "https://cs.wikipedia.org/wiki?curid=206824", "title": "Láska na útěku", "text": "Láska na útěku\n\nLáska na útěku (originální název L'amour en fuite) je francouzský film. Velmi se podobá předchozímu snímku doinelovského cyklu – Ukradeným polibkům a Rodinný krb.\nPokračuje příběh Antoina Doinela (Jean-Pierre Léaud). Nyní je třicátník a právě se v období rozvodu s půvabnou Christine (Claude Jade). Živí se jako korektor a je zamilovaný do prodavačky gramodesek Sabine (Dorothée). Colette (Marie-France Pisier), jeho dávná láska z mládí, v současné době právnička, právě čte Doinelův autobiografický román. Znovu se potkají na nádraží. Běží snad život po spirále? ... Naštěstí v závěrečné části již máme zrekapitulováno a tak nastupuje klasická emocionálně silná typicky \"truffautovská\" část. Obzvláště od scény rozhovoru Colette s Christine na lavičce je snímek za plné hodnocení.\n"}
{"id": "206825", "url": "https://cs.wikipedia.org/wiki?curid=206825", "title": "Šántí (hudební skupina)", "text": "Šántí (hudební skupina)\n\nŠántí je rocková kapela z Prahy, založená v roce 1996. Zakládajícími členy jsou zpěvák a skladatel Martin Rous, Vladimír Adamský (basová kytara) a Tibor Adamský (bicí). Později se ke kapele připojil i bubeník a zpěvák Marcel Pindel, který se Šántí natočil první desku (\"Kouzelná ryba\").\nOd roku 2001 do roku 2003 doplňoval kapelu zpěvák a kytarista Petr Štika se kterým kapela natočila své druhé album (\"Ztratit se v trávě\").\n\n\nTři písně z alba Kouzelná ryba vyšly také na sampleru Zebra (2000).\n\n"}
{"id": "206828", "url": "https://cs.wikipedia.org/wiki?curid=206828", "title": "Udržitelnost", "text": "Udržitelnost\n\nV ekologii, udržitelnost je schopnost biologických systémů udržovat diverzitu a produktivitu na dobu neurčitou.\nV širším kontextu, udržitelnost je vytrvalost systémů a procesů.\n\nUdržitelnost je definovaná v kontextu lidské civilizace jako praktická schopnost uspokojit základní potřeby dneška bez kompromitování schopnosti budoucích generací uspokojit jejich základní potřeby a udržet jejich životní úroveň. Udržitelná společnost musí být vystavena tak, aby její životní styl a podnikání nebyly v rozporu s inherentní schopností přírody udržet život. Organizačním principem udržitelnosti je udržitelný rozvoj, který zahrnuje čtyři propojené oblasti: ekologii, ekonomii, politiku a kulturu. Věda udžitelnosti zkoumá udržitelný rozvoj a environmentalistiku.\n\nTento termín má původ v ekologii, jako schopnost ekosystému udržet ekologické procesy a funkce i biologickou rozmanitost a produktivitu, do budoucnosti. V současnosti se udržitelnost vztahuje na mnoho oblastí, včetně ekonomiky, prostředí, produkce potravin a energie, a architektury/stavebnictví. Může být zkoumána na různých úrovních, od místní až k planetární.\n\nUdržitelnost není možná, jestliže lidská společnost\n\nKritickou roli v udržitelnosti hraje záležitost lidského přelidnění. Populace Země, v roce 2018 už 7,6 miliard, by dle odhadů měla v roce 2055 překročit hranici 10 miliard. \n\nIndiáni kmene Irokézů kdysi nabádali lidi, aby se starali o blaho budoucí sedmé generace tak, jako o blaho vlastní. (Velký zákon irokézké konfederace říká: „Musíme ve všech svých úvahách brát ohled na následky našich rozhodnutí na následujících sedm generací.“) Člověk požehnaný velmi dlouhým životem se může dožít maximálně své sedmé generace. Představa těchto generací je snazší, než představa generací daleko do budoucnosti, a proto slouží jakožto praktická pomůcka při rozhodovacím procesu. Tato pomůcka apeluje nejenom rozumu, ale i srdci, a proto se stala jedním z poutavých hesel hnutí za udržitelnost.\n\nV přírodních cyklech odpad neexistuje; exkrement, mrtvé organismy, zbytky žrádla či hnízd atp., to vše slouží jako potrava pro jiné druhy organismů. Jinými slovy, odpady jsou přínosem. Civilizovaní lidé naopak dělají z odpadu přítěž, čili látky, jejichž odstraňování marní ekonomickými prostředky, a které degradují životní prostředí.\n\nPrincipu \"odpad = potrava\" odpovídá mimo jiné podpora výroby produktů z bioplastů místo plastů klasických a jiných biologicky degradovatelných materiálů. Účelem je, aby věci, které vyrábějí masově po svém užitném cyklu netvořily odpad, ale aby se naopak po svém dosloužení staly doslova „živnou půdou“ pro další produkci. \"Odpad = potrava\" tím současně elegantně eliminuje otázku „co s vyprodukovaným odpadem?“ neboť při tomto procesu žádný není a tedy není třeba pro něj budovat skládky, alokovat pro něj místa a techniku a lidské zdroje pro jeho třídění, zpracovávání a uchovávání na skládkách.\n\nPrůkopníky principu \"odpad = potrava\" jsou americký architekt a designér William McDonough a německý chemik (se specializací na ekologickou toxikologii) Michael Braungart.\n\nTato finanční analogie připomíná, že bude-li se lidstvo nadále chovat jako člověk, který žije z podstaty svého spořitelního konta, dříve nebo později zjistí, že je na mizině. Vyspělé ekosystémy žijí z úroků svého biologického bohatství.\n\nPoužívání škodlivých látek v procesech, které ovlivňují jídlo, vzduch, vodu, oblečení, kosmetiku, obytné prostředí atp., znamená otravování sama sebe. Použití těchto toxických látek je nutno minimalizovat a izolovat tak, aby zůstaly v uzavřeném průmyslovém koloběhu.\n\n\"Udržitelná architektura\" se snaží minimalizovat negativní následky budov zvyšováním jejich efektivnosti a moderací v použití materiálů, energie, a prostoru. Důraz se klade na umístění budov a jejich orientaci vůči slunci, použití obnovitelných materiálů (bambus na podlahy, staré džínsy na izolaci) a materiálů z likvidovaných budov, a místní využití odpadků a výkalů (šedá voda), kompostovací záchody). Udržitelná architektura existovala do nedávna všude. Lidé stavěli z místních materiálů podle místních tradic - z kamene, dřeva, hlíny a proutí, s pomocí hliněné nebo vápenné omítky. Současné experimenty přidaly kompresovanou hlínu, papírbeton, slámové balíky, pěchovanou slámu pokropenou jílovou vodou, a sáhové dříví v betonové bázi..\n\n\"Udržitelnost měst\" je možno podporovat omezením, jak dálkové importace energie, vody a potravin, atp., tak i odpadů (tepla, znečištěného vzduchu a vody, nevyužitého „lidského hnoje“), atp.). Zatím je udržitelné město jen papírový koncept, ale je nutno dodat, že i velkoměsta jako Paříž a New York byla na přelomu 20. století zásobována z nedalekých rozlehlých zahrad, a Havana se navrátila k modelu městských farem) po ztrátě laciné sovětské ropy..\n\n\"Udržitelná energetika\" využívá zdrojů energie, které nebudou vyčerpány v časovém rozmezí relevantním lidstvu. Většinou to znamená obnovitelné zdroje energie. Např. Dánsko dnes získává 20% své energie z větrných turbin, a doufá v eventuálních 50%. Řada zemí podporuje solární panely a geotermální pumpy (tepelná čerpadla) subvencemi.\n\n\"Udržitelná měna\" je založena na bezúročných, bezinflačních penězích. V tomto systému, peníze jsou považovány za veřejnou službu, a dlouhodobé držení peněz cosi stojí (tento malý poplatek se jmenuje demuráž ). Experimenty s různými formami místních peněz, zvlášť populární v Rakousku v meziválečném období 20. století, dnes probíhají v mnoha zemích. Na Novém Zélandu je vláda podporuje. Neudržitelné je pak pyramidové schéma či Ponziho schéma.\n\n\"Udržitelné zemědělství\" se vztahuje na schopnost farmy či statku produkovat potraviny „do nekonečna,“ bez dlouhodobého poškození půdy a přilehlých ekosystémů. Tato forma hospodaření respektuje a spolupracuje s cyklem půdních živin: půda živí rostliny → rostliny živí živočichy → živočišné a rostlinné ostatky živí půdu → půda živí další rostliny. Tento elegantní cyklus se opakuje, udržitelně a „na věky věků,“ a umožňuje lidskou existenci na této planetě. Zde je řada příkladů (staro)nových přístupů k věci: ekologické zemědělství, bezorební zemědělství, biodynamické zemědělství, permakultura, chov zvířat s volným výběhem na pastvu a jen trávou krmený skot, široké využití kompostu a mulčů, zelené hnojení, rotace a polykultury plodin, biointenzivní zahrady, a návrat ke koním a malým, lehkým traktorům pro obdělávání půdy.\n\nO smíření požadavků účinné ochrany přírody, prostředí, a zdrojů s hospodářským rozvojem se pokouší koncepce udržitelného rozvoje. Zda je možno takový rozvoj uskutečnit, to je záležitost kontroverzní.\n\nSkeptici trvale udržitelného rozvoje uvádějí, že nekonečný ekonomický růst není možný na konečné planetě, že kapacitní omezení Země předurčuje limit jakékoliv aktivity. Reálný meziroční růst (např. HDP či čehokoli jiného) 2,4% za 1000 let odpovídá násobku 20 miliard, což je pro zdroje na Zemi nereálné, a za 10000 let (což zhruba odpovídá době trvání civilizace) to již odpovídá číslu s 1 a za ní se 103 nulami, což je víc, než je atomů v pozorovatelném Vesmíru. Dlouhodobě udržitelné není tedy ani promile růstu či neúčinnosti čehokoli (včetně recyklace). Termín samotný je tedy vnitřně rozporný. Udržitelný rozvoj ve skutečnosti neznamená nic víc, než ekologicky citlivější růst, čili poněkud reformovaný status quo. Může také jít o plánované zastarávání.\n\nZastánci naopak argumentují, že rozvojem je možno rozumět kvalitativní přírůstek. Pak růst znamená „více“, kdežto rozvoj znamená „lépe.“ Kvalita života, ne kvantitativní životní úroveň, by měla být naším cílem. Žít lépe, ne rychleji. Ovšem indikátory kvality života jsou subjektivní a nelze je jednoduše (kvantitativně) srovnávat.\n\n\n"}
{"id": "206830", "url": "https://cs.wikipedia.org/wiki?curid=206830", "title": "Komnenovci", "text": "Komnenovci\n\nKomnenovci (řecky \"Κομνηνοί\", \"Komnenoi\") byla dynastie, vládnoucí byzantské říši v letech 1081 až 1185. Komnenovci dokázali po dobu jednoho století zadržovat úpadek byzantské říše. Období jejich panování je přesto historiky hodnoceno spíše rozporuplně, kvůli pokračujícímu propadu hospodářství a dezintegraci státní správy, ačkoliv byzantská kultura zažívala nebývalý rozkvět.\n\nKomnenovci pocházeli z oblasti Paflagonie, na pobřeží Černého moře, jejich původní domovinou byl snad hrad \"Kastamon\". Prvním Komnenovcem na byzantském trůně byl Izák I. Komnenos, velitel východní armády za císaře Michaela VI. Roku 1057 Izák proti Michaelovi povstal a prohlásil se císařem. Nicméně Komnenovci nezískali větší moc až do roku 1081, kdy nastoupil Alexios I. Komnenos, Izákův synovec. Od této chvíle mizí z byzantských dějin zmínky o ostatních aristokratických dynastiích, jako byli například Sklerové či Argyrové. Jejich potomci se přiženili a provdali do královských dynastií Ruska, Francie, Srbska, Německa, Polska a Uherska. Tento vývoj situace usnadnil Komnenovcům jejich politický vzestup.\n\nKomnenovci byli příbuzní s dynastií Duků, někdy se proto jejich rod označuje společně jako dynastie „Komnenoduků“ a obě příjmení nosilo několik významných členů obou rodin. Alexios I. se oženil s Irenou Dukainou, praneteří Konstantina X. Duky, generála a nástupce císaře Izáka I. Několik dalších rodinných příslušníků komnenodukovské dynastie pocházelo z rodů Palaiologů, Angelů a Laskaridů. Mladší dcera Alexia I. a Ireny, Theodora, spojila svůj osud s v budoucnu úspěšným rodem Angelů: Theodořinými vnuky byli císaři Izák II. Angelos a Alexios III. Angelos.\n\nZa vlády Alexia I. a jeho nástupců dosáhla byzantská říše relativní stability a prosperity. Alexios I. přestěhoval císařské sídlo do konstantinopolské paláce Blacherny. V té době již většinu Anatolie ovládali seldžučtí Turci, kteří ji získali již za vlády Alexiových předchůdců. Alexios se proto obrátil s žádostí o pomoc na římského papeže Urbana II., což nakonec mělo za následek první křížovou výpravu, která táhla byzantským územím a umožnila vznik křižáckých států v Levantě. Komnenovci byli zapojeni do křižáckých záležitostí ve Svaté zemi, mimo jiné také manželskými svazky s knížectvím Antiochie a královstvím jeruzalémským; neteř Manuela I. Komnena, Theodora, byla provdána za jeruzalémského krále Balduina III. a Manuelova praneteř Marie za Amalricha I. Jeruzalémského.\n\nAlexios I. vládl pozoruhodných 37 let a jeho syn Jan II. Komnenos 25 let i po odhalení spiknutí jeho sestry Anny Komnenovny a jejího manžela Nikefora Bryennia. Janův syn, Manuel I. Komnenos, vládl dalších 37 let.\n\nRozsáhlý komnenovský klan se dělil na mnoho postranních větví. Jejich členové často zastávali nejvyšší funkce císařských úředníků, místodržících a vojevůdců. Císařská posloupnost se nedodržovala podle přísné kontinuity otec-syn, ale spíše záležela na osobní moci a ambicích každého uchazeče o trůn. V průběhu několika generací se vždy našlo několik zájemců schopných činit si nároky. Po smrti Manuela se komnenovský rod ponořil do spiknutí a komplotů stejně, jako mnoho jejich předchůdců (a také dalších mocichtivých uchazečů z rodiny, kterým se podařilo svého příbuzného svrhnout z trůnu). Alexia II., první Komnenovec, který nastoupil jako nezletilý, byl po třech letech vlády odstraněn. Jeho přemožitel Andronikos I. Komnenos byl sám svržen po dvou letech rodem Angelů pod vedením Izáka II. Angela, který byl sám sesazen a oslepen svým bratrem Alexiem III. Angelem. Rod Angelů byl z trůnu vytlačen během čtvrté křížové výpravy rodem Duků.\n\nPo pádu Konstantinopole roku 1204 se Komnenovci vrátili tam, odkud přišli – do své rodné Paflagonie, kde si na břehu Černého moře založili trapezuntské císařství. Prvním císařem nového státu byl Alexios I., vnuk Andronika I. Tito císařové, známí jako „Velicí Komnenové“ (\"Megai Komnenoi\"), vládli ve své nové vlasti dalších 250 let, až do posledního císaře, Davida Komnena, který byl definitivně poražen a popraven sultánem Mehmedem II..\n\nKomnenovský princ, prapravnuk Alexia I. Komnena, Michael Angelos Komnenos Dukas (Michael I. Dukas) založil roku 1204 po pádu Konstantinopole epeirský despotát, další nástupnický stát byzantské říše.\n\nOdpadlý člen komnenovské dynastie, Izák Komnenos si založil ve 12. století své císařství na ostrově Kypru, které bylo vyvráceno během třetí křížové výpravy anglickým králem Richardem I.\n\nByzantská říše byla v roce 1261 obnovena v Konstantinopoli rodem Palaiologos, kteří jí vládli až do pádu Konstantinopole v roce 1453.\n\n"}
{"id": "206834", "url": "https://cs.wikipedia.org/wiki?curid=206834", "title": "Magnetická nádoba", "text": "Magnetická nádoba\n\nMagnetická nádoba je speciálně tvarované magnetické pole, sloužící k uchovávání plazmatu. Magnetické nádoby jsou zařízením pro jeden ze směrů vývoje termonukleární fúze. Principem všech druhů magnetických nádob je snaha iontů „namotávat“ se na siločáry magnetického pole a odrážet se od míst, kde intenzita pole roste.\n\nMagnetické nádoby se dělí na otevřené a uzavřené. Otevřené nádoby jsou založeny na principu magnetického zrcadla, uzavřené mají obvykle tvar toroidu.\n\n\n"}
{"id": "206845", "url": "https://cs.wikipedia.org/wiki?curid=206845", "title": "Duszniki-Zdrój", "text": "Duszniki-Zdrój\n\nDuszniki-Zdrój (česky Dušníky, německy Bad Reinerz či Reinerz Bad) je lázeňské město v jihozápadním Polsku, v Dolnoslezském vojvodství, na řece Bystrzyca Dusznicka (\"Dušnická Bystřice\"). Město se nachází v západním Kladsku, blízko česko-polské hranice. V roce 2004 měly Dušníky 5 150 obyvatel.\n\nDušníky, stejně jako blízká Chudoba, jsou významným lázeňským městem. Ekonomika města je založena především na turistice a lázeňství. Mezi turistické cíle patří zdejší muzeum papírnictví.\n\nPrvní zmínka o Dušníkách je z roku 1324. Městská práva získaly roku 1346. Město bylo poničeno husity a za třicetileté války. Dušníky, stejně jako celé Kladsko, náležely k Českému království. Spolu s celým Kladskem bylo město roku 1742 postoupeno Prusku a následně se stalo součástí Německa. Po druhé světové válce oblast nárokovalo Československo. Nakonec byla ale celá sporná oblast přičleněna k Polsku. Dnes Dušníky obývají Poláci, přistěhovalí především ze středního a východního Polska.\n\n"}
{"id": "206846", "url": "https://cs.wikipedia.org/wiki?curid=206846", "title": "Jerome Pradon", "text": "Jerome Pradon\n\nJérôme Pradon (* 3. června 1964, Boulogne-Billancourt, Francie) je francouzský herec a zpěvák, který vystupoval na mnoha scénách celého světa včetně West Endu a Paříže.\n\nJérômův muzikálový debut se odehrál v roce 1991 v roli Maria v Les Misérables Alaina Boublina a Claud-Michel Schönberga, a to v divadle Mogador v Paříži.Právě toto představení předznamenalo jeho vášeň pro muzikálové herectví, která ho dovedla k prvnímu účinkování na West Endu – roli Chrise v Miss Saigon (1992–93). Jeho dalším debutem, tentokrát v kanadském Torontu byla titulní role ve hře Napoleon (1994).\nBěhem roku 1995 cestoval Jérôme mezi Anglií a Francií, účastnil se několika projektů včetně představení La Java des Mémoires, režírovaného jeho velice oblíbeným režisérem Rogerem Louretem and Assassins Stephena Sondheima. Později téhož roku byl součástí „hvězdného týmu“ na koncertě k oslavě desátého výročí Les Misérables.\nPři pobytu v Londýně Jérôme ztvárnil roli Guillauma ve hře oceněné cenou Olivier - Martin Guerre, čímž se stal prvním hercem, který kdy představoval hlavní role všech tří muzikálů autorské dvojice Boublil a Schönberg. Po muzikálu Martin Guerre si zahrál v Nine autora Maury Yestona ve Folies Bergère, kde Jérôme představoval Guida Continiho- hlavní mužskou roli.\nV roce 1998, Jérôme předvedl strhující výkon ve hře Killing Rasputin a v roce 2000 se představil v Black Goes With Everything (show vzdávající hold talentu Dona Blacka) a ve Whistle Down the Wind Andrew Lloyd-Webera, kde ztvárnil roli označenou pouhým The Man po boku Laury Michelle Kelly v roli Swallow.\nV roce 2001, se Jérôme zúčastnil Edinburgh Fringe Festival se svou one man show Crime of Passion – v britské premiéře. Následovala další one man show tentokrát v Paříži – Road Movie. Nejenže Jérôme ztvárnil všech pět rolí v tomto představení, rovněž přeložil hru do francouzštiny. Účinkování v tomto představení si zopakoval v roce 2002.\nVe stejném roce měl hlavní part v Délit D’vresse – posledním díle legendárního Rolanda Petit, sehraném na spektakulárním charitativním gala koncertu A Night Of 1000 Voices; hrál Javerta v Les Misérables v Palace Theatre, London, a účinkoval na úvodním ceremoniálu po vůbec prvním Mezinárodním festivalu muzikálového divadla v Cardiffu.\nV roce 2003 bylo sehráno mnohokrát oceňované dílo Pacific Overtures, za které byl Jérôme nominován na cenu Olivier pro své ztvárnění intrikářské šogunovy matky a směšného Francouzského Admirála. Následovalo Et Si On Chantait? v produkci Pierra Cardina ověnčené cenou Chance!\nV roce 2004 Jérôme vystupoval na symfonickém koncertu k poctě práce Boublila a Schönberga One Day More!; před královnou a presidentem Jacquesem Chiracm na zámku Windsor na koncertu Les Misérables, na stém výročí Entente Cordiale a zahrál si krále Heroda na skandinávském turné Jesus Christ Superstar.\nV roce 2005 si Jérôme odehrál svůj debut v Liége v Titanicu Mauryho Yestona. V roce 2006 se představil na Les Musicals Festival v Béziers a byl rovněž nominován na Nejlepšího herce roku 2005.\n\nPradonovy televizní a filmové zkušenosti zahrnují jeho první placenou roli Marcheloup, L'été ‘36, Cas De Divorce a Hélas Pour Moi režírované Jean Luc Goddardem. Sharpe’s Company zavedla Jérôma na Ukrajinu za natáčením a až na britské obrazovky. Kung Fu: Legenda pokračuje bylo natáčeno v době Jérômova účinkování v Napoleonovi. Pro film The Brylcreem Boys (1999) , který byl promítán pouze ve vybraných britských kinech, byl požádán, aby zvýraznil svůj francouzský přízvuk. Stejného roku byl film Simon Sez, ve kterém si Jérôme zahrál hlavního antagonistu, promítán v USA.\nZ francouzské produkce jmenujme Belle Grand-Mere, La Jeune Fille et La Tortue režírované Stéphane Ly-Cuongem; oceňované Crimes En Serie, a Paradisco (které se může pochlubit cenami z festivalů), rovněž pod taktovkou Stéphane Ly-Cuonga.\nObjeví se v seriálu Avocats et associés, který se bude vysílat na kanálu France 2.\nZ anglicky mluvených projektů si zahrál ve filmu Aristocrats nominovaném na cenu RTS; ve filmu Vatel, navrženém na cenu Akademie (režie Roland Joffé); v The Dancer ztvárnil Režiséra; jeho Jidáš z Jesus Christ Superstar verzi z roku 2000 (oceněné mezinárodní Emmy International Emmy) , mu získal zástupy kritiků i nových příznivců; hrál v London Petera Ackroyda a v Carrie and Barry v roli Neila Morriseyho.\nV roce 2004 se podílel na castingu pro francouzský dabing filmu The Phantom of The Opera (2005), sám si zahrál roli Andreho.\nV letošním roce se objeví jako Roland v sitcomu Easy Peasy po boku s Peterem Davisonem na kanále ITV.\n\nSpolupráce s rozhlasem obsahuje například Mezinárodní den hudby, mnohokrát také účinkování v Friday Night Is Music Night a Somewhere In The Desert.\nJérôme je rovněž autorem písní. Napsal písně pro album Jean Guidoni Tigre de Porcelaine od Jean Guidoni i pro vlastní singl (vydán pod jménem „Tendrement“, 1987). Pracuje na albu stylů pop, rock a electro.\n\n\n"}
{"id": "206850", "url": "https://cs.wikipedia.org/wiki?curid=206850", "title": "Evropská sjednocená levice a Severská zelená levice", "text": "Evropská sjednocená levice a Severská zelená levice\n\nEvropská sjednocená levice – Severská zelená levice je politické seskupení socialistických a komunistických stran v Evropském parlamentu. V eurovolbách 2014 zesílilo na 52 mandátů z 35 v předchozím období a je tak pátou nejsilnější frakcí v EP.\n\nSpojuje Evropskou sjednocenou levici (složená z jádra ze stran, které jsou ve Straně evropské levice, a ostatních levicových stran) a Severskou zelenou levici, kterou tvoří poslanci zvolení za strany Severské zelené levicové Aliance ve Švédsku a Finsku.\n\nJednotliví poslanci, stejně jako celé strany, mohou být plnohodnotnými nebo přidruženými členy. Přidružené členské strany zahrnují strany bez europoslanců, dále ty, které nemají zájem o plnohodnotné členství, nebo strany z evropských zemí mimo EU. Některé strany se staly z pozorovatelů členskými stranami, když jejich země vstoupily do EU.\n\nUskupení vzniklo v roce 1989, kdy Italská komunistická strana, španělská Sjednocená levice, Socialistická lidová strana z Dánska a řecký Synaspismos založili uskupení s názvem Evropská sjednocená levice (GUE, Gauche Unitaire Européenne). Italové později toto seskupení opustili poté, co se Italská komunistická strana přejmenovala na Demokratickou levici a připojila se k Straně evropských socialistů.\nBrzy poté se toto uskupení rozrostlo o další strany a ustavilo se jako politické sdružení na začátku čtvrtého parlamentního období v roce 1994 pod jménem Konfederace evropské sjednocené levice. Tehdy se sdružení skládalo ze španělské Sjednocené levice, Francouzské komunistické strany, Strany komunistické obnovy z Itálie, Portugalské komunistické strany, Komunistické strany Řecka a Synaspismos.\n\nPoznámky\n\n"}
{"id": "206851", "url": "https://cs.wikipedia.org/wiki?curid=206851", "title": "European Microlight Federation", "text": "European Microlight Federation\n\nEuropean Microlight Federation (EMF) je evropská organizace se sídlem v Paříži, sdružující jednotlivé národní asociace evropských států pro provoz ultralehkých letadel, která se zabývá především snahou o sjednocení pravidel pro provoz UL v Evropě. Mezi členy federace patří i česká Letecká amatérská asociace ČR (LAA ČR). EMF byla založena 17. září 2003.\n\nČleny EMF jsou následující národní letecké asociace:\n\n\n"}
{"id": "206852", "url": "https://cs.wikipedia.org/wiki?curid=206852", "title": "EMF", "text": "EMF\n\nZkratka EMF může znamenat:\n\n"}
{"id": "206861", "url": "https://cs.wikipedia.org/wiki?curid=206861", "title": "1942 v letectví", "text": "1942 v letectví\n\nTento článek obsahuje seznam událostí souvisejících s letectvím, které proběhly roku 1942.\n\n\n\n\n\n\n\n\n\n\n\n\n\n\n\n\n\n"}
{"id": "206864", "url": "https://cs.wikipedia.org/wiki?curid=206864", "title": "Põlva", "text": "Põlva\n\nPõlva (německy \"Pölwa\" nebo \"Pölwe\", lotyšsky \"Pelva\") je statutární město v estonském kraji Põlvamaa, jehož je též hlavním městem.\n\n"}
{"id": "206875", "url": "https://cs.wikipedia.org/wiki?curid=206875", "title": "Kazimierz Nitsch", "text": "Kazimierz Nitsch\n\nKazimierz Ignacy Nitsch (2. února 1874, Krakov – 26. září 1958, tamtéž) byl polským univerzitním profesorem, jazykovědcem, slavistou, historikem jazyka polského a také dialektologem.\n\nMezi jeho nejvýznamnější díla patří spis \"Dialekty języka polskiego\", či \"Mowa ludu polskiego\" (1911). Studoval mimo jiné i dialekty na Těšínsku.\n\nJeho manželkou byla polská spisovatelka a literární kritička Aniela Gruszecka.\n\n"}
{"id": "206882", "url": "https://cs.wikipedia.org/wiki?curid=206882", "title": "Work It", "text": "Work It\n\nWork It \"(Uvolnit)\" je singl rappera Nellyho, se kterým mu vypomohl americký zpěvák Justin Timberlake. Singl vyšel v roce 2003 a pocházel z alba Nellyville.\n\nO remix písně se postaral producent Scott Storch.\n\nV klipu písně se objevují oba hudebníci na tenisovém hřišti spolu s děvčaty z Playboye.\n"}
{"id": "206884", "url": "https://cs.wikipedia.org/wiki?curid=206884", "title": "Facesitting", "text": "Facesitting\n\nFacesitting (anglicky doslova \"sezení na obličeji\") je sexuální praktika, při níž jeden z partnerů sedí na obličeji druhého. Většinou při tomto dochází k orálnímu nebo análně-orálnímu sexuálnímu kontaktu, méně často k pissingu, případně koprofilním praktikám, pokud muž sedí na ženě, často také dochází k teabaggingu. Většinou se tato praktika považuje za součást BDSM.\n\nObvykle dominantní žena sedí na tváři submisivního muže, ale variant je mnoho. Facesittingu je podobná „klasičtější“ forma orálního sexu, při které muž provádí cunnilingus a žena přitom svírá jeho hlavu mezi stehny. Také je možno ho kombinovat s dušením.\n"}
{"id": "206887", "url": "https://cs.wikipedia.org/wiki?curid=206887", "title": "Mešní víno", "text": "Mešní víno\n\nMešní víno je označení vína, používaného některými křesťanskými církvemi jako svátostná materie při eucharistii, jež musí splňovat zvláštní požadavky na způsob výroby; tyto požadavky se u jednotlivých církví liší. Římskokatolická církev používá z praktických důvodů nejčastěji bílé víno, pravoslavné církve používají symbolické červené. Neoficiálně a spíše slangově se za „mešní víno“ označuje víno bez přídavku cukru.\n\nPodle českých zákonů je nutné, aby k označení vína za mešní byl vydán souhlas příslušné církve, totéž pravidlo platí pro košer víno. Většinou mají jednotlivé církve tzv. pověřené výrobce mešních vín, tedy vinařské firmy, které se specializují na výrobu mešního vína pro onu konkrétní církev.\n\n§ 6, odstavec 16 vinařského zákona: \"„Na etiketě vína lze uvést, že splňuje požadavky pro účely církví a náboženských společností, například, že jde o mešní víno, košer víno apod., pokud byl vydán písemný souhlas příslušné církve nebo náboženské společnosti s uváděním takto označeného vína do oběhu; bez předchozího písemného souhlasu příslušné církve nebo náboženské společnosti je zakázáno uvést takto označené víno do oběhu.“\"\n\nV této věci je poměrně známý soudní spor mezi Českou biskupskou konferencí a společností Arcibiskupské vinné sklepy Kroměříž. ČBK odmítla v roce 2006 firmě povolit označovat jí vyrobené víno jako mešní. Firma, která v minulosti vedla řadu soudních sporů s arcibiskupstvím olomouckým (které bylo dříve jejím podílníkem), podala na ČBK žalobu pro údajné omezování hospodářské soutěže, Městský soud v Praze žalobu však odmítl s tím, že nemá pravomoc rozhodnutí ČBK přezkoumávat. Firma podala proti tomuto rozhodnutí kasační stížnost, kterou však Nejvyšší správní soud 29. ledna 2008 taktéž zamítl. Podle jeho verdiktu \"Římskokatolická církev zastoupená Českou biskupskou konferencí má výlučnou pravomoc stanovit, které víno smí být označováno jako mešní, a její rozhodnutí nemohou přezkoumávat soudy. Představovalo by to nepřípustný zásah do autonomie církve.\"\n\nMešní víno se používá při římskokatolické liturgii jako materie k transsubstanciaci v Kristovu krev. Musí být vyrobeno pouze z hroznů, bez dalších příměsí a přidaného cukru, vinohrad poskytující úrodu nesmí být chemicky ošetřován (fakticky jde o přírodní a ekologicky pěstované víno). Dříve bylo vyráběno výhradně v klášterech, dnes je produkují i soukromé společnosti. Církev si pro udělení souhlasu s označením produktu za mešní víno vymiňuje podmínku, že nesmí mít pochybnosti o tom, zda výrobce bezpodmínečně a soustavně dodržuje správný výrobní postup.\n\n\n"}
{"id": "206894", "url": "https://cs.wikipedia.org/wiki?curid=206894", "title": "Andrzej Hławiczka", "text": "Andrzej Hławiczka\n\nAndrzej Hławiczka (3. května 1866 – 13. července 1914) byl polským folkloristou, hudebníkem, dirigentem a význačnou osobností obrodného hnutí v evangelické církvi na Těšínsku.\n\nProslul jako autor zpěvníků pro polské obecné školy a zpěvníků duchovních písní. Byl členem autorského kolektivu, připravujícího první (1906) a druhé (1912) vydání zpěvníku \"Harfa syjońska\". Působil též jako varhaník a dirigent kostelního pěveckého sboru v Ježíšově kostele v Těšíně.\n\nByl otcem hudebního skladatele Karola Hławiczky. Jeho tchánem byl Jerzy Cienciała.\n\n"}
{"id": "206896", "url": "https://cs.wikipedia.org/wiki?curid=206896", "title": "Borgiové", "text": "Borgiové\n\nBorgiové (španělsky a katalánsky Borja, italsky Borgia) byl původně španělský šlechtický rod, který se stal v době renesance jedním z nejmocnějších a nejbohatších šlechtických rodů na území dnešní Itálie. Politický vliv jeho členů však nejednou dosahoval i významu celoevropského (především za pontifikátu dvou papežů z rodu Borgia – Kalixta III. a Alexandra VI.). Kromě těchto dvou papežů vstoupili významněji do historie i další Borgiové – např. Cesare Borgia, Lucrezia Borgia nebo Francisko Borgia (vévoda gandijský, generál jezuitského řádu, v roce 1671 prohlášen za svatého).\n\nBorgiové pocházeli z nepříliš významné španělské šlechtické rodiny, jejíž příslušníci se ve vojsku Jakuba I. Aragonského zúčastnili dobývání maurského valencijského království a za své zásluhy v těchto bojích získali roku 1244 lénem rozsáhlé pozemky v Játivě.\n\nSkutečný mocenský vzestup rodu započal až po roce 1429, kdy člen rodu, duchovní Alonso Borgia, dosáhl ve službách aragonského krále Alfonsa několika mimořádných politických a diplomatických úspěchů, které jej vynesly nejprve do úřadu biskupa a později, v roce 1444, i kardinála ve Valencii. V roce 1455 byl Alonso Borgia zvolen papežem a přijal jméno Kalixtus III. Další významnou osobností z rodu Borgia byl synovec papeže Kalixta III. Rodrigo Borgia, který od svého strýce nejprve přijal titul kardinála a následně i funkci papežova místokancléře. Tuto funkci zastával i po smrti svého strýce a udržel si ji po dobu pontifikátu dalších tří následujících papežů. Kardinál Rodrigo Borgia byl zvolen papežem v roce 1492 a přijal jméno Alexandr VI. Kromě těchto dvou papežů dosáhli významných duchovních i světských úřadů a titulů i další členové rodu, jehož moc byla na vrcholu právě za pontifikátu Alexandra VI. Jednotliví příslušníci rodu se tak pyšnili především dědičným titulem vévoda gandijský, ale také tituly dalšími - vévoda z Valentinois a Romagne, kníže squillacejský, baron de Mila, vévoda spoletský a beneventský, hrabě z Procidy, baron z Villalongy a mnoha dalšími. Zastávali rovněž církevní úřady biskupů, arcibiskupů a kardinálů, ženy se pak stávaly abatyšemi klášterů. Borgiové zbavili moci významné římské šlechtické rody (rod Colonnů, Savelliů, Gaetaniů a Orsiniů), které často ovlivňovaly politická rozhodnutí předchozích papežů. Alexandr VI. se spolu se svým synem Cesarem stali skutečnými pány nejen Říma, ale celého církevního státu, jehož území rovněž vojenskou silou ovládli. Promyšlenou sňatkovou politikou navíc dosáhl rod Borgiů toho, že byl postupem času dynasticky spřízněn nejen s významným rodem d´Este ve Ferraře, ale i s francouzským a španělským královským rodem.\n\nCesta Borgiů na výsluní evropské politiky byla provázena řadou skandálů, uplácení, protežování příbuzných (nepotismus) a dokonce i zločiny. Podobné metody ovšem tehdy využívaly i jiné šlechtické rody. Přesto právě rod Borgiů získal mimořádně nechvalnou pověst a dodnes je s jeho jménem spjata řada nešvarů tehdejší doby – od mravního úpadku církve až po úkladné vraždy. Dobové informace týkající se například chování papeže Alexandra VI. a jeho dětí Cesara a Lucrezie však nemůžeme považovat za zcela objektivní, jelikož Borgiové měli vzhledem ke své obrovské moci také řadu protivníků, odpůrců a pomlouvačů.\n\n\n\n"}
{"id": "206898", "url": "https://cs.wikipedia.org/wiki?curid=206898", "title": "Izák Komnenos (zemřel 1152)", "text": "Izák Komnenos (zemřel 1152)\n\nIzák Komnenos (řecky Ισαάκιος Κομνηνός, Isaakios Komnēnos) se narodil asi 16. ledna 1093 jako třetí syn byzantského císaře Alexia I. Komnena a Ireny Dukovny. Zemřel někdy kolem roku 1152.\n\nIzák byl bratr byzantského císaře Jana II. a kronikářky Anny Komnenovny. Jeho otcem mu byl udělen titul \"Caesar\".\n\nPo nástupu Jana II. na trůn v roce 1118, byl Izák na císařském dvoře přijímán s úctou, rovnající se císařově. Později byl povýšen do hodnosti \"sebastokratōr\". Přesto však se velmi zabýval dobročinností, jmenovitě třeba obnovy kláštera poblíž císařského paláce v \"Blanchae\". Kolem roku 1130 se vztahy Jana II. a Izáka poněkud odcizily a Izák byl donucen Konstantinopolis šest let po odhalení spiknutí své sestry opustit. Izák nalézal útočiště u několika dvorů na východě, v Melitenu u emíra Gümüshtigin Ghazi II ibn Danishmenda, ale i u dvora v Jeruzalémě. Roku 1136 se vrátil do Města na Bosporu a usmířil se se svým bratrem. Po smrti Jana II. v roce 1143 byl Izák poslán pryč do Herakleie Pontica, kde si zdánlivě udržel svou moc, která ho v letech 1145–1146 velmi lákala. V té době ho však již mohla pouze lákat, protože již žádnou faktickou moc neměl. Byl donucen uchýlit se k politickému důchodu na venkově. V roce 1152 ze svých peněz založil klášter Kosmosoteira poblíž Ainos, kam byl také přesunut z kostela Chora k poslednímu odpočinku. Zlomená Izákova deska je dnes v depozitáři Církevního muzeum v Alexandrupoli.\n\nIzák byl ženatý s Irenou, snad Kyjevskou princeznou. Také mohl být ženatý s Katou Gruzínskou, dcerou Davida IV. Gruzínského a Rusudany Arménské. Děti z jeho prvního manželsví:\n\n\nMimo to měl ještě nelegitimního syna, Alexia Komnena.\n\n\n\n"}
{"id": "206901", "url": "https://cs.wikipedia.org/wiki?curid=206901", "title": "Ondřej Pavelka", "text": "Ondřej Pavelka\n\nOndřej Pavelka (* 10. září 1955 Nový Jičín) je český herec, dabér, režisér, scenárista a dramaturg.\n\nPo absolvování gymnázia byl přijat na DAMU, tu v roce 1978 úspěšně vystudoval. Hrál v pražském Divadle na okraji (1976–1987), později i v Ypsilonce a Divadle Na zábradlí (1989–1993).\n\nSpolečně se Zdenkem Zaoralem a Evou Paškovou napsal námět a scénář filmu Poutníci z roku 1988. Hraje Oldu Farského v seriálu Ulice, je úspěšným filmovým a televizním hercem. Hrál v seriálech Polda a Ohnivý kuře.\n\nOd roku 1993 účinkuje v Národním divadle a je pedagogem na DAMU.\n\n\n\n\n\n\n"}
{"id": "206903", "url": "https://cs.wikipedia.org/wiki?curid=206903", "title": "U zabitého mládence", "text": "U zabitého mládence\n\n__BEZOBSAHU__\n\nU zabitého mládence (také Zabitý mládenec) je jeden z nejstarších pomníčků na území Jizerských hor. Nachází se při železniční trati mezi Oldřichovem v Hájích a Raspenavou, v katastrálním území Raspenava. Připomíná vraždu patnáctiletého kovářského učně Antonína Neumanna, který byl v jeho blízkosti 18. července 1825 (podle jiných zdrojů mohlo jít i 10. červenec téhož roku) ubit a oloupen nikdy nevypátraným pachatelem.\n\nAntonín Neumann se narodil v hejnické kovárně Gottfrieda Mäussela 16. listopadu 1809. Tuto živnost měl po svém dědečkovi později také převzít, proto k němu roku 1824 nastoupil do učení. Když však jeho dědeček zemřel, musel přejít do jiné kovářské dílny – a nejbližší tehdy byla až v Liberci, na Šibeničním vrchu. Své rodiče v Hejnicích navštěvoval pouze přes soboty a neděle. V den své smrti šel pěšky přes Mníšek a Oldřichov v Hájích, kde v sedle Hemmrichu (Oldřichovském sedle) se vydal Starou poutní cestou ke svému cíli. Při této cestě, v jámě pod malinovým keřem, jeho tělo s rozbitou hlavou a smyčkou kolem krku našly druhý den raspenavské děti. Chlapec byl pohřben 21. července 1825 na starém hejnickém hřbitově.\n\nPozději se na místě jeho skonu objevil kamenný pomník s obrázkem a křížem. Je několik metrů od Staré poutní cesty před místem, kde ta křižuje železniční trať z Oldřichova do Raspenavy. Zatímco kamenný pomník se do dnešních dní zachoval, plechový obrázek na něm bylo nutno často přemalovávat a opravovat – v současné době zcela chybí. Na obrázku byl namalován tulák ubíjející bezbranného chlapce, nad touto scénou se vznášel malovaný světec. Pomníček dnes nese kovovou cedulku podávající informace:\n\n\n\n"}
{"id": "206904", "url": "https://cs.wikipedia.org/wiki?curid=206904", "title": "1943 v letectví", "text": "1943 v letectví\n\nTento článek obsahuje seznam událostí souvisejících s letectvím, které proběhly roku 1943.\n\n\n\n\n\n\n\n\n\n\n\n\n\n\n\n\n\n"}
{"id": "206914", "url": "https://cs.wikipedia.org/wiki?curid=206914", "title": "Okruh a střed", "text": "Okruh a střed\n\nOkruh a střed je čtvrtletník vydávaný Obcí křesťanů v České republice. Vycházel nejprve v letech 1998 a 1999 jako časopis Obce křesťanů, ale od roku 2000 se změnil v tematický sborník — každé číslo se zabývá určitým povětšinou duchovně laděným tématem, k němuž přináší různé pohledy.\n\n"}
{"id": "206915", "url": "https://cs.wikipedia.org/wiki?curid=206915", "title": "Femdom", "text": "Femdom\n\nFemdom (zkratka z anglického \"female dominance\", tj. \"ženská dominance\") je označení pro ten druh praktik BDSM, kdy je dominantním partnerem žena. Taková žena bývá hovorově nazývána domina. V češtině je obvykle oslovována „\"paní\"“, v angličtině „\"Mistress\"“, často také „\"Maitresse\"“. Femdom může zahrnovat téměř všechny praktiky BDSM, typické jsou ale feminizace a používání postroje s robertkem a zejména ponižování.\n"}
{"id": "206917", "url": "https://cs.wikipedia.org/wiki?curid=206917", "title": "Lidské tělo", "text": "Lidské tělo\n\nLidské tělo je označení pro veškerou hmotu, která tvoří člověka. Je tvořeno mnoha různými druhy buněk, které společně tvoří tkáně a následně orgánové soustavy. Ty společně zajišťují stále vnitřní prostředí a životaschopnost člověka.\n\nFunkce jednotlivých orgánových soustav jsou úzce propojeny a navzájem se ve svých funkcích doplňují. Jako podpůrná jednotka slouží kostra člověka, která primárně společně se svaly zajišťuje oporu a pohyblivost celého organismu. Živiny tělo přijímá, štěpí a vylučuje v trávicí soustavě. Přebytečné látky jsou také z těla odstraňovány vylučovací soustavou. Reprodukci zajišťuje rozmnožovací soustava. Interakce s okolím jsou rozlišovány pomocí smyslové soustavy, která následně vysílá informace periferním nervovým systémem k centrální nervové soustavě, kde jsou nakonec zpracovány. Na řízení celého organismu se také podílí endokrinní soustava. Tělo je chráněno proti vnějším vlivům lymfatickým a imunitním systémem. Za přenos živin, hormonů a dalších látek zodpovídá oběhový systém.\n\nLidské tělo můžeme dělit na několik částí nebo krajin. Toto dělení se využívá především v anatomii nebo chirurgických oborech.\n\nHlava slouží jako řídící centrum lidského těla, ve kterém se nachází většinová část centrální nervové soustavy – mozek, a většina smyslových orgánů vyjma hmatu, který je nerovnoměrně rozprostřen po celém těle. Tvar hlavy je určen především tvrdou lebkou, která ochraňuje mozek a ostatní orgány v hlavě uložené.\n\nNa hlavě se ze předu nacházejí dvě oči sloužící jako zrakový orgán, nos jako čichový orgán, ústa pro přijímání potravy a druhotně i ke komunikaci, po stranách jsou uši sloužící jako sluchový orgán.\n\nV přední části hlavy, obličeji, se nachází také mimické svalstvo umožňující lidem neverbální komunikaci.\n\nZa základ trupu se dá považovat soustava kostí a jejich spojení zvaná páteř, prostupující od hlavy až téměř k dolním končetinám, jenž je tvořena obratli a která umožňuje člověku vzpřímenou chůzi. Vnitřní orgány jsou chráněny hrudním košem tvořeným ze žeber a kosti hrudní (), ve kterém se nacházejí hlavně srdce a plíce. Část dalších orgánů se nachází v dutině břišní.\n\nV trupu se vyjma mozku nacházejí všechny důležité orgány, bez kterých není člověk schopen déle žít. Žebra dělíme na sedm párů pravých (), tři páry nepravých () a dvě volná ().\n\nDělí se na horní a dolní končetiny, i když svojí stavbou jsou si velmi podobné. Jedná se o párové orgány, které jsou určeny k interakci s okolím.\n\nHorní končetiny slouží pro manipulaci s předměty v okolí a proto jsou zakončeny rukama, které jsou schopny uchopit předmět a následně ho přemísťovat. Běžně se horním končetinám říká paže, ale anatomicky tento výraz označuje pouze část mezi ramenním kloubem a loktem. Této části se také říká nadloktí. Horní končetina se skládá z ramenního kloubu, paže, loktu, předloktí a ruky. Ruka se skládá ze zápěstí, dlaně a pěti prstů, přičemž čtyři prsty jsou v opozici vůči palci. Opozice umožňuje úchop předmětů.\n\nDolní končetiny se nazývají nohy a jsou uzpůsobeny k tomu, aby umožňovaly člověku\npohyb po zemi. Díky vzpřímené chůzi je člověk odkázán nést veškerou svoji váhu na dolních končetinách, což se projevilo na jejich stavbě. Dolní končetina se skládá z kyčelního kloubu, stehna, kolene, bérce, kotníků, hlezna, nártu, chodidla a prstců. Prstců je pět a žádný není v opozici.\n\n\nLidské tělo se skládá z chemických prvků: vodíku, kyslíku, uhlíku, vápníku a fosforu. Tyto prvky jsou součástí trilionů buněk a nebuněčných tkání těla.\n\nTělo dospělého muže obsahuje asi 60 % tělní tekutiny, což je asi 42 litrů vody. Tělní tekutiny tvoří asi 19 litrů extracelulární tekutiny, zahrnující asi 3,2 litru krevní plazmy a asi 8,4 litru intersticiální tekutiny a kolem 23 litrů tekutin uvnitř buňek. Obsah, kyselost a složení vody uvnitř a vně buněk je tělem pečlivě kontrolováno a udržováno. Hlavními elektrolyty v tělní tekutině mimo buňky jsou sodík a chloridy, zatímco v buňkách je to draslík a fosfáty.\n\nVšechny krevní cévy v lidském těle měří dohromady cca 96 000 kilometrů.\n\n"}
{"id": "206919", "url": "https://cs.wikipedia.org/wiki?curid=206919", "title": "Ve stínu lípy", "text": "Ve stínu lípy\n\nVe stínu lípy označil sám autor - Svatopluk Čech jako cyklus malých povídek veršem.\n\nPoprvé vyšel r. 1879 v Květech a o rok později v „Nové sbírce veršovaných prací“, naposled v sedmém samostatném vydání r. 1894.\n\nToto dílo patří k Čechovým nejznámějším a čtenářsky nejoblíbenějším titulům.\nSkládá se z osmi povídek podávaných různými vypravěči. Zpravidla se jedná o typické představitele života české vesnice. Kniha je uvedena apostrofou rodného kraje, který evokuje autorovo šťastné dětství. Básník však prožívá stesk nad nenávratnou minulostí a je odváděn do jiného prostředí, kde poznal hrdiny svého díla a jejich příběhy. (Pravděpodobně se jedná o Vrané na Slánsku)\n\nPo lyrickém vstupu následuje představení jednotlivých účastníků besedy, poté dochází na vlastní vyprávění. Kompozice je vyvážená a pravidelně se v ní střídají příběhy vážné a úsměvné, některé všedně prosté, jiné vychloubačné a humorně nadnesené - záleží na povaze vypravěčů. Silně je zde aktualizováno napětí domova a světoběžnictví. Autor je jednoznačně na straně těch, kteří nalézají zalíbení v rodném, byť chudém prostředí. Na druhé straně sebevědomé znalce světa provází jemná ironie..\n\nZde se v neděli pod košatou lípou schází osm vesničanů, kteří jako vlastní vzpomínky vypráví své příběhy.\n\n1. Jako první vypráví sedlák. Vzpomíná na Václava, syna statkáře Bárty, který se děsil nudného vesnického života a tak - rodičům navzdory - odjel do Ameriky. Tam se oženil, ale přátelé i žena ho zradili a on se vrací do svého rodiště jako pán, ale s nitrem plným stesku a výčitek svědomí. Chce se smířit se svými rodiči, ale jeho otec je mrtvý a jeho matka slepá a nemocná. Svého syna ale i po dvaceti letech okamžitě pozná.\nVáclav o ni starostlivě pečuje, ale ona brzy umírá. Když zanedlouho zemře i Václav, je uložen do jejího hrobu, čímž dojde klidu.\nMůžeme pozorovat jednoznačné poslání této příhody: chudá rodná ves je sladší a jasnější než celý širý svět.\n\n2. Krejčík ale sedlákovi oponuje - kdo zůstal sedět doma za pecí, stal se jen polovičním člověkem. Následně podává zcela vymyšlenou, fanfarónsky vychloubačnou, leč také dobromyslně sebe sama zesměšňující historii své lásky v Benátkách. Byl zamilovaný do dcery cukráře. Její strýc však lásce nepřál. Jednoho dne byl zamilovaný pár překvapen jeho náhlým návratem a krejčík úlekem spadl do kádě se sirupem. Na poslední chvíli ho dívka ukryje dovnitř obrovského dortu, kde nakonec usne. Probudí se až na výroční slavnosti františkánů (porcinkule). Vyrazí tedy ven, vylekaní mniši se posléze dají do smíchu a nezvaného hosta pozvou k hodování..\n\n3. Dále se řeči chopí starý pan učitel se vzpomínkou na Štědrý den, kdy mu zemřela žena i děti. Po letech však při zimní štědrovečerní bouři našel úkryt u chudé vdovy se dvěma dětmi, zamiloval se do ní a po roce byl opět ženichem svatbu.\n\n4. Další příběh patří vojenskému vysloužilci. Jemu v bitvě Vlachové zranili nadřízeného plukovníka a umírající mu svěřil svou závěť. On si ji schoval do boty. Poté mu ale dělová koule utrhla nohu, a on se se svým přítelem, který ho nesl na zádech, pro ni vydal do nejprudší bojové vřavy a získal ji zpět. Jeho noha pak byla slavnostně pohřbena a on vyznamenán samotným sardinským králem Carlem Albertem. (humorné ladění)\n\n5. Dále paní hostinská dojímá besedníky smutnou historií o smrti malé holčičky, vnučky loutkáře.\nDěvčátko bylo sirotek, a když mu zemřel i dědeček, ujal se ho hostinští. Brzy si u nich zvykla a spřátelila se s jejich stejně starou dcerou. Često si hrávala s loutkami zahálejícími na půdě a starostlivě pečovala o kobylu jménem Princezna, což bylo její jediné dědictví po příbuzných. Pan hostinský ale loutky i kobylu prodal zběhlému studentovi. Když se to holčička dozvěděla, rozlítostněna ztrátou toho nejdražšího, rozběhla se za jeho vozem, spadla do rozvodněné řeky a utonula. Touto událostí jsou stárnoucí pěstouni navždy poznamenaní..\n\n6. Pak se slova chopí pan pojezdný, a vzpomíná na svůj první polibek. Otec ho jako dospívajícího chlapce poslal na praxi do zámku. Byl přijat panem vrchním, který byl lehce ovíjen, a uprostřed hovoru usnul. Jeho zvídavá dcera toho využila a mezi mladými lidmi se rozvinula koketní zábava končící polibkem, v témže okamžiku se probudil pan vrchní. Mládenec žádnou zaměstnaneckou praxi nezískal a byl poslán zpět domů.\n\n7. Poslední příběh je šumařův. Vypráví o své milé, jejíž rodiče bránili jejich lásce, a tak spolu utekli na Kavkaz. Velmi se jí však stýskalo po domově, a napsala domů dopis. Když se jí v odpovědi otec zřekl, začala chřadnout, až už nemohla vstát z lože. Za čas ale přišel druhý dopis od její matky, která jí vše odpustila a prosí, aby se vrátila domů. Ona ale v té chvíli zemře kvůli výčitkám svědomí a stesku. Domů se vrací jen šumař, který už nikdy nezahraje jedinou veselou písničku.\n\nCyklus uzavírá pan mlynář s přípitkem na počest rodnému kraji. Pozorujeme patetické, nadosobně platné gesto oslavující domov a rodný kraj. V jeho formě se vyskytuje rétorika Čechovy pozdější lyriky.\n\nV tomto díle jsou uchovány základní prvky Čechova slohu - obrazná perifrastičnost, nadbytečnost slovního rázu, složitá skladba vět, proměnlivost větné intonace. Tato forma vyprávění je schopná do sebe zahrnout popisy přírodních krás, vnější rysy besedníků a odstínění jejich povahy. Odstíny přitom mají pouze zpestřit obraz vesnického života nazíraného chápajícím pohledem vzpomínky. Přítok reality, živost vyprávění, střídání rozmanitých žánrových poloh a především důvěrná vzpomínka zajistila tomuto cyklu mimořádnou oblibu.\n\n\n"}
{"id": "206921", "url": "https://cs.wikipedia.org/wiki?curid=206921", "title": "Sótó", "text": "Sótó\n\nSótó (: 曹洞宗, \"Sótó šú\"; : 曹洞宗, \"Cchaotung dzung\", pinyin: \"Cáodòngzōng\") je čínská čchanová škola přenesená do Japonska Eiheiem Dógenem. Společně s větvemi Rinzai a Óbaku je největší školou Zenu v Japonsku. Ústředním jevem zenového buddhismu větve Sótó je důraz na intenzivní meditaci v sedě a pevnou klášterní disciplínu.\nŠkola Sótó byla založena v Číně v provincii Hunan v druhé polovině prvního tisíciletí, věhlasu však dosáhla především po svém přenesení do Japonska Eiheiem Dógenem (1200–1253). K větví Sótó patří 14 700 svatyní a přes 7 miliónů následovníků a je tak největší zenovou sektou v Japonsku. Velký rozmach zažívá větev Sótó v současné době i na západě a v USA.\n\n"}
{"id": "206922", "url": "https://cs.wikipedia.org/wiki?curid=206922", "title": "Femsub", "text": "Femsub\n\nFemsub (zkratka z anglického \"female submission\", tj. \"ženská submisivita\") je označení pro tu část praktik BDSM, kde je žena submisivním partnerem. Obvykle je při takovýchto praktikách jejím partnerem dominantní muž, méně často dominantní žena. Submisivní žena je v českém prostředí často nazývána \"subinka\" nebo \"subka\". Z pohledu submisivní ženy je napsána velká část erotické literatury, většinou tato díla skutečně píší ženy, a ženy také tvoří převážnou část jejich čtenářstva. \n\nNejčastějšími femsub praktikami jsou bondage, spanking a služka. Časté je také nošení obojku (dogplay). Kombinace femsub a maledom je vůbec nejčastějším typem BDSM. \n"}
{"id": "206924", "url": "https://cs.wikipedia.org/wiki?curid=206924", "title": "Matouš (evangelista)", "text": "Matouš (evangelista)\n\nSvatý Matouš Evangelista (hebrejsky מתי, tj. „dar Boží“, řecky \"Ματθαίος\") byl apoštol a údajný autor Evangelia podle Matouše. Jeho otec se údajně jmenoval Alfeus, což by mohlo znamenat, že byl bratrem apoštola Jakuba, jehož otec se jmenoval stejně.\n\nO jeho životě je známo velmi málo. V bibli je zmiňován jako celník či výběrčí daní v Kafarnaum, v Lukášově a Markově evangeliu je nazýván Levi (Lukáš, 5:27, Marek, 2:14), vzhledem k tomu, že zbytek textu, který se k těmto osobám váže, je ve všech evangeliích prakticky identický, všechno nasvědčuje tomu, že jde o tutéž osobu. Je možné, že se zprvu skutečně jmenoval Levi a jméno Matouš přijal až v pozdějším věku. Poté, co byl přijat mezi Kristovy učedníky, uspořádal pro ně velkou hostinu (Lukáš, 5:29). Poslední zmínka o něm je ve Skutcích apoštolů, 1:13, je také zmiňován v apokryfních textech, jako je Tomášovo evangelium, což svědčí o jeho velkém významu pro prvotní církev. Evangelium podle Matouše dle legendy nadiktoval dlouhou dobu po Kristově smrti, a to v Etiopii, kam odešel, a kde byl zabit.\n\nDetaily ohledně jeho umučení jsou sporné, datum zcela neznámé (svátek svatého Matouše se slaví 21. září v západních církvích a 16. listopadu ve východních církvích). Ani informace, že zemřel v Etiopii, není zcela jistá. Učenec a církevní otec Epifanus klade umučení evangelisty Matouše do Hierapolis. Mimoto dokument ze čtrnáctého století uvádí jako místo hrobu evangelisty Matouše jakési „\"místo, zvané Issyk-Kul\"“ (ztotožnění s jezerem Issyk-Kul v Kyrgyzstánu je s největší pravděpodobností nesprávné). Jeho ostatky byly přeneseny do Kampánie, poté do Salerna, kde jsou v kryptě tamní katedrály dodnes.\n\nVe výtvarném umění je svatý Matouš zobrazován většinou s andělem, který mu podle legendy diktoval slova jeho evangelia. Z jeho zobrazení je nejslavnější obraz Povolání svatého Matouše od Caravaggia, umístěný v římském kostele San Luigi dei Francesi.\n\nSvatý Matouš je patronem účetních, celníků a výběrčích daní, města Salerna a dalších.\n"}
{"id": "206932", "url": "https://cs.wikipedia.org/wiki?curid=206932", "title": "Tramvajová doprava v Rjazani", "text": "Tramvajová doprava v Rjazani\n\nRjazaň, oblastní město v evropské polovině Ruska, obsluhovala tramvajová síť.\n\nV 50. letech 20. století byla v Rjazani budována ropná rafinérie. Nový provoz byl umístěn nedaleko za městem, kam však tehdejší síť MHD nezasahovala. Nároky na dopravu byly vysoké, a ačkoliv byly použity v první fázi autobusy, nápor nezvládaly. Bylo proto rozhodnuto jako řešení zavést tramvajovou dopravu. Situaci měla vyřešit jedna trať s vlastní linkou (síť se nikdy nerozšiřovala). Koleje byly položeny v ulici \"Černovickaja\", tehdy ovšem s názvem \"Šosse Entuziastov\". První cestující se svezli roku 1961, oficiálně byla doprava zahájena 3. ledna 1963.\n\nNové tramvaje se sice tedy rozjely, avšak nesloužily obyvatelům města ale pouze potřebám rafinérie (na rozdíl od trolejbusů). Jejich provozovatelem se stala jedna z divizí závodu. Do provozu byly nasazeny tehdy rozšířené tramvaje typu KTM-2 s vlečnými vozy KTP-2. Doplnilo je několik tramvají z lotyšského RVR, jednalo se o typ RVZ-6. V letech 1979 až 1983 obohatily místní vozový park také velmi rozšířené soupravy typu KTM-5.\n\nKe konci 80. let bylo nutné vozový park obnovit. Nejstarší tramvaje se začaly nacházet pomalu na konci životnosti. Dodány tak byly nové vozy typu KTM-8, celkem 12 tramvají. V této době, na přelomu 80. a 90. let, v období velkých změn v sovětské a později ruské společnosti, začalo docházet k ekonomickým problémům. Tramvajový provoz stále patřil rafinérii, která se dostala do krize a později zbankrotovala. Novým vlastníkem závodu se stala ťumenská ropná společnost, která se rozhodla zbavit provoz všech nepotřebných divizí. Tramvaje byly jednou z nich. Systém město provozovat odmítlo, a tak musel přežít sám. Vznikla tak soukromá společnost \"ZAO Rjazanskij tramvaj\" .\n\nSituace však nebyla nejlepší ani pro soukromého dopravce. V roce 2006 byl zavřen úsek od teplárny k rafinérii. Následně v lednu 2007 pak byla zavřena celá tramvajová síť, a to vzhledem k nedostatku financí. Krizovou situaci nakonec vyřešila dohoda s městem, které se nakonec rozhodlo celý provoz financovat; od 28. ledna 2007 tak byly tramvaje opět v provozu (ale pouze k teplárně).\n\nDne 15. 4. 2010 byl provoz tramvají ukončen z důvodu, že město přestalo platit tomuto druhu dopravy za veřejnou službu. K zrušení přispěl špatný stav tratí, kterým se dlouho nedostávalo zasloužené opravy. O konci provozu rozhodla městská rada čtrnáct dní před tím, než se tak stalo. Hned po zrušení má následovat demontáž tratí, vozovny bude zřízena stanice STK. O dopravu po městě se budou dle představitelů města starat maršrutky.\n\n"}
{"id": "206934", "url": "https://cs.wikipedia.org/wiki?curid=206934", "title": "Zimní stadion Vyškov", "text": "Zimní stadion Vyškov\n\nZimní stadion ve Vyškově je sportovní stadion, který se nachází v jihomoravském Vyškově. Stadion leží v Městském sportovním areálu v blízkosti Smetanových sadů. Své domácí zápasy zde odehrávalo mnoho vyškovských hokejových klubů. Nyní na novém zimním stadionu ve Vyškově, který byl nově postaven a dokončen v prosinci 2017 hrají své domácí zápasy hokejové kluby MBK Vyškov a TJ Sokol Březina.\n\nVýstavba zimního stadionu ve Vyškově byla zahájena v říjnu 1973. O rok později byl zahájen zkušební provoz v části stadionu. Tato hala měla kapacitu pro 3000 diváků. Základní rozměry byly 82 x 52 metrů, což je 4264 m². Rozpočet stavby činil v roce 1973 přibližně 10 mil. korun. Celá stavba byla zařazena do tz. akce Z a výstavba trvala 2 roky. Zastřešení ledové plochy provedl závod Stavokonstrukce Vyškov.\n\nV létě roku 2015 městské zastupitelstvo i přes nesouhlas většiny obyvatel města rozhodlo, že postaví nový stadion na místě starého. Plán výstavby počítal s tím, že budova bude mít obloukovou střechu, do prostoru bude vybočovat restaurace a změní se vstup pro diváky. Studie počítala s náklady 169 milionů korun, což je přibližně trojnásobek ceny, za kterou se běžně staví obdobné projekty po celé republice. Výstavba nového zimního stadionu ve Vyškově byla dokončena v prosinci 2017. Domácí zápasy zde odehrává Vyškovský hokejový klub MBK Vyškov a TJ Sokol Březina.\n\nDemolice starého stadionu započala 1. ledna 2017 a doba výstavby nového stadionu je stanovena na 366 dní. Stavět by se mělo začít na jaře 2017. Nový stadion ve Vyškově je již od prosince 2017 v provozu.\nNový zimní stadion Vyškov od prosince roku 2017 je v provozu. Tento zimní stadion je určen pro hokej, veřejné bruslení, školy hokejové turnaje a krasobruslařské oddíly.\n\nMBK Vyškov - hokejový tým ve Vyškově.\n\n\n"}
{"id": "206935", "url": "https://cs.wikipedia.org/wiki?curid=206935", "title": "Mahájánové sútry", "text": "Mahájánové sútry\n\nMahájánové sútry jsou soubory buddhistických textů z nichž první pocházejí z prvního století př. n. l. a které byly přeloženy ze sanskrtu a různých prákrtů do čínštiny a tibetštiny. \n\nPozději byly sútry překládány dál do mongolštiny, japonštiny, korejštiny a dalších jazyků. Ačkoli neexistuje žádný ucelený kánon všeobecně uznávaných mahájánových textů, některé z nich, jako například Sútru srdce či Diamantovou sútru uznávají snad všechny mahájánové školy. \n\nJe možné, že některé z mahájánových súter jsou překlady původních therávádových textů, které se však v průběhu věků nenávratně ztratily a vystopovat jejich původ je tedy nemožné.\n\nMahájánoví buddhisté věří, že sútry byly zapsány již v době života Gautamy Buddhy a po následujících 500 let byly schovány v říši \"Nágů\" (mýtických hadů), protože lidé v té době ještě nebyli sto docenit jejich skutečnou hodnotu. Teprve po půl tisíciletí se mezi lidmi objevili tací, kteří je dokázali pochopit a kteří byli hodni se k nim dostat.\n\n\n\n"}
{"id": "206938", "url": "https://cs.wikipedia.org/wiki?curid=206938", "title": "SQUID", "text": "SQUID\n\nSQUID neboli supravodivé kvantové interferenční zařízení je využíváno k měření velmi malých magnetických polí až na hranici řádu femto.\n\nZákladním kamenem pro sestrojení tohoto zařízení bylo objevení Josephsonova jevu v roce 1962. Tento jev je založen na přechodu\nsupravodič-izolant(dielektrikum)-supravodič, kde lze díky kvantovému tunelování Copperových párů měřit velmi malé rozdíly napětí.\n\nV roce 1964 byl Robertem Jaklevicem, Johnem Lambem, Arnoldem Silverem a Jamesem Mercereauem\nz Ford Research Labs sestaven první DC SQUID, který využívá dva a více přechodů. RF SQUID sestavený J. E. Zimmermanem a A. Silverem o rok později využívá pouze jeden tento přechod.\n\nStandardně je jako hlavní složka zařízení použit niob ochlazený pomocí tekutého hélia, což je nejpřesnější ale cenově velmi náročné. V dnešní době je možno využít nových vysokoteplotních slitin, například YBa2Cu3O7-x, za použití tekutého dusíku jako chladiva. Tato metoda je ekonomičtější, avšak je vhodná pouze pro aplikace vyžadující menší přesnost.\n\nExistují dva typy zařízení SQUID – RF a DC. Protože typ RF obsahuje pouze jeden Josephsonův přechod je mnohem jednodušší a tedy\ni levnější. Oproti typu DC, který využívá paralelního spojení přechodů do supravodivé smyčky, má však horší citlivost a přesnost.\n\nSQUID využívá především lékařství, kde se zaznamenávají například mozkové signály, které vyvolávají magnetická pole v řádech 10 T. Jsou zde tedy nutné ty nejpřesnější přístroje. V geologii je SQUID využíváno při průzkumu ložisek materiálů.\n"}
{"id": "206939", "url": "https://cs.wikipedia.org/wiki?curid=206939", "title": "Volyňská oblast", "text": "Volyňská oblast\n\nVolyňská oblast (ukrajinsky Волинська область [volyns’ka oblasť]; někdy též Volyň – toto označení však má širší význam) je jednou z menších a méně zalidněných samosprávných oblastí Ukrajiny. Rozkládá se v severozápadním cípu země při hranicích s Polskem a Běloruskem. Oblast byla ustavena 4. prosince 1939. Hlavním městem je Luck. Žije zde přes milion obyvatel, z nichž 97 % tvoří Ukrajinci; oblast je spjatá s Volyňskými Čechy, kteří se však až na malé výjimky vrátili do vlasti.\n\nVětšinu oblasti zaujímá Poleská nížina. Oblast je jednou z nejlesnatějších v zemi; regiony sousedící s Běloruskem, kterými protéká řeka Prypjať (s přítoky Turija a Stochid), jsou bažinaté a velmi řídce osídlené; nachází se v nich také přes 200 jezer, z nichž největší je Sviťazské a Pulemecké jezero. Od Polska dělí Volyňskou oblast řeka (Západní) Buh. Na jihovýchodě se oblast zvedá k Podolské vysočině. Kulturním a hospodářským centrem oblasti je dvousettisícový Luck, nejvýznamnější dopravní křižovatkou je Kovel, který leží na trati Varšava–Kyjev a na silničním i železničním tahu Brest (Bělorusko) – Rivne. Pamětihodným městem je Vladiměř (Volodymyr-Volynskyj), jedno z nejstarších sídel Kyjevské Rusi.\n\nVolyňská oblast se dělí na 16 rajónů a čítá 11 měst, 22 sídel městského typu a 1054 vesnic.\n\nNásledující tabulka podává přehled všech měst a větších sídel městského typu (kurzívou). Tučně jsou vyznačena města oblastního významu.\n\n"}
{"id": "206945", "url": "https://cs.wikipedia.org/wiki?curid=206945", "title": "Sin Hjonhwak", "text": "Sin Hjonhwak\n\nSin Hjonhwak (29. října 1920, Chilgok-gun – 26. dubna 2007, Soul, byl korejský politik, ministerský předseda Jižní Koreje 1979 – 1980 a krátce 1991.\n\nSvoji kariéru úředníka začal r. 1943 v době japonské okupace Korejského poloostrova za 2. světové války. V padesátých letech stál v čele několika ministerstev (1951 ministr obchodu, 1959 ministr ekonomického rozvoje). Po dubnové revoluci 1960 byl dva roky a sedm měsíců vězněn. V šedesátých letech pracoval ve finančních kruzích, stal se prezidentem Donghae Electric Power a poté Ssangyong Cement Industrial, po návratu do politiky v 70. letech pracoval jako právník, byl ministrem zdravotnictví a hospodářství.\n\nPoprvé se stal ministerským předsedou 13. prosince 1979 po zavraždění autoritářsky vládnoucího prezidenta Park Chung Hee, který se k moci dostal vojenským převratem roku 1964. V úřadu byl necelý půlrok do 21. května 1980, kdy se k moci dalším převratem dostal Chun Doo Hwan. Shin Hyon Hwak pak odešel pracovat do společnosti Samsung, která byla už tehdy jednou z největších národních společností Jižní Koreje. V letech 1986 – 1990 byl ředitelem společnosti Samsung Corporation.\n\nDruhé období ve funkci ministerského předsedy bylo také krátké, trvalo něco přes měsíc (24. května – 8. července 1991).\n\nSin Hjonhwak byl hospitalizován v Soulu v únoru 2007 po fraktuře páteře. Měl syna a tři dcery. Zemřel v soulské Národní univerzitní nemocnici 26. dubna 2007 ve věku 87 let.\n\n"}
{"id": "206948", "url": "https://cs.wikipedia.org/wiki?curid=206948", "title": "1944 v letectví", "text": "1944 v letectví\n\nTento článek obsahuje seznam událostí souvisejících s letectvím, které proběhly roku 1944.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "206949", "url": "https://cs.wikipedia.org/wiki?curid=206949", "title": "CT", "text": "CT\n\nSpojení písmen C a T může mít různé významy:\n\n\n\n"}
{"id": "206954", "url": "https://cs.wikipedia.org/wiki?curid=206954", "title": "Kalixt III.", "text": "Kalixt III.\n\nKalixt III. (31. prosince 1378, Torreta de Canals, Valencijské království v rámci Aragonského království – 6. srpna 1458, Řím, Papežský stát) byl papež v letech 1455–1458. Pocházel z rodu Borgiů (vlastním jménem Alonso Borja, v Itálii pak znám jako Alfonso Borgia). Jeho otcem byl Domingo Borja, pán Torre de Canals, a matkou Francina Marti z Játivy.\n\nAlonso Borja zahájil svou politickou kariéru jako blízký poradce aragonského krále. Na tomto poli mu největší vážnost získal nelehký diplomatický úkol, který dostal od svého krále v roce 1429 – přesvědčit vzdoropapeže Klementa VIII. (vlastním jménem Gil Sanchez Muñoz y Carbón), aby se vzdal svého úřadu. Alonsovi se skutečně podařilo donutit Klementa k rezignaci a za tento úspěch získal nejen úctu současníků, ale především vděk papeže Martina V. z rodu Colonnů (vlastním jménem Oddone Colonna), jelikož teprve nyní, dvanáct let po svém zvolení papežem, se mohl Martin V. konečně cítit nesporným pánem křesťanstva. Alonsu Borjovi se odvděčil tím, že jej jmenoval biskupem ve Valencii. Tento úřad zastával Borja patnáct let a po celou tu dobu byl i nadále jedním z nejbližších rádců aragonského krále Alfonsa. Jeho diplomatické nadání se znovu osvědčilo, když se mu podařilo odstranit vážné rozpory mezi králem Alfonsem Aragonským a papežem Evženem IV. Z vděčnosti za hladké urovnání těchto sporů jej papež v roce 1444 jmenoval valencijským kardinálem a povolal ho k sobě do Říma.\n\nPo smrti dalšího papeže Mikuláše V. se hledal na papežský stolec nový kandidát a kardinálové se tentokrát ve svých volebních sporech nerozdělili podle národností, jak to bylo v minulosti běžné, ale podle toho, zda se jednalo o příznivce mocného rodu Colonnů nebo Orsiniů. Jelikož dohoda byla jen těžko možná, hledal se kompromisní kandidát. 8. dubna 1455 byl Alonso Borja (nyní už vlastně Alfonso Borgia) zvolen papežem a přijal jméno Kalixt III.\n\nPo dobu svého krátkého pontifikátu usiloval Kalixt III. především o válečné tažení proti Turkům, kteří v roce 1453 rozvrátili Byzantskou říši a stále více ohrožovali Evropu. Kalixt III. opakovaně vyzýval národy Evropy k účasti na křížové výpravě, neúnavně sháněl peníze a zcela vyprázdnil papežskou pokladnu, jen aby mohl financovat stavbu válečných lodí. Jeho snaha o zorganizování křižové výpravy ale nenašla žádnou odezvu u evropských královských dvorů, které válčily a soupeřily vzájemně mezi sebou. Výzvu Kalixta III. vzala na vědomí jen část šlechty v Uhrách. Uherská armáda pod vedením magnáta Jana Hunyadiho se spojila přibližně se sedmdesáti tisíci dobrovolníky, které získal po celé Evropě fanatický žebravý mnich Jan Kapistránský, a společně v roce 1456 porazili turecká vojska u Bělehradu.\n\nPapež Kalixt III. zemřel v roce 1458 ve věku 79 let, pouhé tři roky po svém uvedení do úřadu. V době, kdy umíral, došlo v Římě k nepokojům, které vyvolala mocná rodina Orsiniů. Cílem těchto nepokojů a násilností bylo zlikvidovat a odstavit od moci příbuzné umírajícího papeže. Papež Kalixt III., stejně jako mnozí jeho předchůdci a následovníci, protežoval po dobu svého pontifikátu své příbuzné a přátele, které dosazoval do církevních i světských úřadů a funkcí (nepotismus). Údajně získalo od Kalixta III. vlivné úřady více než tři sta osob – ať už to byli členové rodiny Borgiů nebo jim blízcí přátelé v Itálii i ve Španělsku. Většina z nich v době Kalixtova umírání z Říma uprchla. Jen jeden jediný našel tolik odvahy, aby se do Říma vydal rozloučit se s umírajícím příbuzným a papežem – jeho synovec, kardinál a papežský místokancléř Rodrigo Borgia, který v té době pobýval na svém letním sídle u Tivoli. Toto chování Rodriga Borgii vzbudilo i v jeho protivnících úctu a obdiv. Vydrancovali sice jeho palác, ale proti němu si nedovolili zakročit. O třicet čtyři let později byl Rodrigo Borgia zvolen papežem a přijal jméno Alexandr VI.\n"}
{"id": "206959", "url": "https://cs.wikipedia.org/wiki?curid=206959", "title": "Chalchové", "text": "Chalchové\n\nChalchové (mongolsky: \"Халх\") je jedna z etnických skupin Mongolů. Tvoří většinu (přes 80%) obyvatelstva nezávislého Státu Mongolsko. Chalchské nářečí je základem dnešní spisovné mongolštiny užívané v Mongolsku.\n\nVětšina Chalchů žije na východě a ve středu Mongolska. Ostatní mongolská etnika žijící v zemi se postupně asimilují do chalchské většiny.\n\nPoprvé jsou Chalchové zmiňováni na počátku 16. století. Jejich jméno údajně vzniklo od slova „štít“ (\"халх\"). To proto, že sloužili jako hlavní opora chánské moci a na jejich etnogenezi se podílely všechny kmeny a rody oddané mongolským Velkým chánům. Podle jiné teorie jméno Chalchů pochází od Chalchyn-golu (\"Халхын гол\"), řeky ve východním Mongolsku, kde sídlili.\n\nRoku 1691 na Dolónnurském sjezdu se Chalchové, oslabení bratrovražednými boji se západomongolskými Ojraty, připojili k Čchingskému impériu. V rámci impéria tvořili většinu obyvatelstva tehdejšího Vnějšího Mongolska. Na územích obývaných Chalchy započalo na začátku 20. století mongolské hnutí za nezávislost, které vyústilo do vytvoření Státu Mongolsko.\n\n\n\n"}
{"id": "206964", "url": "https://cs.wikipedia.org/wiki?curid=206964", "title": "Kostel Matky Boží U Obrázku", "text": "Kostel Matky Boží U Obrázku\n\nKostel (kaple) Matky Boží U Obrázku v libereckých Ruprechticích je secesní kostelík římskokatolické církve stojící nedaleko údajně léčivé studánky. Kostel je zajímavý neobvyklým umístěním věže a kruhovým půdorysem, dotváří jedinečnou romantickou podobu celého poutního místa. Díky jeho poloze na vršku nad Ruprechticemi je jednou z nejhezčích libereckých dominant. Objekt bývá vzhledem k velikosti nazýván kostelem, nicméně z liturgického a kanonického hlediska se jedná o kapli.\n\nNěkdy v 15. století se dřevorubci, kácející stromy a získávající tak prostor pro založení Ruprechtic, osvěžovali ve studánce, jejíž vodě připisovali dokonce léčivé účinky. Poblíž studánky býval odedávna zavěšen prostý malovaný mariánský obraz, roku 1807 nechal u studánky rychtář Georg Wöber postavit kříž ve formě kalvárie jako poděkování za své uzdravení. Skutečného věhlasu však studánka dosáhla o 10 let později, když se u ní při pouti údajně uzdravil slepý chlapec z Raspenavy. V roce 1833 pak dal Wöber podél cesty ke studánce zbudovat křížovou cestu a vysázet kaštanovou alej. Kříž i obě sochy u studánky – sv. Jiří a Marie – byly roku 1862 renovovány libereckým malířem Adolfem Burianem.\n\nAž do začátku 20. století neměly Ruprechtice žádný kostel. Bylo proto logické postavit nový, a to v blízkosti léčivé studánky. Stavební výbor byl ustanoven 4. prosince 1892, po 13 let pak shromažďoval potřebné prostředky. Když měl roku 1905 pohromadě 35 000 K, přistoupil k vypsání příslušné soutěže. Město Liberec doporučilo návrh Maxe Kühna a Heinricha Fanty, podle kterého byla stavba 26. března 1906 zahájena. Stavba kostela byla svěřena staviteli Adolfu Hűbnerovi a dokončena 30. prosince 1907. Kostel vysvětil 27. července 1907 pražský biskup Václav Frind, a bylo určeno, že oficiální název kostela bude \"Římsko-katolický jubilejní kostel U Obrázku\" (\"). 10. srpna 1908 byl kostel včetně pozemků a křížové cesty darován libereckému arciděkanství.\n\nOd roku 1977 sloužila budova kostela jako sochařský ateliér a i když arch. Švec, který jej měl pronajatý, částečně opravil střechu a okna opatřil mřížemi, byl jeho interiér poměrně zdevastovaný. Kostel byl od roku 1995 rekonstruován a 22. srpna 1998 znovuvysvěcen.\n\n"}
{"id": "206967", "url": "https://cs.wikipedia.org/wiki?curid=206967", "title": "Linden Hall School", "text": "Linden Hall School\n\nLinden Hall je nejstarší kolejní dívčí škola v USA. Byla založena církví Moravian church v roce 1746 a je situována ve městě Lititz v Pensylvánii. Ve srovnání s ostatními kolejními školami v USA je Linden Hall spíše menší škola s nižšími příjmy. Linden Hall nabízí pro svoje studentky jezdecký program, stejně jako několik kurzů Advanced placement. Je tzv. \"seven days boarding\", což znamená, že dívky tam mohou zůstávat celý rok mimo prázdnin. Linden Hall má také vysoké procento zahraničních studentek. Mezi její nejslavnější absolventky patří Jackie Kennedy.\n\n"}
{"id": "206976", "url": "https://cs.wikipedia.org/wiki?curid=206976", "title": "Douala", "text": "Douala\n\nDouala je největší město Kamerunu, hlavní město provincie Littoral („Přímoří“) a obchodní středisko celého státu. Je také největším přístavem v zemi a sídlí zde nejdůležitější kamerunské mezinárodní letiště. Díky těmto skutečnostem se z ní stalo hlavní středisko vývozu. V roce 2012 tu žilo obyvatel.\n\nMěsto bylo postaveno na březích řeky Wouri, které spojuje nyní most Bonaberi. Prvními Evropany, kteří tuto oblast navštívili, byli Portugalci okolo roku 1472. Rokem 1650 v ní bylo postaveno město tvořené především přistěhovalci z vnitrozemí, z něhož se v osmnáctém století stalo centrum atlantského obchodu s otroky. Před nástupem německé nadvlády v roce 1884, kdy se stala hlavním městem Německého Kamerunu, byla Douala známá také pod názvem Kamerunské město. Přejmenována byla roku 1907 a v roce 1919 se stala součástí Francouzského Kamerunu. Mezi lety 1940 a 1946, kdy ji vystřídalo Yaoundé, byla hlavním městem.\n\nCentrem nočního života Doualy je čtvrť Akwa, naopak administrativním a obchodním střediskem je Bonanjo. Podél hlavní městské třídy se nacházejí restaurace, kavárny a francouzské cukrárny. Podél nábřeží lze nalézt velké množství barů a nočních podniků. Jsou odtud také impozantní pohledy na Guinejský záliv a blízké bažinaté oblasti. Většina z toho je kvůli nepříliš dobré sociální situaci místních domorodců navštěvována ve městě početnými přistěhovalci, především Francouzi a Libanonci, kteří většinou pracují v ropném průmyslu. Douala patří vzhledem k ceně za bydlení mezi nejdražší africká města.\n\nDouala je propojena s městy Yaoundé, Ngaoundéré, Kumba a Nkongsamba vlakovou dopravou.\n\n\n"}
{"id": "206977", "url": "https://cs.wikipedia.org/wiki?curid=206977", "title": "Gastroenteritida", "text": "Gastroenteritida\n\nGastroenteritida je onemocnění charakterizované zánětem (\"\"-itida\"\") trávicí soustavy postihujícím jak žaludek (\"\"gaster, ventriculus\"\"-), tak tenké střevo (\"\"intestinum tenue\"\"-) a způsobujícím v konečném důsledku kombinaci průjmu, zvracení, křečí a bolestí břicha. Pro gastroenteritidu se rovněž používá název žaludeční viróza. Ačkoli toto onemocnění nemá žádnou spojitost s chřipkou, bývá označováno také jako žaludeční chřipka a střevní chřipka.\nV celosvětovém měřítku je většina případů onemocnění dětí způsobena rotavirem. U dospělých bývá běžnější příčinou norovirus a bakterie rodu \"Campylobacter\". Méně obvyklými příčinami jsou infekce vyvolané jinými bakteriemi (či jejich toxiny) a parazity. K přenosu může dojít i v důsledku konzumace nesprávně připraveného jídla či kontaminované vody nebo prostřednictvím blízkého kontaktu s nakaženými osobami.\nZákladem léčby je adekvátní hydratace. U mírných až středně těžkých případů onemocnění toho lze obvykle dosáhnout prostřednictvím podávání orálního rehydratačního roztoku. U závažnějších případů může být zapotřebí aplikace nitrožilního roztoku. Gastroenteritida postihuje především děti a osoby žijící v rozvojových zemích.\n\nVýraz „gastroenteritida“ byl poprvé použit v roce 1825. Předtím bylo onemocnění přesněji označováno mimo jiné jako tyfová horečka nebo „cholera morbus“ či obecněji jako „svírání vnitřností“, „přesycení“, „kolika“ nebo „střevní potíže“ - a našli bychom celou řadu dalších zastaralých označení akutního průjmu. Gastroenteritida je spojována i s mnoha hovorovými názvy, mimo jiné „Montezumova pomsta“, „dillíské potíže“ (Delhi belly), „la turista“ nebo „úprk k zadním dveřím“ (česky také běhavka).\n\nGastroenteritidu většinou doprovází jak průjem, tak zvracení, méně často pak jen jedno či druhé. Mohou se rovněž objevit křeče v břišní oblasti. Příznaky a symptomy se obvykle projevují do 12–72 hodin po přenosu původců infekce. Je-li onemocnění způsobeno virem, obvykle odezní do jednoho týdne. Někteří viroví původci onemocnění mohou být také příčinou horečky, únavy, bolestí hlavy a bolestí svalů. Pokud je stolice krvavá, virový původ je mnohem méně pravděpodobný než bakteriální. Některé bakteriální infekce mohou být provázeny prudkou bolestí břicha a mohou trvat až několik týdnů.\n\nDěti nakažené rotavirem se z nemoci zcela zotaví obvykle do tří až osmi dnů. V chudých zemích je však léčba závažných infekcí často nedostupná a přetrvávající průjem je tak obvyklým jevem. Běžnou komplikací doprovázející průjem je dehydratace. U dítěte trpícího závažným stupněm dehydratace může dojít k prodloužení času kapilárního návratu, snížení pružnosti pokožky a abnormálnímu dýchání. Pro oblasti se špatnou hygienou a podvýživou jsou typické opakované infekce, které v konečném důsledku mohou vést k zakrnělému vzrůstu a dlouhodobému zpoždění kognitivního vývoje.\n\nU 1 % osob, které prodělaly infekci zapříčiněnou bakteriemi rodu \"Campylobacter\", se posléze projeví reaktivní artritida, u 0,1 % nakažených pak Guillain-Barrého syndrom. V důsledku nákazy bakteriemi \"Escherichia coli\" nebo bakteriemi rodu \"Shigella\", produkujícími Shiga toxin, se může objevit hemolyticko-uremický syndrom (HUS) a v konečném důsledku vést až ke sníženému počtu krevních destiček, špatné funkci ledvin a sníženému počtu červených krvinek (v důsledku jejich rozpadu). U dětí se HUS rozvine mnohem častěji než u dospělých. Některé virové infekce mohou způsobit benigní dětské záchvaty.\n\nHlavními příčinami gastroenteritidy jsou především viry (zejména rotavirus), bakterie \"Escherichia coli\" a bakterie rodu \"Campylobacter\". Existuje však i mnoho jiných činitelů infekčního rázu, které mohou toto onemocnění způsobit. S neinfekčními příčinami se sice příležitostně setkáváme, jsou ale méně pravděpodobné než příčiny virového či bakteriálního původu. Riziko nákazy je vyšší u dětí, a to z důvodu nedostatečné imunity a relativně špatné hygieny.\n\nK virům, o kterých je známo, že gastroenteritidu způsobují, patří rotavirus, norovirus, adenovirus a astrovirus. Rotavirus je nejběžnější příčinou gastroenteritidy u dětí a frekvence jeho výskytu je přibližně stejná v rozvinutých i rozvojových zemích. Viry stojí za přibližně 70 % dětských infekčních průjmů. Díky získané imunitě je rotavirus u dospělých méně běžnou příčinou nemoci.\n\nV Americe je norovirus hlavní příčinou gastroenteritidy u dospělých, kde způsobuje více než 90 % případů nemoci. Tyto lokální epidemie se typicky objevují u skupin lidí, kteří tráví čas ve vzájemné těsné fyzické blízkosti, například na výletních plavbách zámořských lodí, v nemocnicích či v restauracích. Lidé mohou zůstat nositeli infekce i po odeznění průjmu. U dětí je norovirus původcem přibližně 10 % onemocnění.\n\nV rozvojových zemích je hlavní příčinou bakteriální gastroenteritidy bakterie \"Campylobacter jejuni\", přičemž polovina těchto případů je vyvolána kontaktem s drůbeží. U dětí jsou bakterie příčinou nemoci v asi 15 % případů; mezi nejběžnější původce patří bakterie \"Escherichia coli\" a bakterie rodu \"Salmonella\",\"Shigella\" a \"Campylobacter\". Pokud jsou potraviny kontaminovány bakteriemi a pak po několik hodin uchovávány při pokojové teplotě, bakterie se rozmnoží a zvýší se tak riziko nákazy těch, kteří kontaminované potraviny zkonzumují. K potravinám běžně spojovaným s onemocněním patří mimo jiné syrové nebo nedovařené maso, kuřecí maso, plody moře a vejce, syrové klíčky a výhonky, nepasterované mléko, měkké sýry a ovocné a zeleninové šťávy. V rozvojových zemích, zvláště v subsaharské Africe a v Asii, je běžnou příčinou gastroenteritidy cholera. Tato infekce se obvykle přenáší kontaminovanou vodou či potravinami.\n\nVelmi častou příčinou průjmů, vyskytující se zejména u starších osob, je toxigenní bakterie \"Clostridium difficile\". Děti mohou tyto bakterie přenášet, aniž by se u nich rozvinuly symptomy onemocnění. Jde o obvyklou příčinu průjmu u hospitalizovaných osob, jež je často dávána do souvislosti s užíváním antibiotik. Infekční průjem u osob užívajících antibiotika může být způsoben i bakterií \"Staphylococcus aureus\" (zlatý stafylokok). Takzvaný \"cestovatelský průjem\" je obvykle jedním z typů bakteriální gastroenteritidy. Zdá se, že léky potlačující tvorbu žaludečních kyselin významným způsobem zvyšují riziko infekce po styku s mnoha typy organismů, včetně bakterie \"Clostridium difficile\" a bakterií rodu \"Salmonella\" a \"Campylobacter\". Riziko je vyšší u osob, kterým jsou podávány inhibitory protonové pumpy, než u těch, kteří užívají léky zvané antagonisté H2 receptorů.\n\nGastroenteritidu může způsobit i řada prvoků; nejčastěji jde o parazitického prvoka \"Giardia lamblia\" (lamblie střevní), příčinou však mohou být i představitelé druhu \"Entamoeba histolytica\" (měňavka úplavičná) a rodu \"Cryptosporidium\". Jako skupina stojí tito původci za přibližně 10 % případů onemocnění u dětí. Přestože se prvoci rodu \"Giardia\" běžněji vyskytují v rozvojových zemích, způsobují tento typ onemocnění do určité míry prakticky po celém světě. Choroba se často vyskytuje u osob, které podnikly cestu do oblastí s vysokou mírou výskytu, u dětí navštěvujících mateřské školy, u mužů praktikujících pohlavní styk s jinými muži a v období po přírodních katastrofách.\n\nK přenosu onemocnění může docházet prostřednictvím konzumace kontaminované vody nebo v případě, kdy lidé sdílejí předměty osobní potřeby. V oblastech, kde se střídají období sucha a dešťů, se kvalita vody během období dešťů obvykle zhoršuje, což koresponduje s obdobími vypuknutí epidemie nemoci. V oblastech se střídajícími se obdobími jsou infekce běžnější v zimním období. V celosvětovém měřítku je významnou příčinou nemoci rovněž krmení dětí kojeneckým mlékem z nesprávně dezinfikovaných lahví. Míra úspěšnosti přenosu rovněž souvisí se špatnou hygienou, a to zvláště u dětí, v početných domácnostech a u osob s předcházející nevhodnou skladbou výživy. Po vypěstování tolerance mohou dospělí přenášet určité organismy, aniž by se u nich projevily příznaky či symptomy nemoci, a tudíž se stát jakýmisi přirozenými zdroji nákazy. Zatímco někteří činitelé (například \"Shigella\") ohrožují pouze primáty, jiní způsobují onemocnění u široké škály zvířat (například \"Giardia\").\n\nExistuje rovněž několik neinfekčních příčin zánětu trávicí soustavy. Mezi ty běžnější patří podávání léků (např. NSAID) nebo určitých potravin, jako například laktózy (těm, kteří jsou na laktózu intolerantní) a lepku (osobám trpícím celiakií). Další neinfekční příčinou (často vážné) gastroenteritidy je Crohnova choroba. Gastroenteritida může být vyvolána i na základě působení toxinů. K chorobám souvisejícím s konzumací jídla a doprovázeným nevolností, zvracením a průjmem mimo jiné patří otrava ciguatera vyvolaná konzumací kontaminovaného masa dravých ryb, scombroid syndrom související s konzumací určitých typů zkaženého rybího masa, otrava tetrodotoxinem v důsledku konzumace masa čtverzubce nebo botulismus, vzniklý typicky v důsledku konzumace nesprávně konzervovaných potravin.\n\nGastroenteritida je definována jako zvracení či průjem v důsledku infekce postihující tenké či tlusté střevo. Změny probíhající v tenkém střevě jsou typicky nezánětlivé, zatímco změny v tlustém střevě mají zánětlivý charakter. Počet patogenů potřebných k propuknutí infekce se liší od jednoho (u parazitů rodu \"Cryptosporidium\") až k 10 (u bakterií \"Vibrio cholerae\").\n\nGastroenteritida je obvykle diagnostikována klinicky na základě příznaků a symptomů, které se u nemocného projevují. Určení přesné příčiny obvykle není nutné, jelikož nemá vliv na způsob léčby, nicméně u osob, v jejichž stolici byla zjištěna krev, u těch, kde mohlo dojít k otravě jídlem, a u pacientů, kteří nedávno cestovali do rozvojových zemí, se doporučuje provést rozbor stolice. Pro kontrolu lze rovněž provést diagnostické testy. Jelikož se přibližně u 10 % nemluvňat a malých dětí dostavuje hypoglykémie, doporučuje se u této věkové skupiny stanovení koncentrace glukózy v séru. V případě obav z vážné dehydratace by měla být zkontrolována také hladina elektrolytů v těle a funkce ledvin.\n\nOvěření skutečnosti, zda dotyčná osoba trpí dehydratací či nikoliv, je důležitou součástí posouzení jejího stavu. Dehydratace se dále typicky dělí na mírnou (3–5 %), středně těžkou (6–9 %) a těžkou (≥10 %). U dětí jsou nepřesnějšími příznaky středně těžké či těžké dehydratace delší čas kapilárního návratu, snížená pružnost pokožky a abnormální dýchání. K dalším symptomům napomáhajícím rozpoznat dehydrataci (při kombinaci příznaků) patří zapadlé oči, snížená aktivita, nedostatečná tvorba slz a sucho v ústech. O dostatečné hydrataci naopak svědčí normální produkce moči a orální příjem tekutin. Laboratorní testy mají při určování stupně dehydratace v klinické praxi jen malý užitek.\n\nOstatní potenciální příčiny příznaků a symptomů podobných těm, jež se objevují u gastroenteritidy a které je třeba vyloučit, zahrnují zánět slepého střeva, volvulus, zánětlivé onemocnění střev, infekci močových cest a cukrovku. Uvážena by měla být rovněž pankreatická nedostatečnost, syndrom krátkého střeva, Whippleova choroba, celiakie a nadužívání laxativ. Diferenciální diagnostika může být poněkud obtížná, pokud dotyčná osoba \"pouze\" zvrací nebo má průjem (vyskytuje se jen jeden z obou symptomů).\n\nZánět slepého střeva může až v 33 % případů doprovázet zvracení, bolesti břicha a mírný průjem. To je v rozporu se silným průjmem typickým pro gastroenteritidu. Zvracení či průjem mohou u dětí způsobit rovněž infekce plic nebo močových cest. Při klasické diabetické ketoacidóze (DKA) se objevují bolesti břicha, nevolnost a zvracení, nikoliv však průjem. Jedna ze studií prokázala, že u 17 % dětí s DKA byla původně diagnostikována gastroenteritida.\n\nPro snížení počtu infekcí klinicky významné gastroenteritidy jsou důležité dodávky snadno dostupné nekontaminované vody a dodržování správných hygienických návyků. Bylo prokázáno, že opatření na osobní úrovni (například mytí rukou) dokázala v rozvinutých i rozvojových zemích snížit počet případů a rozšíření gastroenteritidy až o 30 %. Účinné může být i používání gelů na bázi alkoholu. Kojení, stejně jako všeobecné zlepšení hygienických podmínek, je důležité zejména v místech se špatnou hygienou. Mateřské mléko snižuje četnost infekcí i dobu jejich trvání. Účinné by mělo být rovněž zamezení kontaktu s kontaminovanými potravinami a nápoji.\n\nV roce 2009 doporučila Světová zdravotnická organizace podávání rotavirové vakcíny dětem na celém světě, a to na základě její účinnosti a bezpečnosti. V současné době existují dvě komerční rotavirové vakcíny a několik dalších je ve fázi vývoje. V Africe a Asii tyto vakcíny snížily výskyt závažné formy onemocnění u nemluvňat a v zemích, které zavedly národní imunizační programy, došlo ke snížení výskytu onemocnění i jeho závažnosti. Tato vakcína může rovněž zabránit propuknutí nemoci u nevakcinovaných dětí v důsledku snížení počtu kolujících infekcí. Od roku 2000 došlo díky realizaci programu rotavirové vakcinace ve Spojených státech k významnému snížení počtu případů průjmu až o 80 procent. První dávka vakcíny by měla být podána novorozeňatům mezi 6. a 15. týdnem života. Orálně podávaná vakcína proti choleře vykázala v průběhu 2 let účinnost 50–60 %.\n\nGastroenteritida je obvykle akutní a spontánně odeznívající onemocnění, které nevyžaduje léčbu léky. Upřednostňovaným způsobem léčby osob trpících mírnou až středně těžkou dehydratací je orální rehydratační terapie (ORT). U některých dětí však může být vhodné podání metoklopramidu a/nebo ondansetronu, při léčbě bolestí břicha pak může být užitečný butylskopolamin.\n\nPrimárním způsobem léčby gastroenteritidy u dětí i dospělých je rehydratace. Té se nejlépe dosáhne prostřednictvím orální rehydratační terapie, ačkoli v případě poruchy vědomí nebo těžké dehydratace může být nezbytné přistoupit k nitrožilnímu podání tekutin. Orálně podávané prostředky rehydratace obsahující komplexní cukry (tj. cukry vyráběné z pšenice či rýže) mohou být účinnější než produkty založené na cukrech jednoduchých. Nápoje s obzvlášť vysokým obsahem jednoduchých cukrů, jako například limonády a ovocné džusy, nejsou doporučovány dětem mladším 5 let, jelikož mohou \"zvýšit\" riziko průjmu. Pokud specifické a účinné rehydratační přípravky nejsou dostupné nebo pacientovi nechutnají, lze použít čistou vodu. Ve zdůvodněných případech lze pro podání tekutin malým dětem použít nasogastrickou sondu.\n\nDoporučuje se, aby bezprostředně po skončení orální rehydratace (ORT) byly kojené děti nadále krmeny obvyklým způsobem a kojencům krmeným umělou výživou aby bylo opět podáváno kojenecké mléko. Obvykle není nutné podávat bezlaktózové kojenecké mléko nebo mléko se sníženým obsahem laktózy. Během záchvatů průjmu by děti měly dostávat obvyklou stravu s výjimkou potravin obsahujících vysoký podíl jednoduchých cukrů. Takzvaná dieta BRAT, spočívající v konzumaci banánů, rýže, jablečného protlaku, toastů a čaje, se již nedoporučuje, neboť neobsahuje dostatek živin a ve srovnání s normální stravou nepřináší žádné výhody. U některých probiotik bylo prokázáno, že pomáhají ke zkrácení doby nemoci a snížení frekvence stolice. Mohou být rovněž prospěšná při prevenci a léčbě průjmu po užití antibiotik. Zakysané mléčné výrobky (jako například jogurt) mají podobné účinky. Rovněž zinek jako doplněk stravy se zdá být při léčbě i prevenci průjmu u dětí v rozvojovém světě účinný.\n\nAntiemetika mohou být účinná při léčbě zvracení u dětí. Jistá pozitiva vykazuje ondansetron, jehož jediná dávka může snížit nutnost podání nitrožilního roztoku, počet hospitalizací a frekvenci zvracení. Pomoci může i metoklopramid. Užívání ondansetronu by však mohlo být příčinou častějších návratů do nemocnice u dětí. Ondansetron připravený pro nitrožilní aplikaci lze podat i orálně, existují-li k tomu klinicky opodstatněné důvody. Dimenhydrinát nevykazuje významnější klinické účinky, i když omezuje zvracení.\n\nAntibiotika nejsou k léčbě gastroenteritidy zpravidla předepisována, i když se jejich užití občas doporučuje v případě zvláště závažných symptomů nebo v případě, že existuje podezření na snadno léčitelnou bakteriální infekci či pokud byla tato infekce prokázána. Pokud je nutné nasadit antibiotika, obvykle jsou předepsány makrolidy (jako například azitromycin), jimž je v důsledku nižší míry rezistence dávána přednost před fluorochinolonem. Pseudomembranózní kolitidu, obvykle způsobenou užíváním antibiotik, lze zmírnit ukončením užívání léčivého prostředku, jenž ji způsobil, a léčit buď pomocí metronidazolu nebo vankomycinu. K bakteriím a prvokům, jež lze snadno léčit, řadíme bakterie rodu \"Shigella\" \"Salmonella typhi\" a \"Giardia\". Pacientům napadeným bakteriemi rodu \"Giardia\"nebo parazitickým prvokem \"Entamoeba histolytica\" je doporučována léčba tinidazolem, jenž přináší lepší výsledky než metronidazol.Světová zdravotnická organizace (WHO) doporučuje předepisování antibiotik malým dětem trpícím současně krvavým průjmem i horečkou.\n\nLéky proti průjmu přinášejí teoretické riziko komplikací, a i když klinické zkušenosti prokázaly, že riziko není příliš vysoké, nejsou tyto prostředky předepisovány nemocným s krvavým průjmem nebo průjmem komplikovaným horečkou. Loperamid, opioidový analog, se pro symptomatickou léčbu průjmu běžně používá. Není však doporučován k léčbě dětí, neboť může překonat nezralou hematoencefalickou bariéru a způsobit otravu. Subsalicylan bismutitý, nerozpustný komplex trojmocného bismutu a salicylátu, lze u mírných až středně těžkých případů použít, teoreticky je však možná otrava salicyláty.\n\nOdhaduje se, že každým rokem se na světě vyskytne tři až pět miliard případů gastroenteritidy, postihujících zejména děti a obyvatele rozvojových zemí. Na následky nemoci zemřelo v roce 2008 přibližně 1,3 miliónu dětí mladších pěti let, přičemž k většině úmrtí došlo v nejchudších zemích světa. Více než 450 000 těchto úmrtí u dětí mladších 5 let bylo způsobeno v důsledku napadení rotaviry.Cholera stojí za přibližně třemi až pěti milióny případů gastroenteritidy a je příčinou úmrtí asi 100 000 lidí ročně. V rozvojových zemích se děti mladší dvou let nezřídka nakazí infekcí, jejímž následkem je klinicky významná gastroenteritida, šestkrát ročně i častěji. U dospělých je onemocnění méně běžné - částečně i díky získané imunitě.\n\nV roce 1980 způsobila gastroenteritida - ze všech ostatních příčin - 4,6 miliónu dětských úmrtí, většinou v rozvojových zemích. Do roku 2000 se počet úmrtí významně snížil (na přibližně 1,5 miliónu úmrtí ročně), a to zejména díky zavedení a širokému využití orální rehydratační terapie. Ve Spojených státech jsou infekce působící gastroenteritidu druhou nejrozšířenější infekcí (po nachlazení) a mají za následek 200 až 375 miliónů případů akutního průjmu a kolem deseti tisíc úmrtí ročně, z čehož 150 až 300 jsou děti mladší pěti let.\n\nGastroenteritida je každoročně hlavním důvodem 3,7 miliónu návštěv u lékaře ve Spojených státech a 3 miliónů návštěv u lékaře ve Francii. Byl vysloven odhad, že ve Spojených státech stojí gastroenteritida jako celek 23 miliard dolarů ročně; náklady na léčbu gastroenteritidy způsobené rotavirem se odhadují na přibližně 1 miliardu dolarů ročně. Nemoc sehrála důležitou roli v mnoha vojenských akcích a existuje domněnka, že dala vzniknout úsloví „bez odvahy není slávy“ („no guts no glory“ - guts je hovorový výraz pro odvahu, ale i označení pro vnitřnosti).\n\nGastroenteritidu psů a koček způsobuje řada týchž činitelů jako u člověka. Nejběžnějšími původci jsou následující organismy - \"Campylobacter\", \"Clostridium difficile\", \"Clostridium perfringens\" a \"Salmonella\". Symptomy mohou být vyvolány i mnoha jedovatými rostlinami. Někteří původci nemoci napadají jen jisté zvířecí druhy. Koronavirus přenosné gastroenteritidy (TGEV) se objevuje u prasat a způsobuje zvracení, průjem a dehydrataci. Vědci se domnívají, že virus je na prasata přenášen volně žijícími ptáky. Specifická léčba onemocnění neexistuje, choroba však není přenosná na člověka.\n\n"}
{"id": "206981", "url": "https://cs.wikipedia.org/wiki?curid=206981", "title": "Tropico", "text": "Tropico\n\nTropico je počítačová hra typu tycoon pro operační systém MS Windows nebo Mac OS, vyrobená firmou PopTop Software v roce 2001 a distribuovaná sdružením Gathering of Developers. Hráč se v ní stává diktátorem tropického ostrova jménem \"Tropico\" v Karibském moři ve druhé polovině 20. století. Jeho úkolem je kompletně řídit chod celé země, zajistit její prosperitu a ochranu, starat se o blaho a spokojenost obyvatel a udržovat dobré vztahy s USA i se SSSR. V roce 2002 byl ke hře vydán datadisk a v roce 2003 vyšlo nepřímé pokračování , ve kterém se však hráč již nestává diktátorem 20. století, ale správcem pirátského ostrova v 17. století.\n\n\nHlavními zdroji příjmů Tropica jsou vývoz surovin a turistika. Suroviny jsou produkovány v postavených budovách: na farmách je možné pěstovat některou ze sedmi druhů plodin (obilí, tabák, káva, cukr, banány, ananas, papája), na rančích lze chovat dobytek nebo kozy, v dolech těžit železo, bauxit nebo zlato, v rybářských molech lovit ryby a v táboře dřevorubců kácet stromy a vyrábět z nich dřevo. Suroviny z budov odvážejí povozníci do přístavu, kde je přístavní dělníci nakládají na lodě. Z některých surovin lze v továrnách vyrábět zboží (rum z cukru, doutníky z tabáku, polena ze dřeva, šperky ze zlata, kávové a ananasové konzervy), které je pak při vývozu mnohem dražší než původní surovina.\n\nDruhým zdrojem příjmů je turistika. Turisté připlouvají na jachtách, po postavení letiště také přilétají v letadlech. Dělí se do tří tříd (nízká, střední a vysoká) podle požadavků na kvalitu služeb a množství peněz, které mohou utratit. Po příletu na Tropico se turisté ubytovávají v hotelích a navštěvují turistické atrakce a zábavní podniky, v nichž utrácejí peníze.\n\nNa ostrově působí šest politických hnutí, stoupenci každého z nich mají rozdílné požadavky:\n\n\nKaždý občan potřebuje dostatek jídla, odpočinku, zábavy, lékařské péče a náboženských služeb. V závislosti na tom, zda a jak jsou tyto potřeby uspokojovány, roste nebo klesá jeho pocit štěstí a s ním i respekt k osobě prezidenta.\n\nJednou za 5 až 10 let lidé požadují volby. Jejich požadavek lze odmítnout, ale pak silně klesne jejich spokojenost. Pokud diktátor volby uspořádá, bude proti němu kandidovat jeden z občanů Tropica. Diktátor musí získat nadpoloviční většinu hlasů, jinak hra končí a hráč prohrál. Část hlasů je možné zmanipulovat, ale pokud se tak stane, svoboda na ostrově silně poklesne.\n\nObčané, kteří jsou velmi nespokojení, mohou protestovat proti režimu nebo se dokonce vzbouřit a zaútočit na prezidentský palác. Jeho dobytí znamená konec hry. Nespokojení vojáci navíc mohou zorganizovat vojenský převrat.\n\nV zájmu diktátora je udržovat dobré vztahy se Sovětským svazem i s USA. Vztahy se Sovětským svazem závisí na vztazích s komunistickým hnutím na ostrově, vztahy s USA závisí na vztahy s kapitalisty a míře svobody a demokracie. Vychází-li Tropico s některým z těchto států velmi dobře, může tento stát na ostrově postavit svou vojenskou základnu. Naopak velmi špatné vztahy mohou znamenat vojenskou invazi příslušné velmoci a konec hry.\n\nHráč může vykonávat v podstatě dvě skupiny rozhodnutí: stavbu budov a vydávání prezidentských nařízení. V postavených budovách je možné regulovat počet zaměstnanců a jejich plat, u většiny budov je možné nastavit určitý režim práce (např. co se bude pěstovat na farmách, jaká klientela bude vpouštěna do zábavních podniků apod.), případně dokoupit nějaké vylepšení.\n\nVe hře je deset typů budov:\n\n\nO stavbu budov se starají zaměstnanci stavebních kanceláří. K postavení každé budovy je nutné zaplatit požadovanou sumu a vybrat volné místo na ostrově, kam se budova vejde.\n\nDále může hráč vydat některé prezidentské nařízení, která jsou rozdělena do pěti skupin:\n\nTropico lze hrát ve třech režimech:\n\nHra začíná vždy v roce 1950. Rok, v němž skončí, závisí na zvoleném scénáři nebo nastavení generované mapy.\n\nCelý ostrov je zobrazen izometricky, je možné jím otáčet o 90 stupňů a zoomovat. Na ostrově jsou vidět všechny postavené budovy a všichni občané (nejsou-li uvnitř budov). U každého občana je možné zobrazit jeho statistiky potřeb a spokojenosti celkové i s jednotlivými prvky života, stejně jako místo jeho zaměstnání, bydlení a politickou příslušnost. K dispozici je také řada přehledů, které na mapě zobrazují vlastnosti jednotlivých částí ostrova (nerostné bohatství, vhodnost půdy k pěstování zvolené plodiny, kriminalita, svoboda…). Je možné si také zobrazit statistický přehled (zobrazuje se automaticky po ukončení každého roku), který obsahuje velké množství podrobných statistik a seznamů.\n\nHra přehrává několik písní v latinsko-americkém stylu, které nazpíval Daniel Indart. V roce 2002 hra získala ocenění v kategorii originální hudby v anketě Interactive Achievement Awards.\n\n\n\n"}
{"id": "206983", "url": "https://cs.wikipedia.org/wiki?curid=206983", "title": "Květná zahrada", "text": "Květná zahrada\n\nKvětná zahrada v Kroměříži je původní raně barokní park v geometrickém stylu francouzské zahrady s typickými prvky. Zahrada byla v roce 1998 zapsána do seznamu památek UNESCO spolu s Podzámeckou zahradou (arcibiskupské zahrady) a arcibiskupským zámkem.\n\nSamotná Květná zahrada byla založena biskupem Karlem II. z Lichtenštejna-Kastelkornu v letech 1665–1675 na neplodné a bažinaté půdě za hradbami tehdejšího města. Původní název zahrady byl Libosad. Jedná se o raně barokní zahradu, ve které byly zkombinovány italské i holandské vlivy. Zahradu vyprojektovali italští architekti Filiberto Lucchese a Giovanni Pietro Tencalla.\n\nVzhled Květné zahrady a ozdobných prvků v ní detailně zaznamenali na mnoha dochovaných kresbách v roce 1691 kreslíři Justus van den Nypoort (1625–1692) a Georg Matthäus Vischer (1628-1696).\n\nUprostřed zahrady o rozloze 485×300 metrů stojí osmiboká rotunda s bohatou vnitřní štukovou a freskovou výzdobou. Ve středu rotundy je zavěšeno Foucaultovo kyvadlo na lanku dlouhém 25 m. Svou dráhu zapisuje do jemného písku na kamenném stole. Kyvadlo zde instaloval profesor kroměřížského gymnázia dr. František Nábělek na konci 19. století. Zahrada vykazuje přesnou symetrii, je oplocená a bohatě vyzdobená sochami a fontánami s vodotrysky. Vše je obklopeno vysokými a dlouhými živými ploty, které jsou vysázeny na půdorysu trojúhelníků.\nVstupní budova vytvořená architektem Antonínem Archem (1793-1851) v první polovině 19. století (1840–1845) tvoří Čestný dvůr v klasicistním stylu ze stran uzavřený velkými skleníky (Hrubý, Tropický skleník nebo také studený a tropický). Dvůr, který tak tři budovy vytvořily, je otevřen směrem do zahrady. Vstupní portál má trojúhelníkový tympanon s iniciálami M a J po stranách zlaceného erbu arcibiskupa Maxmiliána Josefa Sommerau-Beckha.\n\nNa levé straně portálu je umístěna informační tabule o Květné zahradě a na pravé straně pamětní deska informující návštěvníky, že v tomto domě bydlel za ústavodárného sněmu v letech 1848–1849 český poslanec a dějepisec Václav Vladivoj Tomek.\n\nCelou jednu stranu Květné zahrady tvoří 244 m dlouhá kolonáda (arkádová lodgie), která původně sloužila jako hlavní vstup. Galerie je vyzdobena 44 sochami antických bohů, historických a mýtických postav v atikách a stejným počtem bust nad pilíři. Přímo v kolonádě původně byly i funkční fontány zasvěcené římským bohům Neptunovi a Venuši. Nad původním hlavním vchodem do zahrady ve středu kolonády je umístěna bysta biskupa Karla II. z Lichtenštejna-Kastelkornu s latinským nápisem: \nINGREDERE HOSPES ET \nOPEROSAM VLIGINOSI QUONDAM AC \nINCVIXI HIC RVRIS VIDE SIS METAMOR \nPHOSIM, SOSPES INNOCVIS HORTI FRVERE \nDELICIIS QUEM DESIGNAVIT DECENALIO \nCVRA NEC MODICIS IMPENSIS TIBI EST \nARCHITECTAVS SIBIQ ET POSTERIS \nCAROLVS EX COMITIB, DE \nLICHTENSTEIN EPVS OLOM \n1675 \n„Vejdi hoste a uvidíš pracnou proměnu půdy, kdysi močalovité a pusté. Ve zdraví užívej neškodných rozkoší zahrady, kterou navrhl a desetiletou péčí vybudoval nemalým nákladem Tobě, sobě i potomstvu Karel hrabě z Lichtenštejnu, biskup olomoucký 1675.“\n\nPři pohledu ze „střechy“ kolonády vynikají geometrické tvary pěšin a živých plotů a centrální rotunda.\n\nZákladní rozložení zahrady bylo vcelku zachováno i po různých rekonstrukcích, které probíhaly už od počátku 19. století, stejně tak i většina hlavních okrasných staveb. Kroměřížská zahrada tak dnes reprezentuje vhodně styl francouzských barokních geometrických zahrad, které se v zachovalém stavu nacházejí v Česku jen velmi vzácně. Po opravách, které v zanedbaném parku probíhaly od devadesátých let 20. století, se vzhled zahrad zásadně změnil.\n\nPamátkáři získali z evropských fondů více než 300 milionů korun na to, aby zahrady co nejvíce přiblížili k původní podobě. Květná zahrada byla po rozsáhlé rekonstrukci slavnostně otevřena 6. a 7. 9. 2014. Od roku 2015 při zahradě funguje Národní centrum zahradní kultury, jehož posláním je poskytovat informace a metodickou pomoc v oblasti obnovy a následné péče o historické zahrady a parky v České republice.\n\n\n"}
{"id": "206993", "url": "https://cs.wikipedia.org/wiki?curid=206993", "title": "Maledom", "text": "Maledom\n\nMaledom (zkratka z anglického \"male dominance\", tj. \"mužská dominance\") je označení pro ony BDSM sexuální praktiky, v nichž je muž dominantním a žena submisivním partnerem (viz také femsub). Dominantní muž se také nazývá dominant nebo domík. Erotická literatura z pohledu dominantního muže je nejrozšířenějším a nejstarším typem BDSM literatury (díla Markýze de Sade) i BDSM pornografie, patrně také nejrozšířenějším typem BDSM životního stylu vůbec. \n"}
{"id": "206995", "url": "https://cs.wikipedia.org/wiki?curid=206995", "title": "Jobova Lhota", "text": "Jobova Lhota\n\nJobova Lhota je vesnice, část obce Kněževes v okrese Blansko v Jihomoravském kraji. Je jedinou vesnicí Jihomoravského kraje, která leží na historickém území Čech. Ves patřila do roku 1848 v rámci Chrudimského kraje ke svojanovskému panství. Poté byla do roku 1960 součástí katastrálního území Předměstí, od té doby je součástí Kněževsi. Rozkládá se v nadmořské výšce cca 535 m.\n\nPůvodně se jmenovala tato osada Zadní Lhota, poté Jakobova Lhota - lidově se jí říkalo také Jebova Lhota.\n\nV písemných pramenech se Jobova Lhota poprvé objevuje v roce 1555 a sice v závěti sepsané 10. srpna majitelem Svojanova, Václavem Žehušickým z Nestajova, ve které zůstavil svoji manželku Annu, syny Hertvíka, Jana a svých 5 dcer. Synové si v roce 1557 rozdělili svojanovský majetek tak, že mladší Jan dostal korouhevské panství, starší Hertvík svojanovské a s ním Kněževes, Studenec, Hutě, Lhotu Přední a Zadní.\n\nRoku 1890 žilo v 19 usedlostech Jobovy Lhoty 126 českých obyvatel. V roce 1938 měla Jobova Lhota při sčítání obyvatel již 143 českých obyvatel. V roce 2006 se nacházelo ve vesnici celkem 22 domů - z toho 10 trvale obydlených, ve kterých žilo už jen 34 obyvatel. V současné době jsou v Jobově Lhotě již jen 3 zemědělci, kteří žijí z chovu jatečního dobytka, z pěstování brambor a obilí. Výroba mléka byla zrušena kvůli velmi přísným předpisům a neatraktivní ceně. Dříve bylo v každém stavení alespoň menší hospodářství, pěstoval se len, brambory, řepa, chovala se domácí zvířata - hovězí dobytek, vepři, kozy, králíci a drůbež.\n\nVůbec největší počet obyvatel měla Jobova Lhota v roce 1900. Tehdy zde žilo v 19 domech 147 obyvatel.\n\nV roce 1670 jsou v osadě již evidovány 1 statek a 4 chalupy. Prvním a největším statkem bylo stejně jako dnes popisné číslo 5, kde tehdy hospodařil sedlák Jakub Opršál s manželkou, dětmi a čeledí. I dnes má tato usedlost největší zemědělské a lesní pozemky.\nPozdější název Jobova Lhota pochází asi ze zkrácení názvu Jakobova Lhota. V té době bylo zvykem jména zkracovat - např. z Johannes byl Joés, z Jakuba Job atd. V roce 1777 zde byl již 1 sedlák, 1 půlsedlák, 3 hospodáři a 3 chalupníci. V osadě byly dříve i 2 pazderny a to u č. 1 a č.5, ve kterých se jednak zpracovával len a jednak i bydlelo.\nV roce 1809 v době okupace Olešnice Napoleonovými vojsky byla Jobova Lhota téměř zničena francouzskými husary, kteří tudy táhli. V roce 1866 byla i tato odlehlá osada zasažená epidemii cholery. Koncem 19. a začátkem 20. století žil v místních rodinách větší počet dětí z Vídeňského nalezince, které si místní ženy braly na výchovu za účelem vylepšení jejich finanční situace.\n\nVelkým problémem bylo vždy pro obyvatele Jobovy Lhoty dojíždění do zaměstnání. Například v roce 1930 pracovalo na 3000 textilních dělníků a dělnic převážně z poličského okresu (také z Jobovy Lhoty) za žebrácké mzdy v Brněnci, Svojanově a Březové. Tito museli denně pěšky 10–14 km do práce a zpět. Dělníci se tehdy sami postarali o levnou autobusovou přepravu. Úřady ji ale rázem zakázaly a vozidla nechaly zapečetit. Po 2. světové válce jezdili z Jobovy Lhoty za prací převážně do Letovic a Olešnice. Dnes ubylo rapidně pracovních příležitostí a tak se opět za prací dojíždí do Letovic, Olešnice, Boskovic, Vítějevsi a do Kunštátu.\nJeště ve 20. století se v okolí Jobovy Lhoty těžil grafit. Z grafitu se vyráběly na hradě Svojanově a v Předměstí různé nádoby, umělecké ornamenty, kamna a také čistá tuha, která se vyvážela v sudech až do Anglie. Továrnu na tuhu postavil v prostorách hradu jeho majitel, svobodný pán Rüdiger, který jej získal v roce 1820. Jako poslední byl v Jobově Lhotě zavřen důl \"Pomocné štěstí\" majitelů J. Beera a A. Dworschaka. Dnes jsou vidět pouze zbytky sesuté šachty, větrací štola a sejpy.\n\nVeřejné osvětlení pro tehdejší osadu Jobovou Lhotu, která byla tehdy ještě části obce Předměstí, bylo nainstalováno Západomoravskými elektrárnami Brno až v září 1948, kdy také teprve proběhla celková elektrifikace osady. Celková cena elektroinstalace 1 domu obsahující kabelové rozvody pro 8 výpustí ( 1 zásuvku a 6 světel s vypínači, 1 motorová zásuvka ) a 25 Amp. jistič činila tehdy 2 615,00 Kčs. Celé osvětlení osady sestávalo z 5 ks 40 wattových žárovek. 4000 hodin svícení takovéto žárovky stálo ročně pouhých 21,60 Kčs.\n\nAž teprve v roce 1969 byla 1 600 metrů dlouhá obyčejná polní cesta z Kněževse do Jobovy Lhoty zpevněna a v letech 1979 - 1983 svépomocí vybudována nová cesta skrze lesy z Jobovy Lhoty do Hutí, která napojila osadu na státní silniční síť.\nV letech 1984 - 1985 byl vybudován svépomocí obecní vodovod. Ve vesnici se nachází již jediná a poslední dřevěná chaloupka. V posledních létech byly téměř všechny domky a chalupy opraveny, jejich fasády i střechy září novotou a i předzahrádky jsou příkladně udržovány. Negativní stránkou obce je ovšem stará cesta do Kněževse, která je v nevyhovujícím stavu. Obec však na opravu nemá finanční prostředky.\n\nV okolí vesnice roste celá řada ohrožených, chráněných druhů rostlin, jako střevičník pantoflíček, jalovec obecný, sasanka hajní a další.\n\nPro osadu bylo v roce 1925 postaveno hasičské skladiště (menší hasičská zbrojnice), jehož slavnostní otevření včetně hudby a tance se konalo dne 2. srpna 1925. Tehdejší vstupné bylo 3,80 Kč. Prvním vybavením hasičské zbrojnice byla ruční stříkačka s hadicemi, která byla v roce 2008 restaurována a je ještě plně funkční.\n\nKrátce po přelomu z 19. na 20. století byla v obci postavena a v roce 1901 otevřena jednotřídní expozitura (škola) s kabinetem pro učitele, která spadala pod správu dvoutřídky v Dolní Lhotě. Od roku 1916 až do roku 1920 byla obcí Předměstí od obyvatel Jobovy Lhoty vybírána školní přirážka a tzv. sabotáles. Vyučování na této škole skončilo v září 1946, kdy byl tehdejší učitel Miroslav Metyš z Litomyšle povolán do armády. Děti poté přešly na dvoutřídku do Dolní Lhoty a později na základní školu do Svojanova. Od této doby opuštěná budova jen chátrala. V roce 1973 se rozhodli místní obyvatelé prázdnou a zchátralou budovu bývalé školy svépomocí přestavět na společenský/kulturní dům. S přestavbou bylo započato ještě v roce 1973 a slavnostní otevření se konalo v listopadu 1974. I dnes je tento společenský dům příkladně udržován a často se v něm pořádají různé oslavy. Mladá generace zde nainstalovala velkoplošné zobrazovací zařízení, které našlo ohlas i u starších obyvatel např. v době přenosu mistrovství v ledním hokeji, v kopané apod.\n\nNad osadou na stráni stojí kaple Nanebevzetí Panny Marie s věžičkou, která byla postavena na náklady tehdejšího starosty obce, Františka Raudenského a jeho rodiny. Kaple byla vysvěcena v 12. září 1891. Nachází se v ní zvon odlitý po 2. světové válce. Původní zvon z roku 1891 byl totiž v době okupace zrekvírován. Oltářní obraz Panny Marie Nanebevzetí dala krátce po 2. světové válce namalovat akademickým malířem Josefem Václavem Sílou z Lačnova u Korouhve paní Krejzlová, majitelka pohostinství z Jobovy Lhoty. Kaplička je odnepaměti udržována v bezvadném stavu samotnými obyvateli Jobovy Lhoty. Dokonce v dobách socialistického Československa dostala kaplička novou fasádu (v roce 1976) a novou střechu (v roce 1981). Tyto opravy financovali obyvatelé Jobovy Lhoty sami. V roce 1991 bylo oplechování střechy i věže nově natřeno a v roce 2006 byla v kapli částečně obnovena vnitřní omítka, provedeno odvětrání starého zdiva, obnovena malba stropu a zdí, dřevěné obložení stropu ve vstupu, položena dlažba kapličky z původních dlaždic z přírodní opuky a nově natřena fasáda. V kapličce se koná jednou měsíčně bohoslužba, kterou vykonává kněz svojanovské farnosti.\n\nDne 15. května 2007 navštívil kapličku královéhradský biskup Dominik Duka, který ji znovu vysvětil.\n"}
{"id": "206996", "url": "https://cs.wikipedia.org/wiki?curid=206996", "title": "Valga", "text": "Valga\n\nValga (německy \"Walk\") je město na estonsko-lotyšské hranici. Tento článek pojednává o estonské části města, která je statutárním městem v kraji Valgamaa a zároveň správním centrem tohoto kraje. Lotyšská část tohoto souměstí se nazývá Valka.\n"}
{"id": "207001", "url": "https://cs.wikipedia.org/wiki?curid=207001", "title": "Komunistická strana Slovenska", "text": "Komunistická strana Slovenska\n\nKomunistická strana Slovenska, zkratka KSS, je mimoparlamentní politická strana působící na Slovensku. Je to ideový nástupce Komunistické strany Slovenska působící na Slovensku do roku 1991.\n\nVedení KSS (stav k 1. lednu 2007):\n\nKSS vznikla začátkem 90. let 20. století spojením dvou komunistických politických subjektů. V Národní radě Slovenské republiky byla zastoupena jen jedno volební období (2002-2006).\n\nPo neúspěchu ve volbách rezignovalo 23. ledna 2006 vedení strany v čele s předsedou Jozefem Ševcem. Z místopředsednických funkcí odstoupili Jozef Hrdlička, Ján Gregor, Karol Ondriaš a z postu ústředního tajemníka Ladislav Jača. Za nového předsedu byl na VI. sjezdu 25. listopadu 2006 zvolen Jozef Hrdlička.\n\n\nVolební preference strany v procentech podle Statistického úřadu SR. (\"Pozn.: Od ledna 2006 se zkoumají sympatie k politické straně.\") \nTučně vyznačené preference znamenají překročení hranice 5 % potřebné na vstup do parlamentu.\n\n"}
{"id": "207007", "url": "https://cs.wikipedia.org/wiki?curid=207007", "title": "PunBB", "text": "PunBB\n\nPunBB je nástroj vytvořený v PHP pro vlastní diskuzní board (fórum). Je šířeno zdarma prostřednictvím GNU General Public License. Oproti jiným hotovým nástrojům pro vytvoření fóra je PunBB rychlé (ve zpracovávání příkazů apod.), graficky nenáročné (ovšem grafiku lze snadno upravit pomocí již hotových kvalitních vzhledů, které jsou šířeny také zdarma - viz \"Moduly a vzhledy\", nebo mohou grafiku zkušenější webmasteři upravit sami) a ukládaná data jsou menší (není potřeba velká databáze), krom toho je PunBB také plně XHTML kompatibilní (je tedy dle standardů správně).\n\nPunBB je napsáno v PHP, proto vyžaduje, aby Váš hosting podporoval programovací jazyk PHP. PunBB také vyžaduje jednu databázi, ve které budou uloženy veškerá data fóra. PunBB podporuje databáze MySQL, PostgreSQL a SQLITE.\n\nPunBB začal vytvářet nejprve pouze pro své potřeby Rickard Andersson v roce 2003, chvíli po jeho prvním použití na webu se strhl velký zájem mezi provozovateli www stránek právě o toto fórum. V USA (a ve Švédsku, kde Rickard Andersson žije) se PunBB stalo ohromně oblíbené pro jeho bezkonkurenční vlastnosti, které již nyní rozšiřuje a vylepšuje tým zkušených programátorů z celého světa.\n\nV České republice a na Slovensku se začíná PunBB prosazovat až v roce 2006. Začátkem roku 2007 vzniká i česká a slovenská podpora tohoto fóra.\n\nOd roku 2008 se vytváří také nová větev nástroje, jenž je založen na jádru PunBB. Ta je označována jako FluxBB.\n\nDne 9.11.2009 vyšla nová verze PunBB 1.3, která přináší mnohá vylepšení do daného fóra. Fórum převádí do univerzálního kódování UTF-8. Nová verze nabízí také SEF URL schéma, snadné přidávání doplňků, kompletní český překlad, zvýšení bezpečnosti a další.\n\n"}
{"id": "207015", "url": "https://cs.wikipedia.org/wiki?curid=207015", "title": "Astma", "text": "Astma\n\nAstma (z řeckého ἅσθμα, \"ásthma\", „lapání po dechu“, celým názvem astma bronchiale; zastarale \"záducha\") je běžné chronické onemocnění dýchacích cest charakterizované různými opakujícími se symptomy, dočasným omezením průtoku vzduchu průduškami (reverzibilní bronchiální obstrukce) a křečemi svalstva průdušek. Mezi běžné symptomy patří sípání, kašel, svírání na hrudi a dušnost.\n\nMá se za to, že astma je způsobeno kombinací faktorů genetických a environmentálních (týkajících se životního prostředí). Diagnóza astmatu obvykle vychází ze vzorce symptomů, reakce na léčbu v průběhu času a spirometrie. Astma je klinicky klasifikováno podle četnosti symptomů, usilovného výdechového objemu za jednu sekundu (FEV1) a vrcholu výdechové průtokové rychlosti. Klasifikováno může být rovněž jako atopické (alergické) nebo neatopické (nealergické), kde atopie souvisí s predispozicí k rozvinutí hypersenzitivity typu 1.\n\nLéčba akutních symptomů je obvykle zajišťována inhalací krátkodobě působících agonistů beta-2 receptorů (například salbutamol) a orálním podáváním kortikosteroidů. Ve velmi závažných případech může být nezbytné podání nitrožilních kortikosteroidů, síranu hořečnatého a hospitalizace pacienta. Symptomům lze zabránit vyhýbáním se spouštěcím faktorům, například alergenům a dráždivým látkám, a užíváním kortikosteroidů inhalací. Dlouhodobě působící agonisty beta-receptorů (LABA) nebo antagonisty leukotrienových receptorů lze vedle inhalovaných kortikosteroidů použít v případě, že se symptomy astmatu nedaří dostat pod kontrolu. Počet případů astmatu od 70. let 20. století výrazně vzrostl. V roce 2011 trpělo na celém světě astmatem 235–300 miliónů osob; na jeho následky zemřelo přibližně 250 000 z nich.\n\nAstma je charakterizováno opakujícími se epizodami sípání, dušnosti, svírání na hrudi a kašle. Při kašli může v plicích vznikat sputum, které je však často obtížné vykašlat. Během návratu do normálního stavu po záchvatu může mít sputum podobu hnisu v důsledku přítomnosti vysokého počtu bílých krvinek zvaných eozinofily. Symptomy jsou obvykle horší v noci a časně ráno nebo při reakci na námahu či pobyt na studeném vzduchu. Někteří lidé s astmatem zažívají symptomy jen velmi vzácně, obvykle v reakci na spouštěcí faktory, zatímco u jiných osob mohou být symptomy velmi výrazné a přetrvávající.\n\nU osob s astmatem se častěji vyskytuje řada dalších zdravotních komplikací, mezi které patří gastroezofageální refluxní choroba (GERD), rinosinusitida a obstrukční spánková apnoe. Běžnější jsou rovněž psychická onemocnění – úzkostné poruchy se objevují u 16–52 % a poruchy nálad u 14–41 % nemocných. Není však známo, zda astma způsobuje psychické problémy, nebo naopak, zda psychické problémy vedou ke vzniku astmatu.\n\nAstma je způsobeno kombinací složitých a stále ne zcela pochopených environmentálních a genetických souvislostí. Tyto faktory ovlivňují jak závažnost nemoci, tak odpověď organismu na léčbu. Má se za to, že k současnému zvýšenému počtu případů dochází v důsledku měnících se epigenetických faktorů (dědičných faktorů nesouvisejících se sekvenováním DNA) a změn prostředí, v němž žijeme.\n\nSe vznikem a exacerbací (zhoršením) astmatu je spojováno mnoho environmentálních faktorů, mezi něž patří alergeny, znečištění vzduchu a další chemické látky přítomné v životním prostředí. Kouření během těhotenství a po porodu zvyšuje riziko astmatických symptomů. Avšak i pozdější pobyt v prostorách, ve kterých je možné kouřit, způsobuje astma. Špatná kvalita vzduchu způsobená znečištěním dopravou nebo vysokou hladinou ozónu souvisí jak se vznikem astmatu, tak se zvýšením jeho závažnosti. Vystavení těkavým organickým sloučeninám vyskytujícím se uvnitř domů a bytů může být spouštěcím faktorem astmatu; prokázán byl například účinek vystavení formaldehydu. S astmatem u dětí i dospělých souvisejí i ftaláty obsažené v PVC a vystavení vysokým hladinám endotoxinu.\nAstma je spojováno s vystavením alergenům vyskytujícím se v prostředí domů a bytů. Mezi běžné alergeny tohoto typu patří prachoví roztoči, švábi, zvířecí kůže a srst a plísně. Snahy o snížení výskytu prachových roztočů se ukázaly být neúčinné. Určité virové infekce dýchacího ústrojí mohou riziko vzniku astmatu zvýšit, pokud tyto infekce člověk prodělá jako dítě; jde například o \"respirační syncytiální virus\" (RSV) nebo \"Rhinovirus\". Jisté infekce naopak riziko snižují.\n\nAstma je spojováno také s vystavením vedlejším produktům chlorace v plaveckých bazénech jako je trichloramin, který může způsobit kromě toho i akutní podráždění spojivek a vyvolat slzení, kašel nebo obtížné dýchání.\n\nPříznaky jsou horší ve školním kolektivu.\n\nHygienická hypotéza je teorie, která se pokouší vysvětlit celosvětově zvýšený počet případů astmatu jako přímý a neúmyslný důsledek sníženého vystavení neinfekčním bakteriím a virům v dětství. Omezené vystavení bakteriím a virům je částečně přičítáno větší čistotě a menšímu počtu rodinných příslušníků v domácnostech moderní společnosti. Důkazy potvrzující hygienickou hypotézu uvádějí nižší počet případů astmatu na farmách a v domácnostech s domácími mazlíčky.\n\nSe vznikem astmatu je spojováno užívání antibiotik v rané fázi života. Rovněž porod císařským řezem souvisí se zvýšeným rizikem (odhadem 20–80 %) astmatu – zvýšené riziko je přičítáno chybějící zdravé bakteriální kolonizaci, kterou by novorozenec získal při normálním průchodu porodními cestami. Prokázána byla také souvislost mezi astmatem a úrovní blahobytu ve společnosti.\n\nU astmatu je rizikovým faktorem i rodinná anamnéza, na níž se podílí mnoho různých genů. Pokud je astmatem postiženo jedno z jednovaječných dvojčat, je pravděpodobnost onemocnění druhého dvojčete přibližně 25 %. Do konce roku 2005 byla prokázána souvislost s astmatem u 25 genů, mimo jiné \"GSTM1\", \"IL10\",\"CTLA-4\", \"SPINK5\",\"LTC4S\", \"IL4R\" a \"ADAM33\", a to v šesti či více samostatných populacích. Mnoho z těchto genů souvisí s imunitním systémem nebo modulací zánětu. Ani v případě tohoto seznamu genů, jejichž vliv byl prokázán často opakovanými studiemi, nejsou výsledky u všech testovaných populací konzistentní. V roce 2006 bylo jedinou studií týkající se genetické asociace s astmatem indikováno více než 100 genů a jejich počet dále roste.\n\nNěkteré genetické varianty mohou astma zapříčinit pouze v kombinaci se specifickými environmentálními faktory. Příkladem je specifický jednonukleotidový polymorfismus (SNP) ve vazební oblasti CD14 a vystavení působení endotoxinu (bakteriální produkt). Vystavení endotoxinu může pocházet z několika environmentálních zdrojů, například tabákového kouře, psů nebo pobytu na farmách. Riziko astmatu je pak určeno genetickou dispozicí dané osoby a mírou vystavení endotoxinu.\n\nAtopií se rozumí souběžný výskyt astmatu, atopického ekzému a alergické rinitidy. Největším rizikovým faktorem pro vznik astmatu je anamnéza atopického onemocnění; astma se objevuje mnohem častěji u osob s ekzémem nebo sennou rýmou. Nemoc je spojována i se syndromem Churgovým–Straussové, autoimunitním onemocněním a vaskulitidou. Symptomy astmatu se mohou objevovat i u osob s některými typy kopřivky.\n\nVzájemný vztah existuje rovněž mezi rizikem astmatu a obezitou, přičemž počet osob s obezitou a astmatem se v současné době zvýšil. Svou roli může hrát řada faktorů včetně snížené respirační funkce v důsledku nahromadění tuku a skutečnosti, že výskyt tukové tkáně vede ke vzniku prozánětlivého stavu.\n\nBeta-blokátory, například propranolol, mohou astma vyvolat u osob, které jsou k němu náchylné. Kardioselektivní beta-blokátory jsou však bezpečné u osob s mírnými či středně těžkými projevy onemocnění. K dalším lékům, které mohou způsobovat problémy, patří ASA, NSAID a inhibitory angiotenzin konvertujícího enzymu.\n\nU některých osob může být astma stabilní po celé týdny či měsíce, a pak se u nich náhle rozvine epizoda akutního astmatu. Různé osoby reagují na různé faktory odlišně. U většiny nemocných může dojít k závažnému zhoršení prostřednictvím celé řady spouštěcích faktorů.\n\nMezi faktory, které se vyskytují v domácnostech a mohou vyvolat exacerbaci astmatu, patří prach, zvířecí srst a kůže (zejména psí a kočičí srst), alergeny švábů a plíseň. Parfémy jsou běžnou příčinou akutních záchvatů u žen a dětí. Virové a bakteriální infekce horních cest dýchacích mohou onemocnění dále zhoršovat. Psychický stres může také ke zhoršení příznaků přispívat – má se za to, že stres má vliv na imunitní systém, a tudíž zvyšuje riziko zánětlivé reakce dýchacích cest na alergeny a dráždivé látky.\n\nAstma je výsledkem chronického zánětu dýchacích cest, který má za následek zvýšenou smrštitelnost okolního hladkého svalstva. To spolu s dalšími faktory vede k náhlému zužování dýchacích cest a ke klasickým symptomům sípání. Zužování je typicky vratné s pomocí léčby i bez ní. Příležitostně dochází ke změnám samotné dýchací trubice. Mezi typické změny v dýchacích cestách patří zvýšení počtu eozinofilů a ztluštění retikulárního vaziva. V chronické podobě může hladké svalstvo dýchacích cest nabýt na velikosti a může se zvýšit počet hlenových žláz.K dalším typům buněk zapojených do tohoto procesu patří T-lymfocyty, makrofágy a neutrofily, podílet se na něm mohou ale i další složky imunitního systému, mimo jiné cytokiny, chemokiny, histamin a leukotrieny.\n\nAčkoli je astma dobře rozpoznatelným onemocněním, neexistuje žádná jednotná stanovená definice. Světová iniciativa pro astma nemoc definuje jako „chronické zánětlivé onemocnění dýchacích cest, ve kterém hraje roli mnoho buněk a buněčných prvků. Chronický zánět souvisí s přecitlivělostí dýchacích cest, která vede k opakujícím se epizodám sípání, dušnosti, svírání na hrudi a kašle, zejména v noci nebo časně ráno. Tyto epizody obvykle souvisejí s rozšířeným, ale variabilním snížením průchodnosti plic, které je často vratné buď spontánně, nebo pomocí léčby.“\n\nV současné době neexistuje přesný test - diagnóza je obvykle založena na symptomech a reakci na léčbu v průběhu času. Možná diagnóza astmatu by měla být brána v úvahu v případě vracejících se epizod sípání, kašle nebo obtížného dýchání nebo tehdy, pokud se tyto symptomy objevují či zhoršují v důsledku fyzické námahy, virové infekce, vystavení alergenům nebo znečištění vzduchu. K potvrzení diagnózy se používá spirometrie. U dětí mladších šesti let je diagnóza obtížnější, jelikož jsou pro spirometrii příliš malé.\n\nSpirometrie je doporučovaným pomocným postupem pro diagnózu astmatu a stanovení léčby. Jde o jediný a současně nejvhodnější test ke stanovení diagnózy astmatu. Pokud se hodnota FEV1 naměřená pomocí této techniky po podání bronchodilatátoru, například salbutamolu, zlepší o více než 12 %, je diagnóza astmatu pravděpodobná. U osob s anamnézou mírného astmatu však může být normální, pokud ke zlepšení nedojde. Difuzní kapacita metodou jednoho dechu může pomoci odlišit astma od chronické obstrukční plicní nemoci. Spirometrii je vhodné provádět každý rok či dva, aby byl vývoj astmatu nemocného pod kontrolou.\n\nProvokační test s metacholinem zahrnuje inhalaci zvýšené koncentrace látky, která u osob s predispozicí k astmatu způsobuje zúžení dýchacích cest. Pokud je výsledek negativní, znamená to, že osoba astma nemá; pokud je však výsledek pozitivní, nemusí mít specifickou souvislost s tímto onemocněním.\n\nMezi další podpůrné důkazy svědčící o astmatu patří rozdíl v hodnotách vrcholu výdechové průtokové rychlosti ≥20 % po alespoň tři dny v týdnu po dobu měření trvající alespoň dva týdny, zlepšení výdechové průtokové rychlosti o ≥20 % po léčbě salbutamolem, inhalovanými kortikosteroidy nebo prednisonem nebo snížení výdechové průtokové rychlosti o ≥20 % po vystavení spouštěcímu faktoru. Testování vrcholného výdechového průtoku přináší proměnlivější výsledky než spirometrie, není proto doporučováno pro rutinní stanovení diagnózy. Může být vhodné ke každodennímu sledování vlastního stavu u osob se středně těžkými nebo těžkými projevy onemocnění a ke kontrole účinnosti nových léků. Užitečné může být i v případě rozhodování o léčbě u pacientů s akutní exacerbací (novým vzplanutím chronické choroby).\n\nAstma je klinicky klasifikováno podle četnosti symptomů, objemu vzduchu za jednu vteřinu usilovného výdechu (FEV) a vrcholu výdechové průtokové rychlosti. Astma může být rovněž klasifikováno jako atopické (alergické) nebo neatopické (nealergické) na základě toho, zda jsou symptomy vyvolány alergeny (atopické), či nikoli (neatopické). Ačkoli je astma klasifikováno na základě závažnosti, v tuto chvíli kromě tohoto systému neexistuje žádná jasná metoda pro klasifikaci různých podskupin astmatu. Současným hlavním cílem ve výzkumu astmatu je nalezení způsobu identifikace podskupin, které dobře reagují na různé typy léčby.\n\nAčkoli je astma chronickou obstrukční nemocí plic, není považováno za součást chronické obstrukční plicní nemoci, jelikož tento pojem odkazuje specificky na kombinace nezvratných onemocnění, například bronchiektázie, chronické bronchitidy a emfyzému. Oproti těmto onemocněním je obstrukce dýchacích cest v případě astmatu obvykle vratná; pokud však není léčen, může chronický zánět způsobený astmatem vést k tomu, že plíce budou nevratně zablokovány v důsledku změny tvaru dýchacích cest. Oproti emfyzému postihuje astma průdušky, nikoli plicní sklípky.\n\nAkutní exacerbace astmatu se běžně označuje jako \"záchvat astmatu\". Klasickými symptomy jsou dušnost, sípání a svírání na hrudi. Ačkoli jde o primární symptomy astmatu, u některých osob se astma projevuje zejména kašlem a v závažných případech může být proudění vzduchu tak slabé, že není slyšet ani žádné sípání.\n\nMezi příznaky, které se objevují během záchvatu astmatu, patří zapojení pomocných dýchacích svalů (zdvihače hlavy a šikmých svalů krku), dále se může objevit paradoxní puls (puls, který je slabší během nádechu a silnější během výdechu) a nadmutí hrudníku. Kůže a nehty mohou nabýt namodralé barvy z nedostatku kyslíku.\n\nPři mírné exacerbaci dosahuje vrchol výdechové průtokové rychlosti (PEFR) ≥200 l/min. nebo ≥50 % nejlepší předpokládané hodnoty. Středně těžká exacerbace je definována jako rozpětí 80 až 200 l/min. nebo 25 % až 50 % nejlepší předpokládané hodnoty, zatímco těžká exacerbace jako ≤ 80 l/min. nebo ≤25 % předpokládané nejlepší hodnoty.\n\nAkutní silné astma, dříve známé jako status asthmaticus, je akutní exacerbace astmatu, kdy pacient nereaguje na léčbu bronchodilatátory a kortikosteroidy. Za polovinou případů stojí infekce, zbylé případy jsou zapříčiněny alergeny, znečištěním vzduchu či nedostatečným nebo nevhodným užíváním léků.\n\nKřehké astma je druhem astmatu odlišitelným od vracejících se silných záchvatů. Křehké astma typu 1 je onemocnění s širokým rozpětím vrcholného průtoku i navzdory intenzivnímu podávání léků. Křehké astma typu 2 je kontrolované astma s náhlými silnými exacerbacemi.\n\nTělesná zátěž může vyvolat zúžení průdušek (bronchokonstrikci) u osob s astmatem i bez něj. K bronchokonstrikci dochází u většiny osob s astmatem a až u 20 % osob bez astmatu. Mezi sportovci se objevuje běžněji u elitních sportovců, kdy se počty případů pohybují od 3 % u sáňkařů přes 50 % u cyklistů až k 60 % u běžkařů. Ačkoli k bronchokonstrikci může dojít za jakéhokoli počasí, je častější při suchém a chladném počasí. Zdá se, že inhalace agonistů beta-2 receptorů u osob bez astmatu sportovní výkonnost nezlepšuje, nicméně orálně podávané dávky mohou zlepšit výdrž a sílu.\n\nAstma vzniklé v důsledku vystavení vlivům na pracovišti (nebo tímto vystavením zhoršené) je běžně uváděnou nemocí z povolání. Mnoho případů však není hlášeno ani rozpoznáno jako profesionální astma. Odhaduje se, že s prací souvisí 5–25 % případů astmatu u dospělých. S tímto fenoménem je spojováno několik set různých látek, přičemž mezi nejběžnější patří isokyanáty, obilný a dřevný prach, kalafuna, pájecí pasta, latex, zvířata a aldehydy. Z hlediska zaměstnání souvisejícího s nejvyšším rizikem problémů patří k ohroženým lakýrníci, pekaři a pracovníci v potravinářském, chemickém a dřevařském průmyslu, zdravotní sestry, lidé pracující se zvířaty, svářeči a kadeřníci.\n\nSymptomy podobné symptomům astmatu může způsobovat mnoho různých onemocnění. U dětí by měla být uvážena ostatní onemocnění horních cest dýchacích, například alergická senná rýma a sinusitida, stejně jako další příčiny ucpání dýchacích cest, například vdechnutí cizího tělesa, tracheální stenóza nebo laryngotracheomalacie, cévní prstence, zvětšené lymfatické uzliny nebo zduřeniny v oblasti krku. U dospělých je nutno vyloučit chronickou obstrukční plicní nemoc, městnavé srdeční selhání, zduřeniny v dýchacích cestách a léky vyvolaný kašel způsobený inhibitory ACE. U obou skupin se může podobně projevovat i dysfunkce hlasových vazů.\n\nChronická obstrukční plicní nemoc se může vyskytovat současně s astmatem a může se projevovat jako komplikace chronického astmatu. Po dosažení věku 65 let astmatem a chronickou obstrukční plicní nemocí trpí většina osob s obstrukční nemocí dýchacích cest. V takové situaci lze chronickou obstrukční plicní nemoc odlišit díky zvýšenému počtu neutrofilů v dýchacích cestách, abnormálně zvýšené tloušťce stěn a množství hladkého svalstva v průduškách. Tento typ vyšetření se však neprovádí proto, že chronická obstrukční plicní nemoc a astma mají podobné léčebné postupy – podávání kortikosteroidů, dlouhodobě působících agonistů beta-receptorů a nutnost zanechat kouření. Z hlediska symptomů se velmi úzce podobá astmatu, souvisí s vystavením cigaretovému kouři, vyšším věkem, méně úspěšnou vratností po podání bronchodilatátorů a menší pravděpodobností rodinné anamnézy atopie.\n\nDůkazy o účinnosti opatření směřujících k prevenci vzniku astmatu nejsou dostatečné. Jisté výsledky byly zaznamenány při omezení vystavení kouři jak v děloze, tak po porodu, kojení a zapojení dětí do výchovy v zařízeních denní péče či velkých rodinách; žádné z opatření však není dostatečně doloženo tak, aby bylo možné je doporučit. Vhodný může být kontakt s domácími zvířaty v raném věku; výsledky kontaktu s nimi v jiném věku jsou neprůkazné a pouze se doporučuje zbavit se domácích zvířat v případě, že osoba trpí alergickými symptomy na dané domácí zvíře. Dietní omezení během těhotenství nebo kojení nebyla prokázána jako účinná, a proto nejsou doporučována. Účinné může naopak být omezit či eliminovat používání látek, o kterých dané osoby vědí, že jsou na ně citlivé.\n\nAstmatický záchvat je život ohrožující stav. Pokud se nepodniknou kroky k jeho zastavení, postižený může i zemřít. Při astmatickém záchvatu se doporučuje:\n\nAčkoli na astma neexistuje lék, lze typicky dosáhnout zlepšení symptomů. Měl by být vytvořen specificky přizpůsobený plán proaktivního sledování a léčby symptomů. Plán by měl zahrnovat omezené vystavení alergenům, testy pro posouzení závažnosti symptomů a navrhované podávání léků. Plán léčby by měl být sepsán a měl by obsahovat úpravy léčby v závislosti na možných změnách symptomů.\n\nNejúčinnější léčbou astmatu je identifikace spouštěcích faktorů, například cigaretového kouře, domácích zvířat či aspirinu, a vyloučení jejich přítomnosti z blízkosti pacienta. Pokud je vyhýbání se spouštěcím faktorům nedostatečné, doporučuje se podávání léků. Farmaceutické léky jsou mimo jiné voleny na základě závažnosti onemocnění a četnosti symptomů. Specifické léky na astma jsou široce klasifikovány do kategorie rychle působících a dlouhodobě působících přípravků.\n\nBronchodilatátory jsou doporučovány pro krátkodobou úlevu od symptomů. U osob s pouze příležitostnými záchvaty nejsou třeba žádné další léky. Pro mírné přetrvávající astma (asi dva záchvaty týdně) se doporučují nízké dávky inhalovaných kortikosteroidů nebo případně orálně podávaných leukotrienových antagonistů nebo stabilizátorů žírných buněk. Těm, kteří trpí denními záchvaty astmatu, se doporučují vyšší dávky inhalovaných kortikosteroidů. Při středně těžké nebo těžké exacerbaci se k těmto lékům přidávají orálně podávané kortikosteroidy.\n\nKlíčovým prvkem kontroly a prevence záchvatů je vyhýbání se spouštěcím faktorům. Mezi nejběžnější spouštěcí faktory patří alergeny, kouř (tabákový i jiný), znečištění vzduchu, neselektivní beta-blokátory a potraviny obsahující siřičitany. Kouření cigaret a pasivní kouření mohou snižovat účinnost léků, například kortikosteroidů. Opatření na regulaci prachových roztočů včetně filtrace vzduchu, chemických látek k likvidaci roztočů, vysávání, speciální povlaky matrací a další metody nemají na symptomy astmatu žádný vliv.\n\nLéky používané k léčbě astmatu jsou rozděleny do dvou obecných tříd - léky pro rychlou úlevu používané k léčbě akutních symptomů a dlouhodobě podávané léky používané k prevenci další exacerbace.\n\n\n\n\n\n\n\n\n\n\n\nLéky jsou obvykle dodávány ve formě inhalátorů s odměřovaným dávkováním (MDI) v kombinaci s inhalačním nástavcem nebo práškových inhalátorů. Inhalační nástavec je plastový válec, v němž se lék mísí se vzduchem a usnadňuje tak požití celé dávky léku. Rovněž je možné použít nebulizátor. Nebulizátory a inhalační nástavce jsou stejně účinné u osob s mírnými až středně těžkými symptomy, k dispozici však nejsou dostatečné důkazy o tom, zda mohou výrazněji pomoci v případě závažných symptomů.\n\n\nDlouhodobé užívání inhalovaných kortikosteroidů v konvenčních dávkách přináší mírné riziko nežádoucích účinků. Mezi rizika patří vznik kataraktu a mírná regrese vzrůstu.\n\nPokud na astma nezabírá obvyklá léčba, jsou dostupné další možnosti jak pro potřeby rychlého zásahu, tak pro prevenci recidivy. K prostředkům pomoci v případě nutnosti rychlého zásahu patří:\n\n\n\n\n\n\n\nU osob s vážným přetrvávajícím astmatem nekontrolovaným inhalovanými kortikosteroidy a léky LABA může být možností bronchiální termoplastika. Ta spočívá v přísunu řízené tepelné energie ke stěnám dýchacích cest během řady bronchoskopických zákroků. Ačkoli tento postup může zvýšit četnost exacerbací v prvních několika měsících, zdá se, že dlouhodobě jejich počet snižuje. Účinky po více než jednom roce nejsou známy.\n\nMnoho osob trpících astmatem, podobně jako pacienti s ostatními chronickými chorobami, používá i alternativní způsoby léčby; průzkumy ukazují, že přibližně 50 % z nich využívá nějakou formu nekonvenční terapie. Na podporu účinnosti většiny těchto postupů existuje jen minimum údajů. Pro užívání vitaminu C neexistují dostatečné důkazy. Ze stejných důvodů se nedoporučuje ani akupunktura. Ionizátory vzduchu neposkytují žádné důkazy o zlepšení symptomů astmatu nebo funkce plic; to se týká rovněž generátorů pozitivních a negativních iontů.\n\nManuální terapie včetně osteopatické, chiropraktické, fyzioterapeutické a respirační léčby neposkytují dostatek důkazů pro jejich využití při léčbě astmatu. Butejkova dechová metoda pro kontrolu hyperventilace může vést ke snížení užívaných dávek léků, nemá však žádný vliv na funkci plic. Skupina odborníků na základě toho vyslovila názor, že na podporu užívání této metody neexistuje dostatek důkazů.\n\nV dětství je astma nejčastějším chronickým onemocněním – trpí jím zhruba 10 % dětí, a to většinou chlapců. Tento rozdíl se postupně obrací a v dospělosti již mezi nemocnými značně převažují ženy. Čím později se astmatické projevy objeví, tím je pravděpodobnější, že jsou z určité části způsobeny specifickou alergickou reakcí. U dospělých se astma objevuje zhruba u 5 % populace. V poslední době patrný nárůst astmatických onemocnění v této skupině je dán vzrůstajícím počtem dosud nevysvětlených a těžko diagnostikovatelných alergií, k dalším faktorům patří také fyzické či psychické přetížení, chlad atd.\n\nAstma se rozděluje na alergické a nealergické.\n\nPrognóza astmatu je obecně dobrá, obzvláště u dětí s mírnými symptomy. Za několik posledních desetiletí došlo ke snížení úmrtnosti v důsledku lepší diagnostiky astmatu a zlepšení péče o nemocné. Celosvětově postihovaly v roce 2004 středně těžké až těžké projevy astmatu 19,4 miliónů osob (z nichž 16 miliónů žije v zemích s nízkými a středními příjmy). V případě astmatu diagnostikovaného v dětství bylo zaznamenáno, že celá polovina pacientů již po deseti letech diagnózu astmatu nemá. Následkem nemoci dochází k remodulaci dýchacích cest, není však známo, zda jsou tyto změny škodlivé či prospěšné. Zdá se, že včasná léčba kortikosteroidy zabraňuje zhoršení funkce plic nebo tuto funkci zlepšuje.\n\nV roce 2011 bylo astmatem na celém světě postiženo 235–300 miliónů osob, přičemž na toto onemocnění každý rok zemře přibližně 250 000 lidí. Počet případů v jednotlivých zemích se liší od 1 do 18 % populace. Astma je běžnější v rozvinutých než v rozvojových zemích. Nižší počet případů je tak zaznamenán v Asii, východní Evropě a v Africe. V rozvinutých zemích je astma běžnější u osob, které jsou ekonomicky znevýhodněné, zatímco v rozvojových zemích je běžnější mezi lidmi s lepším postavením. Důvod těchto rozdílů není zcela jasný. K více než 80 % případů úmrtí dochází v zemích s nízkými a středními příjmy.\n\nAčkoli je astma dvakrát častější u chlapců než u dívek, počet silných případů astmatu je u obou skupin stejný. Oproti tomu u dospělých je počet případů astmatu vyšší u žen než u mužů a je běžnější u mladších než u starších osob.\n\nCelosvětový počet případů astmatu se mezi 60. lety 20. století a rokem 2008 výrazně zvýšil, což je od 70. let 20. století považováno za jeden z největších problémů veřejného zdraví. Počet případů astmatu se v rozvinutých zemích od poloviny 90. let 20. století ustálil, přičemž ke zvýšení počtu případů dochází v poslední době primárně v rozvojových zemích. Astma postihuje přibližně 7 % populace Spojených států a 5 % populace ve Spojeném království. Počet případů v Kanadě, Austrálii a na Novém Zélandu se pohybuje okolo 14–15 %.\n\nK zúžení dýchacích cest u astmatiků dochází v důsledku zánětu průdušek a tzv. bronchokonstrikce, zúžení dýchacích cest v plicích následkem zkrácení okolního hladkého svalstva. Zánět průdušek také vyvolává zúžení, neboť imunitní reakce na alergeny způsobuje otok tkáně.\n\nPři záchvatu astmatu reagují zanícené průdušinky na spouštěcí mechanismy v okolí jako např. kouř, prach nebo pyl. Dochází k jejich zúžení a ke zvýšenému vylučování hlenu, což ztěžuje dýchání.\n\nAstma je v podstatě výsledek imunitní reakce v průdušinkách.\nDýchací cesty astmatiků vykazují přecitlivělost na určité podněty. Při kontaktu s těmito spouštěcímy faktory nastávají křeče průdušek (astmatický záchvat). Brzy pak dochází ke vzniku zánětu, což má za následek další zúžení dýchacích cest a nadměrné vylučování hlenu, následně pak kašel a další dýchací obtíže\n\nAstma bylo rozpoznáno již ve starověkém Egyptě a bylo léčeno pitím vonné směsi známé jako kyphi. Jako specifický problém s dýcháním bylo oficiálně pojmenováno Hippokratem přibližně v roce 450 př. Kr., a to řeckým slovem pro supění nebo zrychlený dech, které tvoří základ moderního názvu. V roce 200 př. Kr. se mělo za to, že alespoň částečně souvisí s emocemi. Později řecký filosof Galén zmiňuje astma v několika svých textech.\n\nV roce 1873 se jedna z prvních prací moderního lékařství pokusila vysvětlit patofyziologii nemoci, zatímco práce z roku 1872 došla k závěru, že astma lze léčit vtíráním chloroformové tekuté masti do hrudi. Léčba v roce 1880 zahrnovala použití nitrožilních dávek léku zvaného pilokarpin. V roce 1886 přišel F.H. Bosworth s teorií souvislosti mezi astmatem a sennou rýmou. Epinefrin jako prostředek léčby astmatu byl poprvé zmíněn v roce 1905. Orálně podávané kortikosteroidy se k léčbě astmatu začaly používat v 50. letech 20. století, zatímco inhalované kortikosteroidy a selektivní krátkodobě působící agonisté beta receptorů se začaly šířeji používat v 60. letech 20. století.\n\nBěhem 30. až 50. let 20. století bylo astma známo jako jedna ze sedmi klasických psychosomatických nemocí. Za jeho původce byly označovány psychologické příčiny a léčba byla často založena na psychoanalýze a dalších postupech léčby prostřednictvím rozhovoru. Jelikož psychoanalytikové interpretovali astmatické sípání jako potlačovaný pláč dítěte hledajícího matku, pro osoby s astmatem považovali za obzvláště důležitou léčbu deprese.\n\n\n"}
{"id": "207018", "url": "https://cs.wikipedia.org/wiki?curid=207018", "title": "Burjati", "text": "Burjati\n\nBurjati jsou jednou z etnických skupin Mongolů, avšak považovaní za samostatnou národnost. Tvoří přibližně 25 % obyvatelstva Republiky Burjatsko v rámci Ruské federace. Burjati se tradičně věnují pastevectví, ale i zemědělství a rybolovu, na rozdíl od ostatních mongolských etnik jsou Burjati většinou usedlí a i mimo města bydlí v dřevěných domech, nikoli v kočovnických jurtách. Většinou vyznávají tibetský buddhismus, někteří z nich, hlavně na západ od Bajkalu, jsou i pravoslavní křesťané a zachoval se mezi nimi i tradiční šamanismus. Celkový počet Burjatů se odhaduje okolo 620 000.\n\nPřevážná většina Burjatů žije na území Ruské federace a to v Burjatsku (cca 250 000) a sousední Irkutské oblasti a Zabajkalském kraji. Dále žijí v Mongolsku (severní ajmaky a Ulánbátar) a Čínské lidové republice (Vnitřním Mongolsku).\n\nPůvod jména Burjatů je odvozován od mongolského znění slovesa „utéci“. To proto, že jde o potomky uprchlíků z vlastního Mongolska, kteří se na útěku při kmenových válkách plavili po řekách (Selenga, Onon) na sever. Od počátku 17. století byla většina Burjaty obývaných oblastí obsazena ruskými kozáky, čímž se dostala do sféry vlivu Ruského impéria. Tuto skutečnost potvrdila v roce 1689 rusko-čínská Něrčinská smlouva.\n\nNa začátku 20. století část Burjatů v důsledku ruských revolucí přesídlila do Vnějšího Mongolska. Burjati hráli významnou roli v době sovětizace Mongolska, odpovídající byly ale i jejich oběti v době komunistických čistek ve 30. a 60. letech 20. století (a to jak v Mongolsku, tak v Sovětském svazu), kdy bylo zavražděno mnoho duchovních, představitelů politiky a inteligence, utrpěla tradiční kultura a byla zničena i většina klášterů.\n\n\n"}
{"id": "207023", "url": "https://cs.wikipedia.org/wiki?curid=207023", "title": "Vojtova metoda", "text": "Vojtova metoda\n\nVojtova metoda (též nazývána jako metoda reflexní lokomoce) je soubor cvičebních technik používaných k léčbě hybných poruch, objevená MUDr. Václavem Vojtou. Jejím základním principem je fakt, že v centrálním nervovém systému člověka jsou geneticky zakódované vrozené pohybové vzory.\n\nNa základě studií léčby dětí s dětskou mozkovou obrnou z 50. let byly identifikovány specifické body, díky nimž je možné stimulovat tělo k určitým vrozeným pohybům, a to hlavně tlakem na příslušná citlivá místa (především na periost kostí a fascie). Kromě samovolné pohybové aktivity dochází současně k fyziologické aktivaci bránice a svalů břišní stěny, pravidelnému hlubokému dýchání, upravení tepové frekvence, pozitivní stimulaci nervových center a celkovému zlepšení mentální aktivity.\n\nMetoda je založena na znalosti vývoje pohybových vzorců během života dítěte.\nVývoj pohyblivosti (motoriky) člověka je určen geneticky, probíhá zcela automaticky a je pokračováním vývoje v děloze.\n\nVývojová kineziologie se zabývá motorickým vývojem dítěte a dává terapeutovi pravidla k rozpoznání ideální hybnosti dítěte. Znalost vývojové kineziologie je přínosem nejen pro rehabilitaci pohybových poruch v pediatrii, ale má své nezastupitelné místo i v rehabilitaci dospělých.\n\nTerapeutický systém V. Vojty zahrnuje tři modely (polohy k vyvolání reakce stimulací příslušných bodů):\n\nProstřednictvím terapeutických modelů reflexního plazení, reflexního otáčení a první pozice a odpovídajících bodů (aktivačních zón) vyvolává terapeut u pacienta svalové souhry. Tyto svalové souhry jsou identické se svalovými souhrami, které pozorujeme u dětí během jejich motorického vývoje ve věku do jednoho roku.\n\nCílem není naučit pacienta se otáčet či plazit, ale vyvolat, případně obnovit vrozené svalové vzorce, které umožňují kvalitní stoj a chůzi.\n\nPůvodní zaměření metody na děti do 4 let věku se s úspěchem rozšířilo i na dospělé.\n\n\n\n"}
{"id": "207026", "url": "https://cs.wikipedia.org/wiki?curid=207026", "title": "Palác Adria (Liberec)", "text": "Palác Adria (Liberec)\n\nPalác Adria v Liberci je obytný palác stojící na nároží dnešních ulic Rumunské a Boženy Němcové. Budova postavená ve stylu klasicizujícího akademismu je od roku 1958 zapsána v seznamu kulturních památek. Přes ulici Boženy Němcové sousedí s Palácem Syner.\n\nV roce 1921 odkoupila italská pojišťovna \"Riunione Adriatica di Sicurtà\" z Terstu původní patrový dům, postavený kolem roku 1880 penzionovaným lékařem Christofem Stenerem. Pojišťovna tak získala urbanisticky velmi cenné nároží, které hodlala využít k postavení obytného paláce s kinem v suterénu. Technicky náročné stavby podle projektu architekta Maxe Kühna se zhostila roku 1927 liberecká firma E. A. Stroner. Ještě před výstavbou šestipatrového kubusu paláce byl o jedno patro zvýšen sousední dům v ulici Boženy Němcové, který byl následně s palácem provozně propojen.\n\nPůvodní kino Adria, zabírající dvě suterénní patra a mající vchod přímo z nároží, bylo po roce 1945 přejmenováno na kino Moskva. Roku 1964 došlo ke generálce elektroinstalace a snížení stropu v přední části o 3 m, čímž se zlepšila akustika v sále. Po další rozsáhlé rekonstrukci v letech 1980–91 dosáhla kapacita kina 108 míst v přízemí a 55 na balkóně. Bývalé Malé kino se změnilo na videoklub pro 60 diváků. V současné době se ani jeden ze sálů nevyužívá soustavně.\n\n"}
{"id": "207027", "url": "https://cs.wikipedia.org/wiki?curid=207027", "title": "Kate Austen", "text": "Kate Austen\n\nKatherine „Kate“ Austen je fiktivní postava ze seriálu \"Ztraceni\", její roli ztvárňuje Evangeline Lilly. Kate je další zachráněnou z havarovaného letu 815 společnosti Oceanic Airlines. Je na útěku před spravedlností a většinu života ji pronásleduje agent Mars. Zdá se, že Kate stále jen utíká před svou minulostí, a to i na ostrově. Útěk je pro ni způsobem, jak se vyhnout problémům.\nV dílech 3.série (dohromady je jich 6) se jí podařilo společně se Sawyerem utéct ze zajetí „Těch druhých“. Po návratu na ostrov ztracených se rozhodla vrátit zpět a zachránit také Jacka. Právě je s Jackem, Sayidem a Juliet na cestě zpět na pláž. Během svého pobytu na ostrově si vytvořila silný vztah právě s Jackem, ale také se Sawyerem. Během jejího zajetí u „Těch druhých“ měla se Sawyerem krátký románek. Ten však pokračuje i nadále. Jack se s tím, že Kate si zvolila Sawyera a ne jeho, vyrovnává tím, že se snaží navázat vztah s Juliet. Když pak Kate zjistí, že je možná těhotná, Sawyer se přidává do skupiny Locka a s Kate se rozdělí. Za Sawyerem se vrátí, aby mu řekla, že těhotná není. Ten je z toho velice nadšený a právě proto se s ním Kate rozchází. Jejich společné budoucnosti to nepřeje a když společně letí na záchranou loď, Sawyer vyskočí, protože je moc těžký. Tak se na 3 roky rozdělí (Sawyer zůstane na ostrově a Kate se vrátí domů). \nPo návratu naváže vztah s Jackem, s kterým se dokonce i zasnoubí. Jejich vztah ale zkrachuje když Jack začne pít a mít halucinace. Společně s takzvanou ,Oceanic 6\" se vrátí i malý Aaron, ale bez své matky Claire. Aarona tedy vychovává Kate a celému světu lže, že je to její biologický syn.\n"}
{"id": "207036", "url": "https://cs.wikipedia.org/wiki?curid=207036", "title": "Sun-Hwa Kwon", "text": "Sun-Hwa Kwon\n\nSun-Hwa Kwonova spíše známá jako Sun, je fiktivní postava ze seriálu Ztraceni, kde ji představuje Yunjin Kim. Sun je jednou ze zachráněných z přední části havarovaného letadla společnosti Oceanic Airlines. Na palubě letadla byla i se svým manželem Jinem-Soo Kwonem. \n\nJejich manželství je vrtkavé a to jak v normálním životě, tak i na ostrově a to především kvůli Jinově násilné a výbušné povaze, ale také kvůli tajemstvím, která před ním Sun má. Dokáže zajít hodně daleko, jen aby svá tajemství ochránila. V posledních dílech zjistila, že je těhotná, ale není jisté kdy nebo s kým vlastně otěhotněla. Vyšlo také najevo, že není tak křehká a bezmocná jak se zdá.\n"}
{"id": "207040", "url": "https://cs.wikipedia.org/wiki?curid=207040", "title": "Chronická obstrukční plicní nemoc", "text": "Chronická obstrukční plicní nemoc\n\nChronická obstrukční plicní nemoc (CHOPN, dříve chronická bronchitida) je systémové zánětlivé onemocnění, které postihuje hlavně dýchací soustavu. CHOPN je v současné době léčitelná, ale není vyléčitelná.\n\nV ČR je postiženo asi 8 % populace, především muži, ale výskyt u žen stoupá (kuřáctví), úmrtnost v důsledku tohoto onemocnění je asi 2000 pacientů ročně. Příčinou úmrtí je kardiovaskulární nemoci nebo bronchogenní karcinom (u stádia I a II), respirační selhání (stádium III a IV).\n\n\nPro prevenci CHOPN je nutné bezpodmínečné zanechání i pasivního kouření. Dále se doporučuje používání ochranných pomůcek snižujících množství vdechovaných prašných částic. Mezi doporučení patří i každoroční očkování jak proti chřipce, které snižuje závažnost onemocnění a úmrtnost pacientů s CHOPN až o 50 %, tak proti pneumokokové infekci.\n\nPro potvrzení diagnózy CHOPN je zapotřebí provést spirometrii. Je-li poměr FEV1/FVC (Tiffenauův index) po podání bronchodilatační látky nižší než 0,70, pak je to potvrzení CHOPN.\n\nPodle výsledků vyšetření rozdělujeme CHOPN do čtyř stádií na lehkou, středně těžkou, těžkou a velmi těžkou.\n\nV Česku jsou pacienti kvůli zpřesnění léčby fenotypizováni. Rozeznáváme fenotyp bronchitický, emfyzematický, častého exacerbátora a další.\n\n"}
{"id": "207042", "url": "https://cs.wikipedia.org/wiki?curid=207042", "title": "Věnec sonetů", "text": "Věnec sonetů\n\nVěnec sonetů neboli sonetový či znělkový věnec je označení pro skupinu několika tematicky i veršově spojených sonetů (většinou adresovaných jedné osobě či na jedno téma).\n\nU „základní“ formy věnce sonetů každý sonet věnce rozebírá stanovené téma z jiné stránky, přičemž poslední verš každého sonetu je zároveň prvním veršem sonetu následujícího a poslední verš posledního sonetu je prvním veršem prvního sonetu. Takovýto věnec sonetů se obvykle skládá ze sedmi sonetů. Typickým příkladem je věnec \"Corona\" od Johna Donna .\n\nKomplikovanější formou věnce sonetů je takzvaný sonnet redoublé (také hrdinský věnec), u kterého je sonetů patnáct - čtrnáct sonetů je spojeno jako u „základní“ formy, patnáctý sonet (zvaný mistrovský či magistrála) je složen z prvních veršů každého sonetu (přičemž musí dávat smysl). Typickým příkladem je \"Věnec sonetů\" Jaroslava Seiferta, opěvující Prahu.\n\nNejproslulejší je věnec sonetů slovinského básníka France Prešerena.\n\nU věnce sonetů se většinou užívá forma anglického sonetu, protože forma italského sonetu by vyžadovala neúnosné množství rýmů na velmi málo slov. Někdy (jako v případě Seifertova Věnce) se užívá rýmování \"a-b-a-b c-d-c-d e-f-e g-h-g\" a podobně.\n\n\n"}
{"id": "207043", "url": "https://cs.wikipedia.org/wiki?curid=207043", "title": "Esence", "text": "Esence\n\nEsence (lat. \"essentia\" od slovesa \"esse\", být), česky také bytnost, znamená v běžné řeči podstatu, jádro věci („esence jeho výpovědi“) nebo i jen koncentrát (tresť, „čajová esence“, „kvintesence“).\n\nV antické, scholastické a raně novověké filosofii znamená esence podstatu, bytostné určení věci – to, čím věc sama jest, co je například vymezeno její definicí. Proto se někdy používalo i latinského pojmu \"quidditas\" (od \"quid\" – co). Přitom některá určení věci jsou pro ni podstatná, neboť bez nich by věc nebyla tím, čím jest, kdežto jiná jsou jen nahodilá čili akcidentální.\n\nEsence tak tvoří protějšek k pojmu existence, tj. aktuálního bytí, existování nebo výskytu věci. Zatímco starší esencialistická filosofie (např. Gottfried Wilhelm Leibniz) chápala esenci jako nutnou podmínku existence (bez esence psa nemůže existovat žádný pes), dánský filosof Soren Kierkegaard, který chtěl zdůraznit jedinečnost každého člověka, jeho neopakovatelnou osobu a nezastupitelnou odpovědnost, postavil na první místo existenci. Člověk je tedy podle něho především sám sebou a teprve druhotně také člověkem vůbec. Na to pak navázal existencialismus a filosofie existence.\n\nZejména v anglosaské filosofii se pojem esence už od 17. století ostře kritizoval (Thomas Hobbes, David Hume, Karl Popper), koncem 20. století jej však i tam někteří filosofové (např. George Santayana) rehabilitovali, zejména v logice.\n\n"}
{"id": "207048", "url": "https://cs.wikipedia.org/wiki?curid=207048", "title": "Vlastenecká unie Kurdistánu", "text": "Vlastenecká unie Kurdistánu\n\nVlastenecká unie Kurdistánu (kurdsky \"Yakêtî Nîştimanî Kurdistan\") je socialistická či sociálně demokratická strana působící v irácké části Kurdistánu. Důležitou součástí programu je i kurdský nacionalismus. Byla založena 1. června 1975, barvou strany je zelená. Strana je součástí kurdské Demokratické vlastenecké aliance a Socialistické internacionály.\n\n"}
{"id": "207055", "url": "https://cs.wikipedia.org/wiki?curid=207055", "title": "Giulio Caccini", "text": "Giulio Caccini\n\nGiulio Caccini(Tivoli nebo Řím, okolo 1545 – Florencie, 1618) byl italský hudební skladatel, pěvec a učitel zpěvu, hráč na loutnu a harfu.\n\nV mládí (místo a datum narození jsou nejisté) byl členem Julské kapely (\"Cappella Giulia\") v Římě. Dlouho cestoval mezi Římem, Ferrarou a Paříží.\n\nPoté, co se usídlil ve Florencii, stal se členem Spolku bardů (\"Camerata de' Bardi\", známé také jako \"Florentská camerata\"), akademie, jež na konci 16. století položila základ moderního melodramatu, které Caccini sepsal v díle \"„Le nuove musiche“\" (1601).\n\nDeset let po svém prvním pěveckém výstupu (1579, u příležitosti sňatku Františka I. Medicejského s Biancou Capello, spatřilo (roku 1589) světlo světa jeho první skladatelské dílo: šlo o \"intermedio\" – tak se tehdy nazývaly krátké hudební vsuvky, jež se prolínaly divadelními představeními – ke komedii \"\"La pellegrina\" - čes. \"Poutnice\"\"), na objednávku pro sňatek Ferdinanda I. Medicejského s Kristinou Lotrinskou.\n\nPro žánr \"divadlo v hudbě\" – jež zejména v letech mezi 16. a 17. stoletím začala podnikat své první krůčky – zkomponoval hudbu \"„Il rapimento di Cefalo“\" na text Gabriella Chiabrery (téměř ztracené, s výjimkou závěrečného sboru) a \"„Euridice“\" od Ottavia Rinucciniho (text byl zhudebněn a skladba provedena v roce 1600 také Jacopem Perim).\n\nVýznamným dílem jsou také dvě sbírky árií a madrigalů pro sólový hlas, napsaných v letech 1602 až 1614, které představují cestu od přísně polyfonního madrigalu k monodickému.\n\nCaccini se roku 1604 definitivně usídlil ve Florencii, kde také v roce 1618 zemřel. V jeho stopách šla jeho dcera, Francesca, přezdívaná \"„La Cecchina“\".\n"}
{"id": "207057", "url": "https://cs.wikipedia.org/wiki?curid=207057", "title": "Kurdská demokratická strana Iráku", "text": "Kurdská demokratická strana Iráku\n\nKurdská demokratická strana Iráku (\"Partiya Demokrata Kurdistanê, الحزب الديمقراطي الكردستاني\") je kurdská politická strana v Iráku, mající sociálně demokratické zaměření. Vznikla roku 1946 v rámci krátce trvající Mahabadské republiky. Později se strana stala významným odpůrcem režimu Saddáma Husajna. Barvou strany je žlutá. Strana je součástí Socialistické internacionály.\n\n"}
{"id": "207062", "url": "https://cs.wikipedia.org/wiki?curid=207062", "title": "Joseph Nérette", "text": "Joseph Nérette\n\nJoseph Nérette (9. dubna 1924 – 29. dubna 2007, Port-au-Prince) byl haitský soudce a prezident v letech 1991–1992.\n\nDo čela státu nastoupil po vojenském puči z 30. září 1991, který svrhl prvního demokraticky zvoleného haitského prezidenta Jeana-Bertranda Aristideho. Vůdce převratu, generálporučík haitské armády Raoul Cédras, jmenoval po úspěchu svého převratu Josepha Nérreta 8. října prezidentem republiky, ale veškerou skutečnou moc si ponechal ve svých rukou.\n\nJako pouhá politická loutka „řídil“ Nérette stát do 19. června 1992. V ten den ho vojenská junta vystřídala „prozatímně“ Marcem Bazinem, neúspěšným pravicovým kandidátem prezidentských voleb z roku 1990. Zemřel 29. dubna 2007 na rakovinu jater v Port-au-Prince ve věku 83 let.\n"}
{"id": "207063", "url": "https://cs.wikipedia.org/wiki?curid=207063", "title": "Consolidated PBY Catalina", "text": "Consolidated PBY Catalina\n\nConsolidated PBY Catalina byl americký létající člun a později, od verze PBY-5A, obojživelný letoun. Jde o jeden z nejznámějších a nejrozšířenějších hydroplánů druhé světové války, do služby se dostal vedle námořnictva Spojených států i do jiných zemí. Proslavil se zejména odhalením japonského loďstva, které směřovalo k atolu Midway, kde byla svedena jedna z rozhodujících bitev války v Tichomoří.\n\nPatří mezi nejúspěšnější letadla svého druhu a byla vyráběná ve velkých množstvích. Poslední Cataliny byly vyřazeny z aktivní služby v 80. letech. I dnes jsou využívány k různým účelům, například jako hasičská letadla.\n\nZkratka PBY znamená „PB“ pro „Patrol Bomber“ (hlídkový bombardér) a „Y“ jako kód pro označení strojů firmy „Consolidated Aircraft“ v americkém námořnictvu.\n\nPočátky vývoje hydroplánu Catalina sahají až do počátku 30. let, kdy byl vydán požadavek amerického vojenského námořnictva na hlídkový hydroplán. Americké firmy Consolidated a Douglas začaly roku 1933 s vývojem prototypů. Firma Consolidated Aircraft Corporation dokončila svůj první prototyp XP3Y-1 v roce 1935, který 28. března poprvé vzlétl. Americké námořnictvo tento stroj vyzkoušelo, ovšem požadovalo další zlepšení, takže ho v říjnu 1935 vrátilo zpět firmě k přepracování. Ta letoun osadila silnějšími motory, provedla některé úpravy a v květnu 1936 vyzkoušela. Letové zkoušky dopadly dobře, takže od září 1936 začala sériová výroba typu PBY-1. Stroj byl postupně modernizován a byly vyráběny další nové zlepšené verze. Kromě USA se letouny vyráběly licenčně v Kanadě a v SSSR, kam se též dodávaly v rámci dohody o půjčce a pronájmu. Celkem včetně licenčních strojů bylo vyprodukováno 4051 kusů.\n\n\nPBY Catalina byl letoun užívaný k průzkumným účelům, k boji proti ponorkám a dopravním lodím, k dopravě i k záchranným akcím, při nichž se na moři hledali sestřelení piloti letadel či trosečníci. Ačkoliv byl poměrně pomalý a nemotorný, jednalo se o spolehlivý stroj, který měl navíc daleký dolet a velkou nosnost. Poměrně známé je jeho působení v Tichomoří, méně známá je jeho činnost v Atlantiku při ochraně konvojů do Murmanska či při honu na německou bitevní loď \"Bismarck\". Letoun je považován za nejúspěšnější a nejvíce vyráběný hydroplán. Poslední Cataliny sloužily v armádách ještě v osmdesátých letech 20. století.\n\nV roce 1939 byla v USA zadána objednávka na typ PBY-5, které byly od května roku 1941 dodávány pod označením Catalina Mk.I v počtu 91 kusů. Poté následovala dodávka 223 vylepšených strojů Catalina Mk.IB a sedm Mk.II. 36 letounů Mk.IIA sloužilo jako víceúčelový průzkumný hydroplán. Zařazeny byly do 24 perutí RAF, včetně devíti jednotek Coastal Command.\n\nPrvních 18 letounů bylo v USA objednáno již v roce 1940 pro civilní dopravní společnost Quantas.\nSamotné RAAF převzalo celkem 169 strojů Catalina, především verzí Mk.I a Mk.IV, které odpovídaly variantám PBY-5 a PB2N-2 s ocasními plochami převzatými z typu PBN-1 Nomad, které vyráběla kanadská pobočka společnosti Boeing. Australské Cataliny do výzbroje zařadila 11., 20., 42. a 43. peruť. Vyřazování těchto hydroplánů začalo ihned po skončení druhé světové války.\n\nJiž během druhé světové války byly z USA dodány PBY-5A Catalina ozbrojeným silám svobodné Francie ve Velké Británii a v severní Africe. Během války a bezprostředně po ní sloužily k námořnímu průzkumu. Do konce padesátých let byly PBY-5A důležitým typem v jednotkách Aéronavale na kterém posádky nacvičovaly pátrací a záchrannou činnost. Do začátku šedesátých let sloužily jako spojovací. Vykonávaly přitom důležitou funkci vyhledávače starých minových polí z druhé světové války a jednotlivých min, které se uvolnily ze zakotvení a ohrožovaly lodní dopravu.\n\nDo služby dánského královského letectva se prvních osm strojů obojživelné verze Consolidated (Convair) PBY-5A dostalo z přebytků US Navy roku 1947, zejména pro výzkumné a zásobovací lety na území Grónska. U Kongelige Danske Flyvevaabnet dostaly Cataliny označení Type 82 a trupová evidenční čísla L-850 až L-857. Byly zařazeny ke smíšené transportní squadroně č. 721 s hlavní základnou ve Vaerlose u Kodaně. Grónskou hlavní základnou Catalin byla lokalita Groennendal. Po dlouhou dobu roji velel kapitán T.Jorgensen.\nOd šedesátých let dánské letectvo udržovalo v letním období v Grónsku dva detašmenty Catalin. Jeden s názvem Airgroup East se základnou Mestervig na východním pobřeží ostrova a Airgroup West na západním s letištěm Narssarsunq. V zimním období byl v provozu pouze Airgroup West, bázující v Sonderstromfjordu.\n\nNedostatek náhradních dílů, hlavně však původních pohonných jednotek, dvouhvězdicových čtrnáctiválců Pratt & Whitney R1830-92, vedl k postupnému nahrazování motorů stejné řady R-1830-90C z dopravních C-47. Na některé Cataliny dánské letectvo instalovalo i povětrnostní a přehledový radar stejného typu, jaký používalo u transportních C-54. U Catalin však jeho anténa s plastovým krytem nebyla v přídi, ale v pouzdře neseném na pylonu za pilotní kabinou.\n\nV roce 1957 posílila 721. squadronu dodávka dalších osmi letounů verze PBY-6A s vysokou svislou ocasní plochou (L-861 až L-868).\nCataliny obou verzí sloužily u dánského královského letectva až do počátku sedmdesátých let, v průběhu roku 1972 byly vyřazeny zbývající.\n\n\n\n\n\n\n"}
{"id": "207064", "url": "https://cs.wikipedia.org/wiki?curid=207064", "title": "Jõgeva", "text": "Jõgeva\n\nJõgeva (německy \"Laisholm\") je estonské statutární město v kraji Jõgevamaa a zároveň správní centrum tohoto kraje. Jõgeva obdržela městská práva 1. května 1938.\n\n17. ledna 1940 zde byla naměřena nejnižší teplota v Estonsku: −43,5 °C.\n\n\n"}
{"id": "207067", "url": "https://cs.wikipedia.org/wiki?curid=207067", "title": "1945 v letectví", "text": "1945 v letectví\n\nTento článek obsahuje seznam událostí souvisejících s letectvím, které proběhly roku 1945.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "207073", "url": "https://cs.wikipedia.org/wiki?curid=207073", "title": "Těšov", "text": "Těšov\n\nNázev Těšov má více sídel:\n"}
{"id": "207074", "url": "https://cs.wikipedia.org/wiki?curid=207074", "title": "Sítiny", "text": "Sítiny\n\nNázev Sítiny může mít význam:\n\n"}
{"id": "207075", "url": "https://cs.wikipedia.org/wiki?curid=207075", "title": "Jennifer Lauretová", "text": "Jennifer Lauretová\n\nJennifer Lauretová (* 1. ledna 1980) je francouzská herečka.\n\nJennifer Lauretová se objevila na televizní obrazovce již v raném věku šesti let v reklamě na Barbie v roce 1986, později v roce 1989 ve videoklipu Johnnyho Hallydaye \"(Si j'étais moi)\" a v seriálu \"Marc et Sophie\", kde v letech 1988 - 1990 měla menší roli. Dále hrála v divadle ve hře \"Joe Egg\".\n\nAvšak až v roce 1991 začala její kariéra stoupat, a to když dostala roli Penelopy ve filmu Patricka Braouda \"Génial, mes parents divorcent\". Poté už to šlo rychle a mladá Jennifer dostala nespočet televizních rolí, jmenovitě třeba seriály \"Une famille formidable\", kde hrála roli Frédérique Beaumontové, či \"Julie Lescaut\" (role Sarah, starší dcera Julie Lescaut).\n\nPřesto raději zůstávala stranou, spokojená se svými rolemi v seriálech a několika účinky v televizních filmech. Ve filmech se objevovala velmi málo, a to jen ve vedlejších rolích. Což mělo za následek, že zůstala relativně nepovšimnutá. V té době měla svatbu s hasičem Yannickem, kterému na prvního máje 1999 porodila dceru Carlu.\n\nV roce 2006 se vrátila k hraní v nové řadě seriálu \"Une famille formidable\" (kde hrála tu samou postavu, kterou v tomto seriálu představovala už dříve), díky čemuž se opět dostala na televizní obrazovky, ale i na obálku časopisu \"d'Entrevue\".\n\n\n\n\n"}
{"id": "207085", "url": "https://cs.wikipedia.org/wiki?curid=207085", "title": "Oomph!", "text": "Oomph!\n\nOomph! je německá industrial metalová/rocková skupina, která vznikla roku 1989 ve Wolfsburgu, kde se její členové setkali na Indie-Festivalu. Jejích hudební styl bývá často připodobňován ke stylu, také německých, Rammstein.\n\n\n\n\n\n\n\n"}
{"id": "207091", "url": "https://cs.wikipedia.org/wiki?curid=207091", "title": "Nejvyšší rada pro islámskou revoluci v Iráku", "text": "Nejvyšší rada pro islámskou revoluci v Iráku\n\nNejvyšší rada pro islámskou revoluci v Iráku (ang. SCIRI, \"المجلس الأعلى للثورة الإسلامية في العراق\") je šíitská islamistická strana v Iráku. Vznikla v roce 1982 v exilu v Íránu s cílem svrhnout sunnitskou vládu Saddáma Husajna a nahradit jí vládou šíitskou. Nyní je nejsilnější silou v rámci Jednotné irácké aliance, která dosáhla při volbách roku 2005 41,5 %.\n\nMilitantním křídlem je extrémní Brigáda Badr, zodpovědná za řadu násilných útoků.\n\n"}
{"id": "207093", "url": "https://cs.wikipedia.org/wiki?curid=207093", "title": "Kurdská strana dělníků", "text": "Kurdská strana dělníků\n\nKurdská strana dělníků (kurdsky \"Parti Zahmatkeshan Kurdistan\", anglicky \"Kurdistan Toilers' Party\", neboli \"Kurdská strana „dříčů“\") je kurdská politická strana. Vznikla roku 1985. Strana zastává socialistické postoje a prosazení nezávislosti Kurdistánu.\n"}
{"id": "207096", "url": "https://cs.wikipedia.org/wiki?curid=207096", "title": "1939 v letectví", "text": "1939 v letectví\n\nTento článek obsahuje seznam událostí souvisejících s letectvím, které proběhly roku 1939.\n\n\n\n\n\n\n\n\n\n\n\n\n\n\n\n\n\n\n\n"}
{"id": "207097", "url": "https://cs.wikipedia.org/wiki?curid=207097", "title": "Kurdská komunistická strana - Irák", "text": "Kurdská komunistická strana - Irák\n\nKurdská komunistická strana - Irák (kurdsky: \"Partiya Komunîst Kurdistan a Îraq\") je komunistická strana iráckých Kurdů. Vznikla roku 1993, kdy kurdské křídlo Komunistické strany Iráku začalo sledovat separatistickou linii. Strana se účastní Demokratické vlastenecké aliance Kurdistánu.\n\n"}
{"id": "207099", "url": "https://cs.wikipedia.org/wiki?curid=207099", "title": "Dělnická komunistická strana Iráku", "text": "Dělnická komunistická strana Iráku\n\nDělnická komunistická strana Iráku (\"Hizb al-Shuyu'i al-'Ummali al-'Iraqi\") je politická strana v Iráku. Strana byla v opozici vůči režimu Saddama Husajna, následně se ale postavila i proti americké „křesťanské“ okupaci. Ideologie strany vychází z marxismu, ale staví se kriticky k pozdějšímu vývoji v Sovětském svazu. Dále například prosazuje rovnost mužů a žen. Staví se kriticky i k další komunistické straně – Komunistické straně Iráku, oproti ní podporuje nezávislé dělnické a odborové hnutí a také Rady pracujících.\n"}
{"id": "207104", "url": "https://cs.wikipedia.org/wiki?curid=207104", "title": "Maia (mytologie)", "text": "Maia (mytologie)\n\nMáia (též Maia) je dcera Titána Atlanta a Ókeanovny Pléiony. Je matkou boha Herma. Jako její matka se rovněž někdy uvádí Aithra, dcera Titána Okeana.\n\nŽila v Arkádii v jeskyni na hoře Kylléné, tam ji objevil Zeus a zmocnil se jí proti její vůli. Maia mu porodila syna Herma, který se stal poslem bohů.\n\nUvádí se, že Maia opatrovala a vychovávala Arkada, syna nejvyššího boha Dia a nymfy Kallistó. Žárlivá Héra, Diova manželka, totiž proměnila Kallistó v medvědici. Když tuto medvědici chtěl po letech lovec Arkas zabít, Zeus tomu zabránil a syna i jeho matku vzal na oblohu do souhvězdí Malého medvěda a Velké medvědice.\n\nMaia byla nejstarší a prý i nejkrásnější z těchto sedmi Atlantových dcer. Všech sedm sester bylo nakonec vyzdviženo na nebe a vytvořily souhvězdí Plejád.\n\n"}
{"id": "207118", "url": "https://cs.wikipedia.org/wiki?curid=207118", "title": "Bobotov kuk", "text": "Bobotov kuk\n\nBobotov kuk je čtvrtá nejvyšší hora Černé Hory a nejvyšší hora černohorského vnitrozemí. Nachází se v pohoří Durmitor, které je součástí Dinárských Alp. Různé zdroje uvádějí výšku 2522 m nebo 2523 m. Skládá se zejména z vápenců a sedimentů, ve kterých se nacházejí četné krasové útvary.\n\n"}
{"id": "207121", "url": "https://cs.wikipedia.org/wiki?curid=207121", "title": "Velká cena Španělska silničních motocyklů 2007", "text": "Velká cena Španělska silničních motocyklů 2007\n\nDruhým závodem Mistrovství světa silničních motocyklů v roce 2007 byla Velká cena Španělska, kterou ve dnech od 23. března do 25. března hostil 4,423 km dlouhý okruh Circuito Permanente de Jerez.\n\n\nSimon předjíždí Kallia a jde na 6. místo.\nLorenzo předjíždí Barberu a jde na 3. místo.\nDovizioso předjíždí Bautistu a jde na 2. místo.\n"}
{"id": "207131", "url": "https://cs.wikipedia.org/wiki?curid=207131", "title": "Kondukce", "text": "Kondukce\n\nKondukce (původem z latiny) označuje \"vedení\". Přídavné jméno je kondukční.\n\n\nLze se také setkat s odvozeninou konduktér, kterou se dříve označoval průvodčí na dopravních prostředcích.\n"}
{"id": "207137", "url": "https://cs.wikipedia.org/wiki?curid=207137", "title": "Konvekce", "text": "Konvekce\n\nKonvekce označuje \"proudění\". Používá se často k označení proudění ve fyzice. Přídavné jméno je konvekční.\n\n"}
{"id": "207140", "url": "https://cs.wikipedia.org/wiki?curid=207140", "title": "Piotr Pacewicz", "text": "Piotr Pacewicz\n\nPiotr Pacewicz (* 1. ledna 1953 Varšava) je polský publicista a psycholog, jeden ze zakladatelů deníku \"Gazeta Wyborcza\", v němž od roku 1995 zastává pozici zástupce šéfredaktora.\n\nPiotr Pacewicz vystudoval psychologii na Varšavské univerzitě, poté pracoval na Ústavu psychologie Polské akademie věd. (1980-1989), nějakou dobu přednášel i společenskou psychologii na Technické univerzitě v Západním Berlíně. Byl redaktorem \"Tygodnika Mazowsze\", nejvýznamnější tiskoviny Solidarity (1981-1989).\n\nJeho hlavní oblasti zájmu jsou polská politická scéna a občanská společnost. Z liberálně-levicového pohledu brání lidská a občanská práva a kritizuje projevy netolerance a xenofobie. Je odpůrcem lustrací.\n\nJe iniciátorem a spoluorganizátorem mnoha akcí pod patronací GW, např. \"Szkoła z klasą\".\n\n"}
{"id": "207142", "url": "https://cs.wikipedia.org/wiki?curid=207142", "title": "Společnost pro trvale udržitelný život", "text": "Společnost pro trvale udržitelný život\n\nSpolek Společnost pro trvale udržitelný život (STUŽ) je dobrovolná nezisková nevládní organizace, která vznikla v září 1992 z iniciativy prvního ministra životního prostředí Československa Josefa Vavrouška.\n\nZákladním cílem STUŽ je hledání cest směřujících k trvale udržitelnému vývoji lidské společnosti, k přibližování se ideálům humanismu a zároveň ideálům harmonie vztahů mezi člověkem a přírodou, s cílem zachovat život ve všech jeho formách a chránit přírodu jako celek, a to s vědomím odpovědnosti vůči dnešním i budoucím generacím. Svou činnost zaměřuje STUŽ na zkoumání a vytváření předpokladů trvale udržitelného způsobu života na místní, regionální, národní i globální úrovni. Přechod na trvalou udržitelnost chápe jako jedinou alternativu k trendům prohlubujícím ekologickou krizi. Podle STUŽ si přechod společnosti na trvale udržitelný způsob života v budoucích několika desetiletích vyžádá zásadní společenské změny. Jedním z cílů je i studium společenských aspektů a rizik předpokládaných budoucích změn.\n\nVedení STUŽ je tvořeno sedmičlenným předsednictvem v čele s předsedou Jiřím Dlouhým.\n\nČleny čestného předsednictva STUŽ jsou významné osobností, např. Blanka Bohdanová, Martin Bojar, Jan Cimický, Táňa Fischerová, Fedor Gál, Mikuláš Huba, Jaroslav Hutka, Jiřina Juláková, Jan Kačer, Erazim Kohák, Hana Librová, Jaroslav Stoklasa, Jana Štroblová.\n\nSTUŽ vyvíjí činnost i v regionech prostřednictvím regionálních poboček a skupin (chomutovská, východočeská,\nkarlovarská, českolipská, jihočeská) a je členem několika českých i mezinárodních asociací, např. Zeleného kruhu, European Environmental Bureau (EEB), Health and Environment Aliance (HEAL). Každý měsíc STUŽ pořádá odborné semináře pro své členy i veřejnost na aktuální témata.\n\nDvakrát ročně vydává tištěný i elektronický \"Zpravodaj STUŽ\".\n\nPříležitostně vydává STUŽ i neperiodické publikace, např:\n\nSTUŽ vyjadřovala např. k projednávaným evropským směrnicím o chemické politice (REACH), o odpadech, o kvalitě ovzduší nebo o pesticidech, k problematice kácení stromů v okolí silnic\n\n"}
{"id": "207145", "url": "https://cs.wikipedia.org/wiki?curid=207145", "title": "Dějiny Washingtonu, D.C.", "text": "Dějiny Washingtonu, D.C.\n\nWashington byl prvním moderním městem naplánovaným na zelené louce. Jako centrum rodící se federální vlády - prezidenta, Kongresu a Nejvyššího soudu - je toto město charakterizováno jednoduchou důstojností velkých rozměrů a náznaky evropského baroka zahalenými do neoklacisismu. Washington se v posledních letech rozrůstá, ale centrum si stále udržuje původní řád.\n\nPo vyhlášení nezávislosti roku 1776 potřebovaly nové Spojené státy americké hlavní město. Projekt na toto federální teritorium byl vypracován neobyčejně rychle a důkladně. Měl splňovat hlavní požadavek: aby zde první pondělí v prosinci roku 1800 stály vhodné budovy, kdy by se usídlil prezident, Kongres a celá řada dalších institucí a úřadů. Do té doby měla úlohu hlavního města zastat Filadelfie.\n\nNa počátku roku 1791 určil prezident George Washington tři komisaře a dva zeměměřiče, z nichž jeden byl major Pierre Charles L'Enfant, který pod Washingtonem sloužil v době revoluce.\n\nOsidlovací zákon z července 1790 umožňoval prezidentu Washingtonovi získat pro samosprávné hlavní město federace území podél řeky Potomac o rozloze 260 km. Místo, které si vybral zahrnovalo přístavy Alexandria ve Virginii a Georgetown v Marylandu. Kromě nich byly v této oblasti jen dvě malé osady. Všude kolem byla jen bažinatá divočina, což znamenalo nebezpečí malárie. Dnes má tento celek, který je samostatným teritoriem, dvě třetiny původní velikosti. V roce 1846 byly přístav Alexandria a zbytek území jižně od řeky Potomac vráceny Virginii.\n\nPrezident Washington obdivoval L'Enfantovu odbornost při plánování opevnění a pevností v době revoluce a pověřil ho, aby zpracoval projekt nového hlavního města. L'Enfant vypracoval plán města neobyčejně rychle a během šesti měsíců dokončil územní průzkum a první nákresy.\n\nDostal se do sporu s vládní komisí. Poté, co se znelíbil i samotnému prezidentovi, byl propuštěn. Jeho plány však byly natolik propracované, že bylo nové město postaveno během devíti let.\n\nRozsah plánu zahrnoval území 24 300 ha. Město bylo původně zamýšleno pro 120 000 obyvatel. V roce 1846 bylo v D.C. jen něco přes 50 000 lidí.\n\nBěhem britsko-americké války byl prezident James Madison a vláda evakuován. 24. srpna 1814 bylo město zničeno velkým požárem, který založily britské jednotky.\n\nV říjnu 1918 byla zde vypracována T. G. Masarykem a jeho americkými přáteli Washingtonská deklarace - Prohlášení nezávislosti československého národa jeho prozatímní vládou.\n\nPo druhé světové válce se začalo tiché administrativní město měnit. Byl postaven Pentagon, hlavní stan amerických ozbrojených sil a svého času největší budova světa.\n\nMěsto se stalo svědkem mnoha výjimečných momentů. Za všechny jmenujme slavný projev Martina Luthera Kinga \"I have a Dream\", který pronesl 28. srpna 1963 na schodech Lincolnova památníku.\n\n27. března 1976 byl zprovozněn systém Washingtonského metra.\n\n"}
{"id": "207146", "url": "https://cs.wikipedia.org/wiki?curid=207146", "title": "Cykloalkyny", "text": "Cykloalkyny\n\nCykloalkyny (dříve cykloalkiny) jsou cyklické uhlovodíky, které obsahují minimálně jednu trojnou vazbu uvnitř cyklu. Protože skupina C−C≡C−C je lineární, mohou existovat pouze cykloalkyny, které mají dostatečný počet uhlíkových atomů v cyklu. V případě menších cyklů je vnitřní napětí velmi vysoké a sloučeniny jsou nestabilní. Nejnižší stabilní cykloalkyn je cyklooktyn.\n\nCykloalkyny lze připravit β-eliminační reakcí z příslušných derivátů cykloalkenů. Další možností je rozšíření kruhu cyklických alkylidenacetylidů.\n"}
{"id": "207148", "url": "https://cs.wikipedia.org/wiki?curid=207148", "title": "Ballbusting", "text": "Ballbusting\n\nBallbusting (také CBT, z anglického cock and ball torture, tedy zhruba \"mučení ptáka a kulek\") je praktika BDSM (řazená pod malesub / femdom), při které je muži způsobována bolest genitálií. Metod způsobování bolesti je mnoho, například wax play (lití horkého vosku), bití do genitálií, kopání do varlat, bondage genitálií, hrátky s močovou trubicí (\"urethral play\"), electroplay nebo prosté lechtání. Při ballbustingu mohou být užívány erotické pomůcky, například pás cudnosti, svěrák a podobně.\n\nBallbusting je užíván pornografii, zejména v japonské, kde pro pornografii zahrnující ballbusting existuje dokonce speciální označení \"tamakeri\" (玉蹴り – doslova \"kopání do varlat\").\n"}
{"id": "207152", "url": "https://cs.wikipedia.org/wiki?curid=207152", "title": "Pierre Charles L'Enfant", "text": "Pierre Charles L'Enfant\n\nPierre (Peter) Charles L'Enfant (2. srpen 1754, Anet (Eure-et-Loir), Francie – 14. červen 1825, Prince George's County, Maryland) byl francouzsko-americký architekt a zeměměřič. Vytvořil první územní plány pro nové hlavní město USA, nyní známé jako Washington D.C.\n\nL'Enfant byl synem dvorního malíře na dvoře Ludvíka XVI. ve Versailles. Studoval na Královské akademii malby a sochařství v Paříži, ale obdržel povolávací rozkaz jako vojenský inženýr. Ve 23 letech, roku 1777, přijel do Ameriky s koloniálním vojskem kontinentální armády. V bitvě o Savannah byl zajat Brity. Po válce využil své umělecké průpravy, znalosti velkých staveb v Paříži a Versailles i svých technických schopností.\n\nBylo známo, že byl homosexuál, ovšem taktně se o tom mlčelo.\nL'Enfant zemřel jako chudý muž, byl pohřben na farmě Green Hill v Chillumu v Marylandu. Jeho tělo bylo však později exhumováno a pozůstatky pohřbeny na Arlingtonském národním hřbitově.\n\nL'Enfant měl vypracovat plán na nové hlavní město. Rozhodl se rozmístit hlavní budovy a náměstí tak, že je spojil úhlopříčnými liniemi širokých tříd na mříži ulic. Třídy porušovaly jednotvárnost pravidelných bloků a umožňovaly výhled do dálky. Byly také logickým řešením, jak zmenšit vzdálenosti a tím i dobu cesty mezi hlavními body. Tím, že umístil hlavní budovy na křižovatky diagonál, věřil, že se město bude později rozrůstat rovnoměrně. Hlavní diagonálou měla být Pennsylvania Avenue, třída vedoucí od Kapitolu k Bílému domu.\n\nPro neshody se zadavatelem objednávky - americkou vládou - byl z projektu odstaven. Přesto byly jeho důmyslné plány použity.\n\n"}
{"id": "207155", "url": "https://cs.wikipedia.org/wiki?curid=207155", "title": "Trekové kolo", "text": "Trekové kolo\n\nTrekové kolo nebo také trekingové kolo je druh jízdního kola, určený k jízdě na silnici nebo v nenáročném terénu. Zpravidla je vybaveno koly s velikostí 28 palců. Velikost se však u výrobců různí. Trekingové kolo se při jízdě snadněji vede, lépe drží stopu (mimo terén) a klade nízký valivý odpor. \n\nZpravidla bývá vybaveno cyklistickými brašnami umístěnými na nosičích, pro přepravu věcí potřebných k pobytu v přírodě, jako je stan, oblečení, potraviny atd. Trekingové kolo bývá opatřeno také odrazkami, blatníky, zvonkem, světly a pohodlným sedákem. Oproti klasickým horským nebo silničním kolům tak bývá praktičtější a pohodlnější na delší cesty a výlety. Právě výbava představuje hlavní rozdíl mezi trekingovým kolem a krosovým kolem (někdy také crossové kolo). Krosové kolo je vůči trekovému kolu bez výbavy, tudíž je i lehčí a vhodnější pro náročnější sportovce.\n\nTreková kola patří mezi lehčí jízdní kola. Může za to především úzký rám a použité materiály. Hmotnost se zpravidla pohybuje do 16 kilogramů, dražší kola váží kolem 11 kilogramů. Záleží také na příslušenství a použitých materiálech při výrobě. Konstrukce bývá nejčastěji vyrobena z oceli, karbonu, hliníku nebo titanu. Trekové kolo se typicky vyrábí s předním odpružením. Odpružená vidlice tlumí nárazy, čímž je jízda pohodlnější. Co se týče brzd, mezi levnější varianty patří klasické čelisťové V-brzdy. Mnohem účinnější variantou jsou kotoučové brzdy, které jsou efektivnější a lépe brzdí i za deště.\n\nTrekingové kolo se hodí na silnici nebo na prašné cesty. Do náročného terénu není vhodné kvůli úzkým pneumatikám, které špatně překonávají náročný terén a překážky. \n"}
{"id": "207165", "url": "https://cs.wikipedia.org/wiki?curid=207165", "title": "Malesub", "text": "Malesub\n\nMalesub (zkratka z anglického \"male submission\", tedy \"mužská submisivita\") je označení pro ten druh praktik BDSM, při kterých je submisivním partnerem muž (nazývaný submisiv či subík). Dominantním partnerem je tedy žena (femdom) nebo homosexuální dominantní muž (maledom). Praktikami jsou zejména ponižování a spanking, častý je ballbusting, případně facesitting, praktikou typickou pro malesub je nucená feminizace (např. mužská služebná). V zásadě je možno použít většinu BDSM praktik. \n"}
{"id": "207178", "url": "https://cs.wikipedia.org/wiki?curid=207178", "title": "GP2 Series v roce 2007", "text": "GP2 Series v roce 2007\n\nGP2 Series v roce 2007 byla třetí sezónou závodní série GP2 Series. Začala v bahrajnské Manáma dne 14. dubna a skončila ve Valencii ve Španělsku dne 30. září. V sezóně zvítězil německý závodník Timo Glock před Brazilcem Lucasem di Grassim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "207187", "url": "https://cs.wikipedia.org/wiki?curid=207187", "title": "Kompaktní vnoření", "text": "Kompaktní vnoření\n\nKompaktní vnoření je matematický pojem, vyskytující se ve dvou odlišných podobách v topologii a ve funkcionální analýze. Popisuje vztah mezi dvěma topologickými resp. Banachovými prostory.\n\nNechť (\"X\", \"T\") je topologický prostor a \"V\", \"W\" jsou jeho podmnožiny. \"V\" se nazývá kompaktně vnořený do \"W\" (píšeme \"V\" ⊂⊂ \"W\"), platí-li:\n\nNechť formula_1, formula_2 jsou Banachovy prostory takové, že platí formula_3. Prostor formula_4 se nazývá kompaktně vnořený do formula_5 (značíme formula_6), pokud identické zobrazení formula_7 je kompaktní operátor.\n\n"}
{"id": "207191", "url": "https://cs.wikipedia.org/wiki?curid=207191", "title": "Junkers Jumo 211", "text": "Junkers Jumo 211\n\nLetecký motor Junkers Jumo 211 byl zážehový čtyřdobý invertní kapalinou chlazený přeplňovaný dvanáctiválec s válci uspořádanými do V, vybavený reduktorem. Šlo o současníka známého motoru Daimler-Benz DB 601; ten byl z větší části používán hlavně ve stíhačkách, zatímco Jumo 211 v bombardérech jako např. v He 111, Ju 87 či Ju 88.\n\nTento motor vyvinul Dr. Neugebauer, když zvětšil jeho předchůdce Jumo 210. V roce 1934, ještě před dokončením testu k motoru Jumo 210, RLM vydalo požadavky na konstrukci nového motoru s výkonem alespoň 1 000 koní (735,5 kW) a hmotností okolo 500 kg. Firmy Junkers Flugzeug-und-Motorenwerke A.G. (Jumo) a Daimler-Benz odpověděly, přičemž konstruktéři Junkerse, aby dosáhli zavedení motoru před novým motorem Daimler-Benz DB 600, se rozhodli přidržet se koncepce typu Jumo 210.\n\nVýsledný prototyp motoru Jumo 211 byl dokončen roku 1935 v továrně v Dessau a testy začaly v dubnu 1936. Omezená produkce varianty Jumo 211A o výkonu 1 100 k začala v dubnu 1937 v Dessau, v červenci, po dokončení 1 000 kusů, výroba začala v Magdeburgu. Tři modely byly, kvůli dvoustupňovému turbokompresoru, různě seřízeny (verze pro nízký a vysoký dostup). První letoun poháněný tímto motorem se objevil v listopadu.\nJumo 211 se tak stal hlavním motorem pro bombardéry; ne z malé části, protože firmy Junkers a Heinkel stavěly velké série bombardérů, které tento motor poháněl.\n\nVývoj motoru Jumo 211 pokračoval variantou Jumo 211B, která se objevila roku 1938, s mírně zvýšenými max. otáčkami na 2 400/min, což zvýšilo výkon na 1 200 k (883 kW). Verze 211C a 211D se lišily hlavně v reduktorové části a dalších rysech.\n\nHlavní zdokonalení přišlo v roce 1940, jako lepší konkurence pro motor DB 601, kdy bylo u motoru Jumo 211 použito přetlakované chlazení. Výsledná verze 211E dokázala běžet bez přehřívání i s větším nastavení výkonu a byla rychle následována verzí 211F, která měla zesílenou klikovou hřídel a zcela nový kompresor, vyvinutý u DVL, který měl vyšší mechanickou účinnost. Verze F při 2 600 ot/min a mezichladičem vybavená verze J dodaly výkon 1 340 resp. 1420 k (986 resp. 1044 kW). Další zlepšení vedly k výkonu 1 450 k u verzí 211N a 1 500 k u 211P. Pokračující vývoj motoru Jumo 211 skončil ve prospěch motoru Junkers Jumo 213.\n\nCelková produkce sérií motorů Jumo 211 dosáhla 68 248 ks s vrcholnou výrobou 1 700 ks motorů za měsíc na podzim roku 1942.\n\n\n\n\n"}
{"id": "207196", "url": "https://cs.wikipedia.org/wiki?curid=207196", "title": "Variátor", "text": "Variátor\n\nSlovo variátor se užívá ve více významech.\n\n"}
{"id": "207201", "url": "https://cs.wikipedia.org/wiki?curid=207201", "title": "Filozofická fakulta Masarykovy univerzity", "text": "Filozofická fakulta Masarykovy univerzity\n\nFilozofická fakulta Masarykovy univerzity (FF MU) je jednou z devíti fakult Masarykovy univerzity. Zároveň je též jednou ze čtyř nejstarších fakult, jež vznikly při založení Masarykovy univerzity v roce 1919. Sídlí v ulici Arne Nováka v Brně a počtem zapsaných studentů je nejen největší z filozofických fakult ale rovněž největší fakultou v České republice vůbec.\n\nZdejší studium je členěno na bakalářské, na ně navazující magisterské a doktorské studijní programy, fakulta nabízí jednooborová i dvouoborová studia, také dálkovou formu a řadu studií celoživotního vzdělávání. Na začátku akademického roku 2015/2016 zde studovalo celkem 8 879 studentů.\n\nSoučasným děkanem je od roku 2014 profesor pedagogiky Milan Pol.\n\nVznik filozofické fakulty je spojen se založením celé Masarykovy univerzity. Krátce po vzniku samostatného Československa došlo k realizaci dlouho trvající diskuse o druhé české univerzitě a již 28. ledna 1919 byl vydán zákon o založení univerzity v Brně pojmenované po prezidentu Tomáši Garrigue Masarykovi. Vznikla šestičlenná komise složená z pracovníků Univerzity Karlovy a odborníků z moravských vědeckých institucí, jež dostala za úkol sestavit základ profesorského sboru nové fakulty. Po krátké době byli na tato místa ustanoveni: pro germánskou jazykovědu Antonín Beer, pro německou literaturu Jan Krejčí, pro všeobecné dějiny Julius Glücklich s Bohumilem Navrátilem, pro románskou filologii Prokop Miroslav Haškovec s Karlem Titzem, pro anglickou literaturu František Chudoba, pro klasickou filologii František Novotný, pro českou literaturu Arne Novák, pro českou řeč a literaturu Stanislav Souček, pro československé dějiny Rudolf Urbánek, pro slovanskou filologii Václav Vondrák a konečně pro filosofii a estetiku Otakar Zich. Prvním děkanem byl zvolen a na schůzi profesorského sboru 13. září 1920 jmenován Bohumil Navrátil.\n\nVýuku však nebylo možné zahájit, neboť fakulta nezískala při svém založení žádnou vhodnou budovu. Až po několika neúspěšných návrzích a pokusech jí byla přidělena budova bývalého sirotčince na tehdejší Falkensteinerově dnes Gorkého ulici, kterou používá dodnes. Této budovy se však domáhalo také ředitelství státních drah, takže po nějakou dobu obývaly společné prostory obě instituce. Vzhledem k těmto problémům došlo k zahájení výuky až v listopadu 1921, přičemž si fakulta musela propůjčovat prostory od sedmi dalších institucí a škol. \n\nPodle zákona č. 50 z 28. ledna 1919 byla filozofická fakulta jednou ze čtyř prvotních fakult a zřízena měla být „nejpozději počátkem studijního roku 1921–1922.“ Vedle ní se počítalo s téměř okamžitou aktivací právnické a lékařské fakulty, přírodovědecká fakulta nebyla ve skladbě tehdejších univerzit ještě zcela etablovaná, a tak se řada přírodovědeckých oborů učila na filozofických fakultách. V meziválečné době se fakulty Masarykovy univerzity, stejně jako fakulty evropských univerzit, potýkaly s materiálními nedostatky, s přílivem studentů z maloměšťanského, rolnického i dělnického prostředí, do řad studentů začaly vstupovat také ženy.  Tyto podmínky však nebyly humanitním oborům tolik na obtíž, neboť nepředstavovaly větší ekonomickou zátěž, různě se improvizovalo  a výuka probíhala často v bytech profesorů. Uvedená situace ovšem napomohla  uplatnění nových metod výuky a odborné průpravy. Během prvního dvacetiletí existence FF MU se slibně rozvinula tradice akademické svobody a fakulta se stala jedním z nejvýznamnějších intelektuálních center pluralitní výměny názorů i na dobově citlivá témata.\n\nNa fakultě byl v této době jakožto aktivní složka studentského života pravděpodobně nejvýznamnější Spolek posluchačů filozofie, který patřil mezi nepolitické stavovské spolky, jež měly jasně navrch oproti spolkům politickým. Mezi ně patřilo Sdružení agrárních akademiků, Klub akademiků čs. strany národně socialistické, Klub lidových akademiků nebo extremistická Komunistická studentská frakce a Svaz fašistického studentstva (zkráceně KOSTUFRA). Ty zpravidla disponovaly méně početnou členskou základnou, avšak byly více akceschopné a kompaktní, přestože sdružovaly mladé lidi z více fakult, či dokonce škol. Jejich kandidáti často zasedali ve vedení Spolku posluchačů filosofie. Dále působily na FF také spolky organizované dle náboženského nebo národnostního principu, např. Svaz ruských studentů – pobočka Brno nebo organizace bulharských studentů. Tyto však měly malý vliv.\n\nV době stoupajícího společenského napětí během 30. let opouštěli fakultu i poslední nepočetní studenti německé národnosti a zhoršoval se postoj velké části německého obyvatelstva města Brna k univerzitě. Do roku 1938 byly také postupně zpřetrhány vazby s Univerzitou Komenského v Bratislavě, kde učila řada brněnských profesorů z FF, např. historik Josef Borovička či slavista Frank Wollman. Pouze tito dva byli ochotni své přednášky prezentovat také ve slovenštině – ostatní se cítili na Slovensku poněkud odstrčeni a zdráhali se věnovat tamějším reáliím. Takový přístup ovšem znamenal nevoli ze strany veřejnosti, která vyústila v přímou averzi a k vypovězení cca 4000 osob ze Slovenska během krize roku 1938, uskutečněnému na příkaz zdejší autonomní vlády.\n\nObdobí druhé republiky způsobilo ještě větší materiální obtíže, spojené především s přesunem českého obyvatelstva z okupovaného pohraničí do vnitrozemí. V době krizových let 1938–1939 byl rektorem bohemista Arne Novák, který proslul svojí odvahou a obranou zájmů univerzity. Dokázal univerzitní obec stmelit a jeho příklad vytvořil atmosféru sebeobětování a volání po vůdčí roli inteligence v obraně národa tváří v tvář nepříteli. Po vzniku protektorátu Čechy a Morava v březnu 1939 byli někteří profesoři angažovaní na straně meziválečného režimu penzionováni či posláni na „trvalou dovolenou“ a univerzita přejmenována na „Českou.“ Provoz fakulty, stejně jako univerzity, byl značně redukován až 17. listopadu 1939, a to na příkaz okupačních orgánů. Do té doby panoval v Brně – ve srovnání s Prahou – relativní klid. O to větším šokem bylo proto obsazení FF oddíly gestapa a SS. Studentské manifestace zakázalo samo vedení školy z obav před násilnými zákroky nacistů, a tak byly pouze prohledávány pracovny a místnosti studentských spolků. Někteří učitelé a studenti byli v podezření z odbojové činnosti zatčeni a odvezeni nejprve do Prahy a následně do koncentračního tábora Sachsenhausen-Oranienburg. Kromě malé skupiny propuštěných (od ledna 1940) strávila řada ze zatčených v nacistických vězeních několik let; čtyři studenti univerzity v koncentračních táborech také zahynuli. Mezi nimi byl i student FF Alois Štěpaník, zavražděný v srpnu 1940 v Oranienburgu.\n\nZbytky univerzity byly v roce 1940 přejmenovány na Tschechische Universität in Brünn a omezený provoz byl zachován jen v některých lékařských ústavech. Z FF zůstala činná pouze část administrativy děkanátu a v prostorách fakulty byly umístěny úřadovny oberlandrátu (místní „okresní“ okupační správy). Na studenty, kteří zůstali na svobodě, čekaly pomocné dělnické práce, hlavně ve stavebnictví a těžkém průmyslu, a byli nacisty považováni za potenciálně dosti nebezpečný opoziční element. Řada studentů i profesorů z FF opravdu spolupracovala s odbojem nebo utekla do exilu, aby bojovala s nacisty zvenčí. Mezi čsl. parašutisty a příslušníky speciálních jednotek byl například František Pavelka, student tělovýchovy z filozofické fakulty . Uprchl až v roce 1940 přes Balkán a Sýrii do Francie a po její porážce do Velké Británie. Zde se stal členem výsadku PERCENTAGE a v říjnu 1941 seskočil nad územím Protektorátu. Byl však zatčen již tři týdny na to v Praze, neboť výsadek byl sledován gestapem. I přes mučení nevyzradil jména svých spolubojovníků a začátkem roku 1943 byl v Berlíně nacisty popraven. Prvním popraveným z řad pedagogů se stal Vladimír Groh, který působil v řadách sokolského odboje, druhým byl profesor pedagogiky Jan Uher, který působil v Obraně národa – nacisty byl popraven po dlouhých výsleších v říjnu 1942. Další výraznější zatýkaní přišlo na podzim 1941 po nástupu Reinharda Heydricha do úřadu zástupce říšského protektora. V Mauthausenu zahynuli germanista Stanislav Sahánek a filozof Josef Tvrdý, v Osvětimi sociolog Bruno Zwicker a literární historik Bedřich Václavek. Za oběť nacistickému režimu však padli i další studenti a vyučující z FF, podle dostupných údajů celkem devět pedagogů a čtyři studenti.\n\nNové pořádky a vyrovnávání se s obdobím okupace a jejími aktéry, se výrazněji nedotkly právnických a medicínských oborů, které si udržovaly měšťanský a vědecký ráz. Naopak studenti filozofické a pedagogické fakulty se rychle chápali politických příležitostí. Některým šlo o záchranu oboru, který se z pohledu nastupující levice a sovětských vzorů nejevil jako preferovaný, někdo chtěl jen přeskočit v kariérním postupu konkurenta a někomu šlo prostě jen o moc a požitky spojené s prestiží univerzitního profesora. Avšak samotná FF stála během období tzv. třetí republiky v míře politizace někde uprostřed, neboť expanzi komunistických aktivistů prozatím bránily tradiční mocenské struktury profesorů, jejichž postoj ke světu formovalo pluralitní prostředí masarykovského ČSR, nebo dokonce ještě poslední léta habsburské monarchie.\n\nPo únoru na FF, podobně jako v rámci celé univerzity, nechvalně prosluly akční výbory, z nichž se brzy zformovala garnitura studentů a mladších akademiků věrných KSČ, kteří následně udávali směr (zejména František Trávníček, František Hejl, František Jordán a další). Následovaly tzv. prověrky studijního prospěchu, které v celouniverzitním měřítku postihly vyloučením několik tisíc antikomunistických studentů, na FF bylo z 823 zapsaných posluchačů vyloučeno 170 (ale 35 bylo přijato zpět po odvolání). Dalších 13 studentů se studia dobrovolně vzdalo a 53 osob prověrku ignorovalo. Každodenní praxe byla postavena pod dozor KSČ a nastala jakási diktatura modrých košil (dle barvy košil Čsl. svazu mládeže). Případné politické excesy, zvláště na personální rovině, byly záhy zastaveny nebo zmírněny přičiněním osobností stojících sice mimo komunistická centra moci, avšak přece jen mezi komunisty akceptovatelnějších a v prostředí FF dostatečně vlivných. Radikální mladší učitelé a studenti byli v tichosti eliminováni jejich kontaktem s uznávanými vědeckými odborníky a většinou zároveň jejich učiteli (Jindřich Šebánek, Josef Macůrek). Tímto byly prvotní tendence rázné očisty od „reakčních živlů“ rozmělněny a ztlumeny. Odejít ze svých funkcí museli zejména pedagogové veřejně působící či držící se étosu masarykovské mravnosti, jako např. již roku 1949 sociolog Inocenc Arnošt Bláha. Z důvodu hrozícího kolapsu výuky orgány KSČ a vedení školy zakročily proti mládežnickému radikalismu a po smrti Stalina v roce 1953 na sebe vzal režim byrokratickou, méně ideálovou a více předvídatelnou podobu, která ponechávala relativní klid těm, kdo chtěli pouze bádat a do politiky se nevměšovali. Postihy pedagogů nebyly zdaleka tak razantní jako na pražské FF – brněnská FF nebyla tolik veřejně angažovaná a také zde působily ve vedení ústavů spíše konciliantní osoby než vyslovení ideologičtí fanatikové, kterých bylo na FF vůbec málo. Politizace však znamenala faktické zadušení veškeré badatelské kreativity a aplikování vulgarizované a dogmatické podoby marxismu. Již v roce 1954 byl konstatován pokles množství a úrovně vědecké produkce na FF, přičemž návrhy na zlepšení stavu byly typicky opatrné a bezzubé.\n\nRoku 1960 byl změněn název na Univerzita Jana E. Purkyně (UJEP) a ideové tlaky na univerzitu se postupně oslabovaly. V této době sklízeli úspěchy díky aplikaci nedogmatického marxismu ve svých dílech např. historik Josef Válka či filozof Lubomír Nový, další vyučující se seznamovali s díly reformních marxistů, s diskusemi o sociálně-tržním hospodářství a perspektivách marxismu. Studenti a část mladších pedagogů se dokonce zapojila do reformního hnutí v KSČ a ve společnosti a docházelo ke střetům s komunistickými fundamentalisty. Začalo se diskutovat o chybách v dosavadní stranické politice, ovšem naprosto v obecných konotacích, jakákoli konkretizace kritické diskuze o poměrech na FF nebyla možná. Postupně a opatrně byly navazovány kontakty se zahraničím, což je velmi důležitý fakt, neboť prolomením izolace se v plné síle projevila negativa vědecké práce dosud pěstované na fakultě, potažmo univerzitě. To představovalo pro mnohé badatele v době uvolnění šedesátých let také stimul k hledání nových přístupů a metod.\n\nV roce 1968 byly znovuobnoveny některé studentské spolky, zejména Spolek posluchačů filozofie, mezi jehož představitele patřili Jan Eliáš, Jiří Kříž a Martin Potůček. Spolek se projevoval nepoliticky a zabýval se spíše sociálními záležitostmi a podporou studentské vědecké práce na FF. Politicky se začal angažovat až po srpnové okupaci na podzim 1968, kdy v jeho režii proběhlo i stávkové vystoupení studentů proti začínající normalizaci, s níž vedení FF opatrně sympatizovalo. Studenti se marně snažili o získání podpory ze strany dělnictva (tzv. Dubčekovy směny), zůstali ve svém odhodlání izolováni a jejich iniciativa postupně zeslábla.\n\nAtmosféra během tohoto období byla tísnivá a opětovně docházelo k personálním čistkám. Celkově však normalizace byla klidnější a akademici, ač většina s režimem nesouhlasila, byli tolerováni, pokud veřejně přitakávali režimu a prokazovali mu tu větší, tu menší služby. Univerzita znovu ztratila valnou většinu vazeb k zahraničí a kvalitní výzkum bylo možné realizovat jen obtížně – zvláště na FF byli akademici pod tuhým ideologickým dohledem (ve srovnání s medicínou apod). Znovu docházelo k permanentnímu kádrování a vynucování projevů loajality, avšak pouze formálně a z hlediska byrokratičnosti, režim už na rozdíl od „mládenců v modrých košilích“ z 50. let nevěřil, že je možné obyvatelstvo převychovat. FF byla označována jako politicko-agitační pracoviště, avšak většina pracovníků se naučila procházet povrchními zkouškami loajality a jinak se věnovala v tichosti a ústraní své vědecké a pedagogické praxi, která měla většinou značnou váhu. Děkani, jako například rusista Bořivoj Novák, se snažili politické tlaky narůstající normalizace co nejvíce mírnit. Samozřejmě i v této době se vyskytli tací, kdo nové politické poměry využili k urychlenému kariérnímu růstu. \n\nPostiženi byli jedinci, kteří se v době pražského jara projevili až příliš politicky, např. bohemisté Milan Jelínek a Oleg Sus, politolog Jaroslav Šabata nebo sociolog Josef Solař. Pro další tu byly spíše kázeňské tresty, nejčastěji v podobě zákazu pedagogické činnosti, např. pro logika Pavla Maternu, filozofa Lubomíra Nového nebo historika Josefa Válku, případně  zákaz publikování. V roce 1973 byla na FF přibližně třetina vyučujících členy KSČ, třetina byla ze strany vyškrtnuta za prohřešky proti politické linii strany z let 1967–1969 a třetina byla nestraníky. Normalizátorům se nedařilo získávat mladší učitele a studenty do svých řad. I když bylo již v roce 1975 91 % studentů členy SSM, jejich činnost byla spíše pasivní a nepolitizovaná.\n\nV roce 1987 bylo v KSČ organizováno celkem 57 % učitelů, ale často šlo pouze o obranné mimikry, a nikoliv o identifikaci s režimem. Papouškování ideologických frází marxismu-leninismu se stalo především deklarativním předpokladem k působení a budování kariéry na fakultě. Změny v SSSR v roce 1985 a nástup Gorbačova byly sledovány sice s nadějí, avšak s opatrností. Studenti se během 80. let stále více odvažovali kritizovat poměry a nemnozí z nich se dokonce dostávali do důsledné antikomunistické opozice, jako např. lidé kolem časopisu \"Revue 88\" (vydáváno 1987–1989). Redakční radou tohoto nově nezávislého studentského časopisu prošlo 13 studentů z UJEP a hlavními hybateli činnosti byli především studenti z filozofické a lékařské fakulty, např. Petr Fiala, Martin Pavelka, Roman Ráček a Vladimír Vyskočil. Nátlak ze strany StB, stranických organizací i vedení univerzity vedl k tomu, že v květnu 1989 redakce v podstatě zastavila činnost.\n\nBrněnští vysokoškoláci se po drastickém zásahu bezpečnostních složek proti studentské manifestaci na Národní třídě 17. listopadu 1989 solidarizovali se svými pražskými kolegy a z univerzity, především pak z FF se stal regionální štáb sametové revoluce. Právě zde se scházel v následujících týdnech Koordinační stávkový výbor brněnských VŠ, který později vystupoval dokonce jako zástupce všech VŠ na Moravě. Studenti vedle požadavků celospolečenského významu postavili jako svůj cíl odchod hlavních představitelů normalizační garnitury z vedení univerzity a návrat perzekvovaných osob k výuce (Jana Nechutová, Josef Válka, Lubomír Nový a mnozí další). Mezi hlavní mluvčí iniciativy patřili Roman Švanda a Jiří Voráč, z učitelů Dušan Šlosar a Zdeňka Rusínová. 20. listopadu se na nádvoří FF postupně shromáždila asi tisícovka studentů a učitelů 12 vysokých škol a byla zorganizována stávka. Ta vedla k erozi moci fakultních orgánů SSM a KSČ navzdory tomu, že vyjádřily stávce podporu. Stávka se protáhla až do prvních prosincových dnů, přičemž intenzivní kampaň na veřejnosti měla vést k získání podpory zejména u brněnského dělnictva. Aktivity mimo univerzitní půdu probíhaly již převážně pod záštitou Občanského fóra, v jehož vedení však stáli také reprezentanti FF, zvláště aktivní byl např. sociolog Ivo Možný.\n\nNa FF byla očista od kompromitovaných osob poměrně mírná a na individuální úrovni značně složitá. Často bylo po právu přihlíženo třeba k solidaritě s kolegy či odborným schopnostem, které převyšovaly kontakty dané osoby se strukturami KSČ, např. v případě historika Jaroslava Kudrny. Někteří vyučující byli penzionováni a řešení v pracovněprávních sporech napomohl lustrační zákon. Poslední výměna elit na univerzitě v bouřlivém 20. století se tak nestala politickou revanší. Došlo také k rehabilitaci osob postižených komunismem, které byly následovány vlnou habilitací a profesorských jmenování. Z učitelů byli rehabilitováni např. Robert Konečný, Jaroslav Šabata, Milan Uhde nebo Milan Jelínek, někteří – jako například Oleg Sus – se však již aktu satisfakce nedožili.\n\nV období 90. let byly vytvořeny dobré podmínky pro rozvoj jednotlivých oborů i fakulty jako celku. Zásahy politické typické pro předchozí období z akademického prostředí zmizely, byť vztah vysokých škol a státu či politické reprezentace nebyl vždy bezproblémový. Po roce 2000 došlo na MU obecně k nárůstu podílu zahraničních studentů a pracovníků. Fakulta i univerzita se rovněž zapojují do mezinárodních sítí výzkumu a snaží se vycházet vstříc nárokům a požadavkům zahraničních univerzit.\n\nJádro filozofické fakulty tvoří komplex budov nacházejících se na ulici Arne Nováka 1 v centru Brna. Uzavřený areál tvoří budovy A, B, C a D společně s budovou ústřední knihovny (budova F). Rovněž se zde nachází děkanát fakulty a studijní oddělení. Z důvodu své velikosti co do počtu studentů a množství jednotlivých ústavů a kateder využívá filozofická fakulta další budovy různě rozmístěné v blízkém okolí.\n\nBudova A je nejstarší budovou fakultního areálu. Byla postavena v letech 1871–1872 pro potřeby chlapeckého sirotčince. Nově vzniklé Masarykově univerzitě byla přidělena v roce 1919 jako sídlo pro filozofickou fakultu, přičemž se o něj fakulta musela zároveň dělit s ředitelstvím státních drah. Po nutných stavebních úpravách zde započala výuka v roce 1921. Poslední kompletní rekonstrukce budovy byla provedena v letech 2011–2015 jako součást projektu CARLA.\n\nBudova byla postavena v letech 1922–1924, podle konečné úpravy projektu provedené architektem Milošem Lamlem. Stavba měla podobu fasády v klasizujícím stylu architektonické moderny „české školy“ Otto Wagnera s „art-deco“ výzdobou v interiérech. Už verze projektu z roku 1921 počítala s přístavbou křídla do tehdejší ulice Javorové (dnes Arna Nováka), která však byla nakonec realizována v jiných podmínkách až v závěru 50. let. Budova byla určena pro Rektorát MU (který byl tehdy nouzově umístěn v areálu teoretických ústavů Lékařské fakulty na Úvoze) a pro Filozofickou fakultu. Aula budovy byla slavnostním shromaždištěm akademické obce MU ve dvacátých a na počátku 30. let. Od roku 1933, kdy byl rektorát přemístěn do novostavby Právnické fakulty na Veveří, je budova ve výhradním držení Filozofické fakulty. V letech 2016–2019 prošla velkou modernizací a rekonstrukcí interiérů. \n\nPůvodní budova byla postavena v letech 1959-1961, ačkoli se s její dostavbou počítalo již ve dvacátých letech. Novostavba byla určena jednak pro Filozofickou fakultu, jednak pro umístění Rektorátu. Součástí projektu byly i centrální garáže univerzity a kryt CO pro 150 osob. Projekt počítal i s umístěním Janáčkova archivu, avšak k naplnění tohoto záměru však nedošlo. Od roku 1990, kdy rektorát získal nové sídlo, užívá budovu výhradně FF MU. Od prosince roku 2016 do září 2018 prošla budova kompletní rekonstrukcí a modernizací exteriérů i interiérů. Díky šetrnému chování stavebních dělníků se podařilo zachovat např. malbu odkazující na genocidu Arménců, vedle dřívější učebny D22 (posluchárna Romana Jakobsona). \n\nBudova ústřední knihovny je nejmladší a nejnápadnější stavbou umístěnou v areálu Filozofické fakulty. Realizace stavby probíhala postupně od roku 1994 do roku 2001. Jednalo se o nejednoduchý administrativní a organizační proces, přičemž šlo o největší investiční akci fakulty po roce 1990. Architektonická soutěž byla vypsána roku 1997 a zvítězil návrh akademického architekta Ladislava Kuby a Tomáše Pilaře. Postavena byla v letech 2000–2001. Plně zpřístupněna veřejnosti byla budova roku 2002. Budova získala zároveň ocenění Grand Prix Obce architektů, Cenu unie výtvarných umělců a Cenu Ministerstva průmyslu a obchodu ČR. Kapacita knihovny je přes 225 000 svazků, z toho ve volném výběru se nachází okolo 135 000 publikací. Celkem pojmou studovny ve čtyřech podlažích 400 čtenářů. Knihovna také provozuje digitální knihovnu Arna Nováka, ve které zpřístupňuje Novákovo rozsáhlé dílo vytvořené za jeho více než čtyřicetileté praxe. Celkem se jedná o přibližně 13 000 zdigitalizovaných stran.\n\nBudova byla postavena v letech 1887-1888 pro pro první českou průmyslovou školu na Moravě a ve Slezsku. Vyučovaly se na ní obory stavitelství a strojírenství. Od roku 1901 se stala dokonce ústředním sídlem tehdejší České vysoké školy technické v Brně (dnes VUT). Dnes slouží několika seminářům a katedrám FF MU a je vnitřním dvorem propojena s budovou J, v níž mj. sídlí studentská kavárnička Krmítko. \nDnes spojené dvě budovy na adrese Veveří 26 a 28 sousedící s Moravským gymnáziem Brno. Původně v budově č.p. 48 byla do roku 1953 \"II. střední smíšená škola\" vzniklá z \"Měšťanské chlapecké školy\", která se zde přemístila z ulice Jánské. V budově se nachází knihovny semináře dějin umění.\n\nMezi samosprávné akademické orgány fakulty patří akademický senát, děkan, vědecká rada a disciplinární komise. K nim náleží kolegium děkana, komise děkana a tajemník fakulty.\nDěkan je nejvyšším představitelem fakulty a je pověřen jednáním a rozhodováním jménem Masarykovy univerzity v záležitostech týkajících se fakulty. Za svou činnost odpovídá fakultnímu akademickému senátu a rektorovi univerzity. Volební období děkana je tříleté a tatáž osoba může být zvolena do funkce děkana pouze dvě bezprostředně po sobě jdoucí funkční období. Děkana jmenuje na návrh akademického senátu rektor. Ten může rovněž děkana odvolat, a to na návrh akademického senátu v případě, že děkan vážným způsobem poškozuje zájmy Filozofické fakulty nebo Masarykovy univerzity, případně závažně neplní své povinnosti. V tomto případě je k odvolání děkana nutné dvoutřetinové usnesení fakultního akademického senátu. Společně s proděkany náleží děkan k akademickým funkcionářům, mezi něž patří po dobu promoce také promotor. Děkan má rovněž pravomoc udělit zlatou, stříbrnou nebo bronzovou medaili pracovníkům a studentům, kteří se zasloužili rozvoj fakulty nebo vědy a vzdělanosti.\n\nV současnosti (období 2014–2017 a 2017–2020) vykonává funkci děkana profesor pedagogiky Milan Pol.\nVe svém programovém prohlášení se zavázal posilovat vnitřní komunikaci i komunikaci filozofické fakulty s ostatními fakultami, úspěšnější dosahování na grantovou podporu a posílení internacionalizace fakulty.\n\nProděkani jednají jménem Masarykovy univerzity v konkrétních jim svěřených záležitostech. Jsou jmenování a odvoláváni děkanem, a to po předchozím vyjádření akademického senátu. Akademický senát také stanoví počet proděkanů a jejich funkční povinnosti. Jeden z proděkanů je jmenován jako zástupce děkana. Společně s děkanem, tajemníkem fakulty a jedním studentem delegovaným akademickým senátem fakulty tvoří proděkani kolegium děkana, tj. poradní orgán děkana.\n\nFilozofická fakulta má od roku 2014 těchto šest proděkanů:\n\nFunkční období proděkanů začíná a končí společně s funkčním obdobím děkana.\n\nAkademický senát filozofické fakulty sdružuje 19 členů zvolených z řad členů akademické obce, sedm míst je obsazeno studenty fakulty. Funkce v akademickém senátu je čestná a stejně jako funkční období děkana trvá tři roky. Ze členství v akademického senátu jsou vyloučeni rektor, prorektor, děkan a proděkan. Předseda akademického senátu je volen senátem z akademických pracovníků, zastupují jej dva místopředsedové, z nichž jeden je volen z řad akademických pracovníků, druhý pak z řad studentů.\n\nAkademický senát fakulty volí a navrhuje do funkce děkana. Společně s akademickým senátem celé univerzity rovněž schvaluje fakultní statut. Předseda akademického senátu může vážných případech svolávat k projednání akademickou obec.\n\nNa fakultě působí následující katedry a ústavy a jim podřízená výzkumná pracoviště:\n\nAkademickou obec fakulty tvoří její akademičtí pracovníci a studenti. Členy akademické obce jsou rovněž po dobu svého působení na fakultě i hostující profesoři Masarykovy univerzity. Akademickou obec může svolat k projednání závažných záležitostí děkan nebo předseda akademického senátu filozofické fakulty. Všichni členové akademické obce požívají akademických svobod a práv podle příslušného zákona a statutu Masarykovy univerzity. Akademická obec fakulty je subjektem a garantem akademických práv a svobod svých členů. Ti jsou zároveň povinni tyto svobody hájit.\n\nFakultní insignie tvoří od roku 1936 děkanský řetěz a od roku 1938 žezlo. Autorem medaile řetězu byl pražský akademický sochař Otakar Španiel ve spolupráci s malířem a grafikem Jaroslavem Bendou. Na jejím aversu je vyobrazen František Palacký jako významný reprezentant historické vědy, která byla jedním ze stěžejních oborů při vzniku fakulty. Na reversu se nachází Palackého heslo \"„Svoji k svému a vždy dle pravdy“\" lemované nahoře a lipovou a dole vavřínovou ratolestí. Fakultní žezlo bylo zhotoveno podle návrhů Václava Rady a Ladislava Bartoníčka a zdobí jej na konci ametysty zdobeného dříku posazený páskový globus a na něm umístěná sova sedící na otevřené knize jako symbol moudrosti.\n\nK fakultním insigniím náleží též talár používaný při akademických obřadech jako jsou imatrikulace, promoce a inaugurace děkana. Taláry smí užívat děkan, proděkani, předseda akademického senátu fakulty, členové vědecké rady fakulty, promotor a pedel. Při promoci též doktorandi, případně jiné osoby pověřené děkanem.\nLogo kopíruje motiv fakultního žezla. Tvoří jej rovněž sova sedící na rozevřené knize a hledící dopředu. V opise se nachází latinský název univerzity společně s názvem filozofické fakulty (\"Universitas Masarykiana Brunensis . Facultas philosophica\") Barva fakulty je \"modrá\" (Pantone 299 C).\n\nMezi významné absolventy patří např. historikové Jaroslav Mezník, Libor Jan či Martin Wihoda, germanista Zdeněk Masařík, filoložka Jana Nechutová nebo spisovatelka Kateřina Tučková. Studium na fakultě absolvovali též politici Jiří Mihola a emeritní rektor, pozdější ministr školství, politik Petr Fiala.\n\nV roce 2014 proběhl na Masarykově univerzitě první ročník soutěže o \"Cenu rektora pro vynikající pedagogy\". Za filozofickou fakultu získala po hlasování studentů toto ocenění docentka Helena Krmíčková z Ústavu pomocných věd historických a archivnictví.\n\nNa půdě filozofické fakulty působí celá řada studentských spolků a organizací. Kromě organizací s celouniverzitní působností, jako jsou např. Masarykova studentská unie či studentští poradci, je přímo s fakultou svázána téměř dvacítka uskupení, jež vyvíjejí svou činnost na půdě celé fakulty nebo souvisejí s činností a studijní náplní jednotlivých kateder a ústavů.\n\nBrněnská studentská sekce České archivní společnosti (BSS ČAS) je studentským spolkem spadajícím pod Českou archivní společnost – profesní organizaci archivářů, vysokoškolských pedagogů a studentů archivnictví a pomocných věd historických. Jejím úkolem je podpora a propagace těchto oborů, aktivizace studentů a šíření nejnovějších poznatků z oboru. Organizuje odborné exkurze, přednášky a konference a snaží se studenty seznamovat s příbuznými obory jako je archeologie, knihovnictví, etnologie. apod. Sídlo studentské sekce se nachází na Ústavu pomocných věd historických a archivnictví. Spolek spolupracuje rovněž s Historickým ústavem.\n\nPoočka České asociace studentů psychologie působí na Psychologickém ústavu. Mezi její aktivity patří podpora mezi studenty psychologie a podpora studentských aktivit zaměřených k veřejnosti. Spolek zároveň rozvíjí spolupráci s dalším profesními organizacemi a usiluje o propagaci psychologie. Asociace je členem Evropské federace psychologických studentských asociací a České rady dětí a mládeže.\n\nDivadelní spolek The Gypsywood Players působí na filozofické fakultě již od roku 1965. Sdružuje studenty anglistiky, kterým pomáhá při vylepšování jejich řečových schopností a prezentace před publikem. Jeho členové mají též možnost zapojit se do širokých aktivit kolem divadla a vyzkoušet si všechny různé pozice, při organizaci anglickojazyčných představení. Během své historie odehrál několik desítek představení a vystřídalo se v něm kolik stovek studentů a vyučujících.\n\nDivadelní spolek Teatro Bufo sdružuje studenty španělštiny a zájemce o španělský jazyk.\n\nDivadelní spolek Kočovná filosofická divadelní společnost vznikl v roce 1999, působí při Katedře filosofie a vlastními dramatizacemi popularizuje klasická díla a osobnosti filosofie. Obměňující se soubor nacvičí (novou, či již dříve uvedenou) hru každý semestr. Scénáře ke hrám jsou původní, od autorů spjatých s Katedrou filosofie. Soubor mimo Filozofickou fakultu MU pravidelně vystupuje i na Evropském festivalu filosofie ve Velkém Meziříčí a v Lanškrouně.\n\nStudentský klub, jehož cílem je jednak zlepšení kolegiálního života na Historickém ústavu Filozofické fakulty a který se také snaží pomocí mimoškolních aktivit i úzké spolupráce s vyučujícími zkvalitnit, zpřístupnit a učinit studium historie mnohem atraktivnějším. Snaží se vytvořit prostor pro diskuzi a větší interaktivitu, nejen mezi studenty, ale i mezi studenty a vyučujícími, snaží se odbourávat komunikační bariéry a sdílet nové poznatky v historickém bádání. K tomu pořádá pestrou škálu aktivit, např. komentovaná promítání, konference, zábavnou soutěž O poklad T. G. M. atd.\n\n\n\n"}
{"id": "207213", "url": "https://cs.wikipedia.org/wiki?curid=207213", "title": "ISO 639-2", "text": "ISO 639-2\n\nISO 639-2 je druhou částí mezinárodního standardu ISO 639. Sestává ze 464 třípísmenných kódů světových jazyků. Některé jazyky mají dva různé kódy (B a T), přičemž první z nich vychází z názvu jazyka v angličtině a druhý z názvu jazyka v něm samém (např. pro němčinu kód ger je z anglického \"German,\" zatímco kód deu je z německého \"deutsch\"). Co do seznamu zahrnutých jazyků je standard ISO 639-2 nadmnožinou standardu ISO 639-1. Navíc obsahuje i skupinové kódy pro skupiny jazyků, které nemají svůj vlastní kód. Příklady:\n\n\nStandardem se stal v roce 1998, ale práce na něm začaly už v roce 1989.\n\n\n"}
{"id": "207214", "url": "https://cs.wikipedia.org/wiki?curid=207214", "title": "REACH", "text": "REACH\n\nREACH je zkratka pro chemickou politiku Evropské unie, která vychází z jeho obsahu - registrace, evaluace (hodnocení), autorizace (povolování) a omezování chemických látek.\n\nREACH vstoupil v platnost 1. června 2007 na základě nařízení Evropského parlamentu a Rady (ES) č. 1907/2006 z 18. prosince 2006 a týká se látek vyráběných v EU nebo do ní dovážených v množství větším než 1 tuna ročně, které musí být během 11 let postupně registrovány. Nahradil několik desítek starých právních předpisů a proto se o něm někdy mluví jako o jednom z nejsložitějších nařízení Evropské unie.\n\nOdstavec 1 úvodu nařízení uvádí: „\"Toto nařízení by mělo zajistit vysokou úroveň ochrany lidského zdraví a životního prostředí a volný pohyb látek samotných a obsažených v přípravcích a v předmětech a současně zvýšení konkurenceschopnosti a inovace ... rovněž by mělo podpořit rozvoj alternativních metod hodnocení rizik látek.“\"\n\nV současnosti platí oprava textu nařízení z 29. května 2007.\n\nZa registraci látek budou zodpovědní jejich výrobci a dovozci. Evaluaci bude provádět Evropská agentura pro chemické látky. V roce 2009 by měla zveřejnit předběžný seznam nejnebezpečnějších chemických látek, jež budou muset podstoupit autorizaci.\n\nAgentura sice provede konečné posouzení látky, ale autorizaci vydá Evropská komise.\n\nKomise členských státu Evropská agentura pro chemické látky se dohodla na svém zasedání 7. a 8. října v Helsinkách na tom, že 14 chemických látek vzbuzující značné znepokojení se stane předmětem autorizace. Následně 28. října 2008 Evropská agentura pro chemické látky (ECHA) zveřejnila oficiální seznam 15 kandidátních nebezpečných chemikálií pro autorizaci v rámci směrnice REACH.. V lednu 2009 Evropská agentura pro chemické látky vybrala 7 prioritních nebezpečných chemikálií na prioritní seznam látek pro autorizaci. Mezi těmito látkami jsou hexabromocyklododekan (HBCD), chlorované parafíny s krátkým řetězcem (SCCPs), tři ftaláty (DEHP, DBP, BBP), xylenové pižmo a diaminodifenyletan (DMA).\n\nV lednu 2010 bylo na seznam látek vzbuzujících mimořádné obavy zařazeno dalších 14 chemických látek.\n\nNařízení REACH stanoví povinnost poskytovat spotřebitelům informace o výskytu nebezpečnějších látek zařazených na kandidátní listinu („látek vzbuzujících mimořádné obavy“). Jde o látky karcinogenní, mutagenní, reprotoxické, perzistentní, bioakumulativní a toxické. Spotřebitelé tedy mohou od prosince 2008 požadovat informace o obsahu látek vzbuzujících mimořádné obavy a při nákupu se pak vyhnout zboží s některou nebezpečných látek.\n\nBěhem roku 2009 naplňování tohoto práva v praxi otestovalo sdružení Děti Země. Zaslalo desítkám významných prodejců dotazy na obsah látek vzbuzujících mimořádné obavy v prodávaném zboží. Obchodní řetězce Hornbach, Asko nábytek, Koberce Trend, Svět koberců, Kik textil a Non-Food, Rossmann a Schlecker vůbec neodpověděly, další firmy poslaly formální odpověď neodpovídající na otázku o obsahu látek vzbuzujících mimořádné obavy (např. Tesco, Electro World, Billa, Lidl, Norma). Firmy Globus, OBI, Baumax odepsaly, že neprodávají zboží obsahují nebezpečné chemikálie ze seznamu, ale provedené laboratorní analýzy odhalily reprotoxické ftaláty či vysoce perzistentní a bioakumulativní bromovaný zpomalovač hoření (hexabromocyklododekan).\n\nZkratka REACH pochází z anglického \"the Registration, Evaluation, Authorisation and Restriction of Chemicals\" a do češtiny se překládá jako \"registrace, hodnocení, povolování a omezování chemických látek\". Vyslovuje se [ríč].\n\nREACH je rozfázován do období jedenácti let.\n\n\nEvropská agentura pro chemické látky (ECHA) zahájila svou činnost v červnu 2007 a své plně funguje od června 2008. Její sídlo je ve finských Helsinkách.\n\nZabezpečený počítačový systém, ve kterém jsou evidována veškerá data, se nazývá REACH-IT. Centrální servery se nacházejí v Helsinkách.\n\nK předregistraci chemických látek, k registraci chemických látek a k dalším účelům byl vyvinut software IUCLID 5 (vyslovuje se [juklid]).\n\nREACH, jakožto nařízení vydané legitimními orgány Evropské unie, platí pro Českou republiku automaticky. Příslušným orgánem pro implementaci REACH v České republice bylo stanoveno Ministerstvo životního prostředí. Pravomoci vymáhat uplatňování REACH v České republice má Česká inspekce životního prostředí.\n\nDne 18. července 2008 schválil Senát PČR novelu zákona o chemických látkách, která směrnice implementuje do české legislativy. Prezident Václav Klaus 11. srpna novelu vetoval, ale\n23. září Poslanecká sněmovna PČR jeho veto přehlasovala\n\n\n"}
{"id": "207215", "url": "https://cs.wikipedia.org/wiki?curid=207215", "title": "Svatý Kasián", "text": "Svatý Kasián\n\nSvatý Kasián (3. století v Římě – kolem roku 305 v Imole v Itálii) je patronem diecéze Brixen, učitelů a vychovatelů, stenografů (od roku 1952), v tísni.\n\nKasiánův životopis je legendární. Byl prý učitelem, kterého pohanští žáci ubodali špičatými pisátky. Říká se také, že byl prvním biskupem diecéze Säben (Brixen). Někdy se mu připisují také diecéze Todi a Benevent. Je také pravděpodobné, že svatý Kasián podstoupil při pronásledování křesťanů za císaře Diokleciána mučednickou smrt v Imole. Svůj odpočinek nalezl v Imole, kde byla nad jeho hrobem v 11. století postavena první katedrála města, která dodnes nese jméno svatého Kasiána. V roce 1704 byl ostatek Kasiánovy paže přenesen do dómu v Brixenu.\n"}
{"id": "207216", "url": "https://cs.wikipedia.org/wiki?curid=207216", "title": "Jom Jerušalajim", "text": "Jom Jerušalajim\n\nJom Jerušalajim (hebrejsky: , doslova Den Jeruzaléma) je izraelským národním svátkem, který je spojen s připomínkou sjednocení Jeruzaléma v průběhu šestidenní války v roce 1967. Svátek připadá na 28. ijar a provází jej sváteční ceremoniály v Jeruzalémě.\n\nPodle plánu OSN na rozdělení Palestiny z roku 1947 měla kromě izraelského a palestinského státu existovat také mezinárodní zóna, která by zahrnovala Jeruzalém a okolí. Během První arabsko-izraelské války, která se odehrála o rok později, však východní Jeruzalém (včetně Starého Města) zabralo Jordánsko, zatímco západní Jeruzalém získal Izrael. Jeruzalém tak zůstal na dalších 19 let rozdělen a po tuto dobu byly ve východní části města ničeny židovské památky.\n\nZlom nastal až během šestidenní války, kdy bylo Staré Město dobyto izraelským vojskem, Jeruzalém byl sjednocen, a Židům tak byl opět umožněn přístup ke Zdi nářků.\n\n<time datetime=\"1968-01-09\">8. tevetu 5728</time> rozhodla rada vrchního rabinátu o <q>ustanovení 28. ijaru jako dne díkuvzdání Svatému, budiž požehnán, za zázraky, které učinil v tento den a za osvobození Jeruzaléma</q>. O čtyři měsíce později, <time datetime=\"1968-05-12\">12. května 1968 (=14. ijaru)</time> vyhlásila i vláda, resp. Kneset, 28. ijar jako svátek Jeruzaléma.\n\nV roce 1998 byl přijat \"zákon o Dni Jeruzaléma\", který tento den vyhlašuje jako svátek a přiznává mu status \"volitelného dne\" (\"jom bechira\"), kdy má zaměstnanec nárok na poskytnutí volna v rámci své dovolené.\n\n28. ijar byl vyhlášen jako den díkuvzdání, nevztahují se na něj tedy omezení a zákazy platné pro zbytek období omeru. Liturgie v předvečer i během svátku samotného obsahuje děkovné žalmy, které oslavují Jeruzalém (Ž 24, Ž 122, a Ž 137,5-9), a také modlitby za padlé izraelské vojáky, které jsou doprovázeny sborovými zpěvy a zapálením osmnácti světel (\"Nerot Zikaron\") za 181 padlých vojáků v bitvě o Jeruzalém.\n\nBěhem Jom Jerušalajim se také pořádají průvody skrze Jeruzalém, koncerty a další kulturní akce. Státní ceremoniál se koná na Giv'at ha-tachmošet, kde se odehrála bitva předcházející osvobození Jeruzaléma.\n\n"}
{"id": "207219", "url": "https://cs.wikipedia.org/wiki?curid=207219", "title": "Městská hromadná doprava v Bosně a Hercegovině", "text": "Městská hromadná doprava v Bosně a Hercegovině\n\nMěstská hromadná doprava v Bosně a Hercegovině je zajišťována zásadně autobusy; každé větší město má vlastní autobusovou síť. Výjimkou je hlavní město Sarajevo, kde se nachází síť tramvajová i trolejbusová. \n\nJiž na konci 19. století byla v Sarajevu zprovozněna tramvaj; později přibyly i trolejbusy. V 20. století se nakonec v mnohých městech rozvíjela i doprava autobusová, hlavně v časech Jugoslávie nastaly rozvoji zlaté časy. V 80. letech 20. století se uvažovalo o vybudování podzemní dráhy v republikové metropoli Sarajevu, což však nakonec zhatila válka. \n\nA právě ta způsobila na dopravní infranstruktuře velké škody. Nebyly totiž poničené jen významné komunikace, ale též i vozový park. S jeho obnovou, a to ve všech poškozených městech, pomohly buď zahraniční země (například nákup autobusů do Banja Luky z japonských fondů) a nebo byla nakoupena již vyřazená vozidla ze západoevropských zemí. Mnohé další zastaralé dopravní prostředky prošly rekonstrukcí (například některé sarajevské tramvaje byly opraveny v Česku).\n"}
{"id": "207220", "url": "https://cs.wikipedia.org/wiki?curid=207220", "title": "Hledání min", "text": "Hledání min\n\nHledání min je počítačová hra, obsažená v operačním systému MS Windows, dále v některých distribucích Linuxu, ale i jinde, například ve vývojovém prostředí MS Visual FoxPro.\"(Poznámka: Tento článek je zaměřen na verzi obsaženou v MS Windows.)\"\n\nCílem hry je označit všechna políčka, kde jsou miny, nebo, řečeno ještě přesněji, odkrýt všechna políčka, kde miny nejsou (po odkrytí všech se políčka s minami označí sama). Klepnutím na políčko se hráč dozví, zda políčko obsahuje minu. Když neobsahuje, objeví se číslo. Číslo ukazuje, kolik min se nachází kolem políčka. To pomáhá hráči zjistit, kde se miny nachází. Hra končí vítězstvím, když je odkryto každé políčko neobsahující minu, nebo prohrou v případě odkrytí tlačítka s minou.\n\nVe hře jsou tři původní obtížnosti + jedna vlastní.\n\nU starších verzí (před Windows XP) fungovalo zastavení času tím způsobem, že při držení stisknutých obou tlačítek myši současně hráč stiskl klávesu Esc. Tím se zastavilo odpočítávání času a hráč už mohl hledat miny neomezeně dlouho, počítal se mu zastavený čas. Ve Windows XP je k zastavení času nutno klepnout na ikonu hry a po vysunutí rozevírací nabídky stisknout klávesovou zkratku Win+D. Po klepnutí na minimalizované okno Hledání min čas opět stojí.\n\nTabulku nejlepších časů lze také editovat přímo. U starších verzí byla tato tabulka uložena v souboru winmine.ini, ve Windows XP je třeba změnu provést v systémových registrech. Je to však doporučováno pouze pro zkušené uživatele. Používá se program regedit (Start→Spustit→„regedit“) a adresa je HKEY_CURRENT_USER\\Software\\Microsoft\\winmine.\n\nPravděpodobně u všech verzí Hledání min ve Windows funguje následující pomůcka: po zadání řady kláves „X, Y, Z, Z, Y, Enter, Shift“ se pomocí levého horního bodu na obrazovce dá zjistit, co se skrývá na poli pod kurzorem – pokud je bod černý, je na poli mina; pokud je bílý, pole je bezpečné.\n\nV roce 2000 publikoval Richard Kaye důkaz, že zjištění, zda k zobrazené pozici ve hře existuje nějaké možné rozmístění min, je NP-úplný problém.\n"}
{"id": "207221", "url": "https://cs.wikipedia.org/wiki?curid=207221", "title": "Jaroslav Ježek (designér)", "text": "Jaroslav Ježek (designér)\n\nJaroslav Ježek (26. ledna 1923 Podlesí – 23. července 2002 Karlovy Vary) byl přední český průmyslový designér.\n\nJaroslav Ježek se narodil roku 1923 v Podlesí u Příbrami. V letech 1945–1949 studoval výtvarnou výchovu na Pedagogické fakultě Karlovy univerzity u profesorů Cyrila Boudy a Karla Lidického. V období 1949–1955 působil v porcelánce Thun v Klášterci nad Ohří, kde byl jeho učitelem kadaňský výtvarník Karel Havlíček (1907–1988).\n\nOd 50. let se postupně prosazoval jako přední český tvůrce figurálního a užitného porcelánu. Nejvýznamnější byly jeho práce pro podnik Karlovarský porcelán n. p. a jeho Vývojový závod v Lesově.\n\nJe jedním ze zakladatelů tzv. bruselského stylu přelomu padesátých a šedesátých let. Za svůj život vytvořil 39 kompletních porcelánových souprav a více než stovku návrhů drobné plastiky. Čtyři samostatné výstavy mu uspořádala Galerie umění v Karlových Varech v letech 1968, 1979, 1983 a 1998.\n\nNejznámější porcelánové plastiky:\n\nNejznámější porcelánové servisy:\n\n\n\n"}
{"id": "207222", "url": "https://cs.wikipedia.org/wiki?curid=207222", "title": "1938 v letectví", "text": "1938 v letectví\n\nTento článek obsahuje seznam událostí souvisejících s letectvím, které proběhly roku 1938.\n\n\n\n\n\n\n\n\n\n\n\n\n\n\n\n"}
{"id": "207224", "url": "https://cs.wikipedia.org/wiki?curid=207224", "title": "Městská hromadná doprava ve Slovinsku", "text": "Městská hromadná doprava ve Slovinsku\n\nMěstská hromadná doprava ve Slovinsku je zajišťována dnes výhradně autobusy. V zemi se nenachází ani jedna tramvajová či trolejbusová síť.\n\nPůvodně existoval v hlavním městě také i tramvajový a trolejbusový provoz. První z nich fungoval od roku 1901, tramvajová síť se postupem času rozrostla až na 21 km. Po 2. světové válce byly pokusy o obnovu systému, nicméně vzhledem k obecnému nezájmu začal tramvajový provoz upadat, až byl v roce 1958 jeho provoz úplně ukončen. Systém trolejbusů fungující mezi rokem 1951 a 4. zářím 1971 měl tramvaje nahradit, nicméně kvůli technickým problémům byl i jeho provoz ukončen. Autobusy se začaly pro městskou dopravu významněji používat v roce 1950.\n\nV současnosti existují úvahy o obnově tramvajového provozu v Lublani. V první fázi by měly vzniknout dvě tratě, severojižní Črnuče – Dolgi Most, která kopíruje současnou trasu linky 6, a západovýchodní Stanežiče – Zalog.\n\nTrolejbusový provoz existoval také v Piranu (zdejší trolejbusy ale zajížděly i do Portorože). Místní provoz fungoval již od 24. října 1909. Provoz byl ukončen v roce 1911, kdy město získalo koncesi na výstavbu tramvajové tratě. Ta byla v provozu až do 31. srpna 1953.\n"}
{"id": "207225", "url": "https://cs.wikipedia.org/wiki?curid=207225", "title": "Isabela Habsburská", "text": "Isabela Habsburská\n\nIsabela Habsburská nebo také Alžběta (18. července 1501 Brusel – 19. ledna 1526 Gent) byla rakouská arcivévodkyně, sňatkem se stala královnou švédskou, norskou a dánskou (\"Kalmarská unie\").\n\nIsabela byla dcerou burgudského vévody Filipa Sličného (1478–1506) a jeho manželky, královny Kastilie a Leónu, Jany I. (1479–1555). Její rodiče měli bouřlivé manželství, ač se z počátku zdálo, že bude šťastné. Filip si nenechal ujít žádné potěšení a jeho žárlivá manželka mu byla neustále v patách, proto se Filip, za podpory svého tchána, aragonského krále Ferdinanda II., snažil prohlásit Janu za šílenou. Po Filipově smrti byla královna „šílená“ žalem uzavřena v klášteře, kde strávila zbytek života, a vládu nad Kastilií a Leonem převzal její otec.\n\nIsabela měla pět sourozenců: Eleonoru (1498–1558), Karla (1500–1558), Ferdinanda (1503–1564), Marii (1505–1558) a Kateřinu (1507–1578).\n\nDětství prožila na dvoře své tety Markéty, která byla nizozemskou místodržitelkou, spolu s bratrem Karlem a sestrami Eleonorou a Marií. Její druhý bratr Ferdinand a nejmladší sestra Kateřina zůstali ve Španělsku, Ferdinand na dědečkově dvoře, kde se mu dostalo výchovy pro budoucího španělského krále, a Kateřina s matkou v klášteře. Isabelina teta Markéta byla velmi vzdělaná žena a všem dětem poskytla laskavou péči i skvělé vzdělání, jejím učitelem byl \"Adriaan Florenszoon Boeyens\" (pozdější papež Hadrián VI.) Nemohla je však uchránit politických sňatků, které osnoval její otec, císař Maxmilián I., pro svá vnoučata.\n\nHlavní motivací pro uzavření sňatku bylo politické hledisko a rozšiřování vlivu. Proto císař Maxmilián na nic nečekal a začal vyjednávat s mladým dánským a norským králem Kristiánem II., nehledě na to, že se o něm šířily znepokojující zvěsti. Kristián byl považován za největšího zpustlíka své doby. Volba padla na Maxmiliánovu druhou vnučku.\n\n11. července 1514 se tedy Isabela \"per procurationem\" provdala za dánského a norského krále Kristiána II., jehož při obřadu zastupoval její dědeček císař Maxmilián. O rok později, 12. srpna 1515, se v Kodani sňatek mezi Isabelou a Kristiánem zopakoval za jejich osobní účasti. Vztahy mezi králem a nevěstinou rodinou však zůstaly chladné.\n\nIsabela byla korunována na dánskou královnu a přijala jméno \"Alžběta\". Kristián svou ženu nemiloval a otevřeně udržoval poměr s Holanďankou Dyveke Sigbritsdatter, jejíž rodina, které král udělil vysoké státní posty, udělala královně ze života peklo. Vztahy mezi manžely se zlepšily po Dyvekině smrti roku 1517.\n\nRoku 1520 se spolu s manželem stali také královnou a králem švédským.\n\nRoku 1523 byl král Kristián II. svržen a na trůn nastoupil jeho strýc Frederik I. Bývalá královna Alžběta odmítla velkorysou nabídku nového krále, aby i s dětmi v Dánském království zůstala, a s manželem opustila zemi. Rodina odešla do Flander a nakonec se usadila v Lier v dnešní Belgii.\n\nTeprve 24letá Isabela ukončila svou životní pouť 19. ledna 1526 v Gentu. Pohřbena v klášteře sv. Petra u Gentu a v roce 1883 byly její ostatky převezeny do Odense a uloženy v Katedrále sv. Knuda.\n\nPo smrti Isabelly předal Kristián své a Isabelliny děti v roce 1526 do péče jejich pratety Markéty Habsburské, nizozemské místodržitelky. Roku 1531 odcestoval zpět do Skandinávie, neboť se chtěl pokusit o znovuzískání dánského trůnu. Jeho snaha nebyla úspěšná, Kristián byl jat a po dlouholetém věznění zemřel; do Flander se již nevrátil. Po smrti Markéty Habsburské v roce 1530 se o další výchovu dětí starala nová místodržitelka habsburského Nizozemí, Isabellina mladší sestra Marie Habsburská.\n\n\n\n"}
{"id": "207230", "url": "https://cs.wikipedia.org/wiki?curid=207230", "title": "František Slunečko", "text": "František Slunečko\n\nFrantišek Slunečko (2. října 1886 Mladá Vožice – 10. prosince 1963 Praha) byl český generál, legionář 1. sv. války, člen Obrany národa, vedoucí ilegální voj. skupiny ALEX a vojenský velitel Čech při Pražském povstání 1945.\n\nFrantišek Slunečko absolvoval reálné gymnázium v Českých Budějovicích v roce 1905, strojní inženýrství na České vysoké škole technické (1909). Základní vojenskou službu vykonal od 1. října 1910 v Sankt Pöltenu (Svatý Hypolit) v Rakousku a absolvoval jednoroční vojenskou školu v Linci, do civilu odešel v hodnosti šikovatele. V roce 1912 absolvoval voj. cvičení jako velitel čety a pak pracoval v Čechách u státní pošty.\n\nPo mobilizaci (částečné 26. července a všeobecné 31. července 1914) byl 3. srpna 1914 povolán do rakousko-uherské armády s níž v říjnu odjel na ruskou frontu. 21. prosince 1914 padl do ruského zajetí. V táboře v Pokrově (Vladimírská gubernie) se angažoval v zajatecké samosprávě a v červenci 1916 dobrovolně vstoupil do srbské armády v níž se stal velitelem čety srbské dobrovolnické divize. V prosinci 1916 byl zařazen k důstojnické skupině generála J. Červinky a 12. června 1917 se stal velitelem roty 8.čs. střeleckého pluku. Po kratší škole zákopové války v Jassách a kurzu při štábech útvarů na rumunské frontě byl Slunečko 29. srpna 1918 jmenován kapitánem a velitelem praporu.\n\nDo vlasti, již ČSR se vrátil v létě 1920 v hodnosti majora a v čs.armádě se stal zástupcem velitele 8. pěšího pluku (od 17. listopadu 1922 jeho velitelem). Po absolvování kurzů pro vyšší velitele (v letech 1924–1928) byl začátkem roku 1929 ustanoven velitelem 16. pěší brigády v Místku a v létě povýšen do první generálské hodnosti. V roce 1930 se stal zástupcem velitele Zemského vojenského velitelství v Košicích. Později byl jmenován postupně velitelem brigády ve Znojmě, zástupcem velitele divize v Brně a velitelem II.skupiny (současně přemístěn k 3. sboru). Poslední funkci zastával i během mobilizace v září 1938.\n\nPo březnové okupaci (1939) několik generálů a vyšších důstojníků čs.armády založilo ilegální vojenskou odbojovou organizaci Obrana národa (ON) s cílem seskupit vojenské a národní sily k povstání proti německé okupaci. On sám se v ní stal oblastním vojenským velitelem Morava-západ se sídlem v Brně. Před zatčením okupanty se mu podařilo ukrývat a od konce roku 1939 žil léta v přísné ilegalitě. Během této doby stál v čele zpravodajské skupiny „ALEX“ (krycí jméno gen. Slunečka), která vytvořila i využívala síť informátorů v protektorátních ministerstvech, v ústřednách a v ČTK, a zakládala další odbojové skupiny na venkově a některé slučovala s odbojáři v Praze. Působila i v okresech Mladá Boleslav, Mnichovo Hradiště, Turnov, Semily a Jičín.\n\nVelení Obrany národa bylo gestapem téměř rozbito postupným zatýkáním a popravou mnoha členů, v letech 1939 až 1941 a v roce 1942 po atentátu na protektora R. Heydricha. Ze zbytku velení ON bylo utvořeno v Čechách a na Moravě vojenské hnutí generála Zdeňka Nováka a po dalších zatýkání se generál Slunečko stal vedoucím odbojové skupiny a přesunul se do Prahy. Aby se předešlo rušivým zásahům různých politických skupin do vojenského velení a organizace jednotek, bylo dohodnuto, aby vojenské velení bylo dáno do rukou generála Františka Slunečka. Ten jmenoval generála Kutlvašra velitelem hlavního města a dostal k dispozici všechny podchycené jednotky ve \"Velké Praze\". Po zahájení Pražského povstání se velitelství Alex podřídilo vedení České národní rady (ČNR).\n\nRáno 5. května 1945 začalo v Praze masové odstraňování německých nápisů a vyvěšování čs. státních vlajek. Od 9 hodin se v domě firmy Kunerlů na Staroměstském náměstí čp. 550/18, kde sídlilo v té době velitelství Alex jednalo a za hodinu generál Slunečko aktivoval pražské vojenské velitelství „Bartoš“ a všem mimopražským jednotkám vydal rozkaz vojensky vystoupit proti okupantům. V 11. hodin nařídil pohotovost české policie a následně obsazení rozhlasu, telefonní ústředny, nádraží, hlavní pošty a dalších strategických bodů ve městě. Pražské povstání plně vypuklo při obsazování rozhlasu kolem poledne.\n\nGen. Slunečko byl také v čele delegace ČNR, která odjela do Českého Brodu (8. května večer), kde byli občané zneklidněni odpoledním německým masakrem revoluční jednotky u Kleček. V budově gymnázia – na štábu německé armádní skupiny generála Reimanna (disponující asi 80 tisíci vojáků) byla podepsána dílčí německá kapitulační listina. Dokument zavazoval německé jednotky odevzdat těžké zbraně a při ústupu na západ použít komunikace mimo Prahu.\n\nPo svém osvobození z věznice na Pankráci se generál Zdeněk Novák ujal 10. května velení nad všemi jednotkami velitelství Alex a generál Fr. Slunečko se stal jeho zástupcem.\n\nPo skončení všech akcí byla činnost velení Alex ukončena a brigádní generál František Slunečko byl 25. května 1945 ustanoven prozatímním a 28. října 1945 velitelem 1. arm. sboru v Praze a povýšen do hodnosti divizního generála. Po dosažení věkové hranice odešel k 1. červnu 1946 do výslužby. Jako mnoho bývalých důstojníků a odbojářů i on později čelil různým provokacím, obviněním a vyšetřováním. Ačkoliv nebyl za nic odsouzen, po propuštění z vyšetřovací vazby Státního soudu byl v roce 1950 degradován na vojína v záloze a roku 1951 byl nuceně vystěhován z Prahy do Branžeže (okr. Mnichovo Hradiště), a až v době určitého „uvolnění“ komunistického režimu v 60. letech se mohl vrátit.\n\nPo listopadu 1989 byl posmrtně rehabilitován a byla mu vrácena hodnost divizního generála.\n\nZa své zásluhy byl prezidentem republiky Václavem Havlem v roce 1998 vyznamenán \"in memoriam\" Řádem Bílého lva – vojenské skupiny, III.tř.\n\n\n"}
{"id": "207236", "url": "https://cs.wikipedia.org/wiki?curid=207236", "title": "Zcizovací efekt", "text": "Zcizovací efekt\n\nZcizovací efekt je prostředek divadelního, filmového (řidčeji jiného uměleckého) vyjadřování, jehož účelem je upozornit diváka na to, že hra je pouze předváděním skutečnosti a nikoli skutečností samou. Smyslem toho je zabránit, aby divák pouze dílo pasivně pozoroval, a zapříčinit, aby o něm také uvažoval a pokoušel se ho spojit se skutečnou situací. \n\nVětšinou je proveden záměrně stylizovaným vyjádřením (např. v Brechtově hře \"Zadržitelný vzestup Artura Uie\" mezi sebou chicagští gangsteři mluví ve verších) či prvkem, který záměrně neodpovídá realitě (např. král na trůně má na hlavě korunu, v ruce drží zlaté žezlo a skutečné, čerstvé jablko namísto zlatého). Dalším účelem zcizovacího efektu může být dílo vtipným způsobem oživit, upoutat divákovu pozornost a navázat s ním kontakt.\n\nZcizovací efekt se poprvé objevuje v divadelní tvorbě během 30. let 20. století. Nejznámějším dramatikem, který s ním pracuje, je Bertolt Brecht.\n\n"}
{"id": "207243", "url": "https://cs.wikipedia.org/wiki?curid=207243", "title": "Cesare Pavese", "text": "Cesare Pavese\n\nCesare Pavese (9. září 1908, Santo Stefano Belbo – 27. srpna 1950, Turín) byl italský básník, romanopisec, literární kritik a překladatel.\n\nNarodil se ve městě Santo Stefano Belbo v provincii Cuneo, vzdělání získal v Turíně. Už od studií projevoval zájem o anglicky psanou literaturu. Vystudoval angličtinu a věnoval se překládání anglické a americké poezie i prózy.\n\nPo nástupu fašismu se zapojoval v protifašistických kruzích, roku 1935 byl poslán do exilu do Kalábrie na jihu Itálie, protože u něho byly nalezeny dopisy od politického vězně. Po několika měsících byl propuštěn a držen ve „vnitřním exilu“ v severní Itálii. O rok později se vrátil do Turína, kde pracoval pro levicového nakladatele Giulia Einaudiho jako redaktor a překladatel.\n\nZa války byl povolán do armády, nicméně jako astmatik strávil šest měsíců ve vojenské nemocnici. Když se vrátil do Turína, město bylo okupováno německou armádou a řada jeho přátel se přidala k partyzánům. Pavese také utekl do kopců blízko Casale Monferrato, nicméně žádných partyzánských akcí se nezúčastnil.\n\nPo válce vstoupil do Italské komunistické strany, pracoval ve stranickém časopise l'Unità. V této době často navštěvoval rodnou oblast Langhe, kde nalezl útěchu. Přesto ho frustrace z lásky (miloval americkou herečku Constance Dowlingovou, ta ho však odmítla) a politická deziluze dohnala k sebevraždě; 27. srpna 1950 se předávkoval barbituráty. V tomto roce obdržel prestižní literární cenu Strega. Okolnosti své smrti Pavese předpověděl už v závěru své předposlední knihy \"Tra Donne Sole\" (česky vydáno pod názvem \"Přítelkyně\"). Jeho poslední kniha, vydaná v roce jeho smrti, se jmenovala \"La Luna e i Falò\" (česky vydáno pod názvem \"Měsíc a ohně\").\n\nTypickým rysem Paveseho románů je zklamání a osamocenost jednotlivce, typický hrdina je opuštěný, jeho milostné vztahy jsou krátké a povrchní, skončí bez přátel, jeho ideály se zhroutí.\n\nKromě vlastních děl byl Pavese plodným a významným překladatelem z angličtiny (několik básní také napsal v angličtině), do italštiny přeložil například Dickensova Davida Copperfileda, Melvillovu Bílou velrybu, Joycův Portrét umělce v jinošských letech. Známé jsou také jeho deníky, plné filozofických úvah a aforismů.\n\n\n"}
{"id": "207250", "url": "https://cs.wikipedia.org/wiki?curid=207250", "title": "Bled", "text": "Bled\n\nBled () je označení pro město, ale také pro stejnojmennou územně-správní jednotku (občinu) na severozápadě Slovinska na úpatí Julských Alp a soutoku řek Sava Bohinjka a Sava Dolinka.\n\n\nBled je díky své poloze u Bledského jezera, jež je napájeno podzemními vřídly a je obemknuté ze tří stran horami, klimatickými lázněmi, v nichž uzdravuje jedinečné mikroklima, termální prameny a turistika či jiné sportovní aktivity. První lázeňský dům postavil v Bledu v roce 1858 švýcarský lékař Arnold Rikli, specialista na přírodní léčebné metody. V Rikliho lázních se úspěšně léčily zejména migréna, vysoký krevní tlak či revmatismus, pacienti museli dodržovat přísný léčebný režim - vstávali brzy ráno, chodili na dlouhé procházky a koupali se v minerálních pramenech a v jezeře. Rikliho úspěch dal podnět k dalšímu rozvoji lázeňství v Bledu. Byla postavena řada hotelů - k nejstarším patří \"Grand Hotel Toplice\".\n\nBledské nádraží leží na trase Villach – Jesenice – Nova Gorica – Koper – Gorizia (Itálie).\n\nNejbližší mezinárodní letiště se nachází v Ljubljani-Brniku a je vzdáleno 36 km.\n"}
{"id": "207251", "url": "https://cs.wikipedia.org/wiki?curid=207251", "title": "Lizzie McGuire", "text": "Lizzie McGuire\n\nLizzie McGuire je teenagerský televizní seriál vysílaný na kanálu Disney Channel v letech 2001 až 2004. Hlavní postavou seriálu je Lizzie McGuire, kterou ztvárnila známá zpěvačka a herečka Hilary Duffová. Lizziny nejlepší přátelé jsou Miranda Sanchez a Gordo. Tento seriál je plný trapasů a zábavy.\n\n\n\n"}
{"id": "207255", "url": "https://cs.wikipedia.org/wiki?curid=207255", "title": "Luck", "text": "Luck\n\nLuck (, , , ) je historické město ležící v západní části Ukrajiny na historickém území Volyně. Je hlavním městem Volyňské oblasti a jedním z mála rostoucích ukrajinských měst; roku 2007 zde žilo 206 500 obyvatel, nyní zde žije obyvatel. První zmínky jsou z roku 1085. Od 14. století zde sídlí biskupství.\n\nV Lutsku působí krajanský spolek Volyňských Čechů. Také je zde dodnes provozován pivovar Zeman, který založil Čech Václav Zeman, který přijel na Volyň v roce 1869.\n\n\n\n"}
{"id": "207261", "url": "https://cs.wikipedia.org/wiki?curid=207261", "title": "Amos", "text": "Amos\n\nAmos (עמוס) je mužské jméno hebrejského původu. Další varianta jména je Ámos. Vykládá se jako „přinesený Bohem“. Podle českého kalendáře má svátek 16. března. Můžeme se s ním setkat i jako s příjmením.\n\n\n"}
{"id": "207267", "url": "https://cs.wikipedia.org/wiki?curid=207267", "title": "Abarth", "text": "Abarth\n\nAbarth & Co je italský tvůrce závodních vozů založený v Itálii žijícím Rakušanem Carlem Abarthem v Turíně v roce 1949. Ve firemním znaku byl štír, znamení ve kterém se Carlo Abarth narodil.\nV šedesátých letech 20. století byl Abarth velmi úspěšným v závodech do vrchu a závodech sportovních vozů, hlavně ve třídách od 850 cm³ do 2 000 cm³, soupeřící s vozy Porsche 904 a Ferrari Dino. Hans Herrmann byl továrním jezdcem od roku 1962 do 1965, vyhrál 500 km na Nürburgringu v roce 1963 s Teddym Pilettem.\n\nJohann Abt měl později slíbeno od Carla Abbartha, že bude řídit tovární auta zdarma, pokud vyhraje všechny závody do kterých odstartuje – což se mu téměř podařilo, protože vyhrál 29 ze 30 závodů, v tom třicátém byl druhý.\n\nVedle závodních vozů vyráběl Abarth výfuky pro vysoce výkonná auta a později různorodé tuningové kity pro silniční vozidla, hlavně pro Fiat. Také byl zapojen ve výrobě sportovních či závodních vozů pro Porsche a Simcu.\n\nVýrobní část Abarthu byla prodána Fiatu v roce 1971 a závodní tým byl prodán Enzovi Osselovi, zakladateli týmu Ossela. Abarth se stal závodním oddělením Fiatu, vedeným slavným návrhářem motorů Aureliem Lampredi. Některé modely Fiatu nebo jeho dceřiných společností Lancie a Autobianchi byly přeoznačeny na Abarth, nejpopulárnějším byl Autobianchi A112 Abarth.\n\nV roce 2007 Fiat Automobiles SpA oživil značku Abarth Grandem Punto Abarth a Grandem Punto Abarth S2000.\nTato značka má být oddělenou divizí hlavní značky Fiat a má jít svou vlastní cestou, podobně jako Renaultsport vedle tradičního Renaultu.\n\n\n"}
{"id": "207269", "url": "https://cs.wikipedia.org/wiki?curid=207269", "title": "Morgana Le Fay", "text": "Morgana Le Fay\n\nMorgana le Fay, známá mimo jiné i pod jmény Morgaine, Morgain, Morgan, Morgana, je mocná a většinou zlá čarodějnice z příběhů o králi Artuši. Její jméno (fata Morgana = víla Morgana) nese i iluzivní optický jev v atmosféře.\n\nRané verze artušovské legendy ji zobrazují pouze jako vílu nebo čarodějnici, více se o ní zmiňují až francouzské rytířské romance jako próza \"Lancelot-Graal\" z počátku 13. století. V nich je Morgan dcerou Igraine a jejího prvního manžela Gorloise, vévody z Cornwallu; Artuš, syn Igraine a Uthera Pendragona, je tedy její poloviční bratr. Morgan má nejméně dvě starší sestry, Elaine a Morgause, matky rytíře Gawaina a zrádce Mordreda. V \"Le Morte D´Arthur\" od Sira Thomase Maloryho i v jiných verzích je nešťastně provdaná za krále Uriena ze země Gore a má s ním syna Ywaina. Ačkoliv Morgana neustále intrikuje proti Artušovi a rytířům kulatého stolu (například když odhalí cizoložný vztah Lancelota a Guinevery), nakonec se se svým bratrem Artušem usmíří - je jednou ze čtyř královen, které odvážejí Artuše do Avalonu po bitvě u Camlannu.\n\nJak naznačuje už její jméno (fay = víla, nadpřirozená bytost), Morgan byla původně zobrazována spíš jako čarodějka nebo bytost z jiného světa než jako lidská žena. Role čarodějky jí zůstala i poté, co začala být zobrazována jako skutečná žena a sestra krále Artuše. Postava Morgan byla inspirována velšskou mytologií, ve které se objevuje bohyně Modron, nazývaná \"dcera Avallachova\". Avallach byl velšský bůh, jeho jméno lze však také interrpretovat jako \"místo, kde rostou jablka\" Tato interpretace souvisí se jménem ostrova Avalon, „Ostrova jabloní“, který byl s Morgan spojován už od doby, kdy se v literatuře objevila poprvé. Existují také názory, které vidí podobnost mezi Morgan a irskou bohyní války a smrti Morrigan, žádná bližší souvislost mezi těmito postavami však nebyla dokázána.\n\nPoprvé se Morganino jméno objevilo v díle \"Vita Merlini\" od Geoffreyho z Monmouthu z doby kolem roku 1150. Toto dílo pojednává především o životě kouzelníka Merlina, objevují se v něm ale i epizody z Geoffreyho dřívějšího známého díla, \"Historia Regum Brittaniae\". Ve své \"Historii\" Geoffrey vysvětluje, že poté, co byl Artuš vážně zraněn v bitvě u Camlannu, byl převezen na ostrov Avalon, aby se tam uzdravil. Ve \"Vita Merlini\" je tento ostrov popsán podrobněji a je zmíněna „Morgen“, vůdkyně devíti sester čarodějek, které na ostrově žijí. V mnoha pozdějších zpracováních artušovské legendy Morgan zůstala role Artušovy uzdravitelky z jiného světa.\nZmínky o Morgan z doby před francouzskými rytířskými romancemi jsou sporadické. Chrétien de Troyes ji jen letmo zmiňuje ve své první romanci \"Erec a Enida\" dokončené kolem roku 1170; jistý host na svatbě hlavních hrdinů jménem Guigomar, pán ostrova Avalon, je přítelem Morgan. Později v téže básni Artuš podá zraněnému Erecovi hojivou mast, kterou připravila jeho sestra Morgan. Tato báseň tak nejen potvrzuje roli Morgan jako léčitelky, ale obsahuje i první zmínku o Morgan jako o Artušově sestře. Morgan jako léčitelka se objevuje i v Crétienově pozdější romanci s názvem \"Yvain, rytíř z Lionu\".\n\nMorganina role byla značně posílena v cyklu Vulgáta ze 13. století a v pozdějších dílech inspirovaných tímto cyklem. Poté, co Uther Pendragon zabije jejího otce Gorloise a ožení se s její matkou Igraine, je Morgan poslána do kláštera. Tam začne studovat magii, ale její studium je nedobrovolně přerušeno, když ji Uther provdá za krále Uriena. Morgan je v manželství nešťastná a neuspokojivý manželský život si vynahrazuje v náručí milenců, dokud ji nepřistihne královna Guinevera a nevykáže ji z Artušova dvora. Díky Merlinovi Morgan pokračuje ve studiu magie a přitom kuje pikle proti Guineveře. Potom využívá svých schopností i proti Artušovým rytířům; soustředí se zejména na Lancelota, kterého se střídavě pokouší svést a odhalit jako milence Guinevery.\n\nThomas Malory se většinou drží vyobrazení Morgan ve Vulgátě, v některých epizodách ovšem její roli posiluje. Všemi možnými pozemskými i magickými prostředky se Morgan snaží způsobit Artušův pád. Jedním z nejznámějších příkladů je epizoda, kdy navede svého milence Accolona, aby ukradl Artušuv meč Excalibur a použil ho proti Artušovi v boji muže proti muži. Když neuspěje, hodí Morgan do jezera kouzelnou pochvu, díky které Artuš nikdy nebyl smrtelně zraněn.\n\nPostava Morgan se ve vrcholném a pozdním středověku objevuje zejména v artušovském a karolínském cyklu. Na konci básně \"Sir Gawain a Zelený rytíř\" se ukáže, že celou nadpřirozenou zápletku zinscenovala Morgan, aby otestovala Artušovy rytíře a aby vystrašila Guineveru. Z legend o Karlovi Velikém je nejznámější její spojení s Ogierem Dánem, kterého vezme s sebou na kouzelný ostrov jako svého milence.\n\nI v moderní době většinou přetrvává představa Morgan jako záporné postavy, která se snaží zničit Artuše. Mark Twain ji ve svém díle \"Yankee z Connecticutu na dvoře krále Artuše\" zobrazuje jako zdegenerovanou šlechtičnu žijící v luxusu, zatímco její bezmocní vězni trpí v podzemí zámku i celá desetiletí. V některých současných zpracováních artušovské legendy Morgan pomocí svých kouzel svede Artuše a stane se matkou Mordreda, ačkoli tato role byla dříve přisuzována její sestře Morgause. V těchto verzích využívá Morgan Mordreda jako prostředku ke svrhnutí Artuše.\n\nV druhé polovině 20. století se objevily feministické výklady postavy Morgan jako zosobnění ženské síly, tyto interpretace jsou často spojovány s keltskou ženskou spiritualitou. Tento výklad najdeme zejména v Mlhách Avalonu od Marion Zimmer Bradley, která Morganin boj proti Artušovi spojuje s bojem keltského pohanství a nastupujícího křesťanství.\n\nVe filmu Johna Boormana \"Excalibur\" z roku 1981 se Morgan (kterou zde hraje Helen Mirrenová) objevuje v tradiční roli Merlinovy učednice, její soupeření s Merlinem však dostává v tomto filmu novou dimenzi. V televizním filmu \"Merlin\" z roku 1998 se Morgan (kterou hraje Helena Bonham Carterová) stává bezmocnou loutkou v rukou královny Mab. Morgan se také často objevuje v komiksech, jedním z nich jsou i \"Poklady Británie\" Simona Bisleyho, kde pomáhá hlavnímu hrdinovi jménem Slaine najít ztracené artefakty svého bratra. Studio Marvel dlouho využívá postavy Morgan la Fay jako nejhrozivější ženské záporné hrdinky, často se objevila například v komiksech o Spider-Woman a The Avengers.\n\nMorgana je také postava z českého muzikálu \"Excalibur\", kde ji ztvárnila Lucie Vondráčková.\n\nPostava Morgany se vyskytuje také v britském seriálu BBC Merlin, kde představuje poloviční sestru Artuše, která jej chce svrhnout a sama se dostat na trůn.\n\nTaké se vyskytuje v americkém sci-fi seriálu Hvězdná Brána SG-1 a Hvězdná Brána: Atlantida\n\n\n"}
{"id": "207270", "url": "https://cs.wikipedia.org/wiki?curid=207270", "title": "Hluboké brodění", "text": "Hluboké brodění\n\nHluboké brodění je způsob přepravy těžké obrněné techniky přes vodní toky vymyšlený sovětskou Rudou armádou.\n\nSpočívá v namontování jakéhosi „komínu“ na tank či BVP. Tento komín pak jinak hermeticky uzavřenému tanku dodává vzduch pro motor a posádku, zatímco tank projede po dně vodního toku – pod hladinou.\n\nHluboké brodění je riskantní pro posádku tanku – pokud se komín utrhne nebo poškodí, tank zůstane na dně řeky a posádka se utopí. Sovětské jednotky také zažívaly těžké problémy s udržením směru na dně řeky.\n\nKomín měl v Rudé armádě malý průměr (do 50 cm), pro výcvik se pak používal komín s větším průměrem umožňující posádce nouzové opuštění tanku. Tento cvičný komín se nasazoval na poklop velitele tanku.\n\nHluboké brodění s komínem používají pouze armády bývalé Varšavské smlouvy, armáda Jižní Koreje na svých tancích K1/K1A1 a Bundeswehr – přičemž poslední dvě jmenované mají široký komín umožňující osádce opustit tank.\n\nTanky USA neumí hluboce brodit, ale mají soupravy gumových zástěn ve tvaru ze dvou stran otevřeného dutého kvádru, které se nasadí jako kryt na motor (M1 Abrams) nebo na celý tank (M4 Sherman).\n\nV případě Abramse toto zařízení umožní jen brodění do výšky věže (při vylodění) a odhodí se pohybem věže doleva, v případě Shermanu to umožnilo, aby tank plul pod hladinou.\n"}
{"id": "207274", "url": "https://cs.wikipedia.org/wiki?curid=207274", "title": "Rock Your Body", "text": "Rock Your Body\n\nRock Your Body \"(Hýbej tvým tělem)\" je třetí singl Justina Timberlakea z debutového alba Justified.\n\nSingl vyšel v roce 2003 a dostal se na páté místo Billboard Hot 100. Nejlepšího umístění se singl dočkal v Austrálii, kde byl dokonce na vrcholu tamější hitparády. Na Evropském kontinentu se také Rock Your Body stalo nejprodávanějším a nejhranějším singlem.\n\nPíseň Rock Your Body zazpíval i o poločase Super Bowlu s Janet Jackson, kde ji strhl část oděvu a odhalil její ňadro, což velmi Ameriku pobouřilo.\n"}
{"id": "207276", "url": "https://cs.wikipedia.org/wiki?curid=207276", "title": "Závod GP2 Bahrajn 2007", "text": "Závod GP2 Bahrajn 2007\n\n\n\nJezdci\n\nTým\n\nNárody\n"}
{"id": "207277", "url": "https://cs.wikipedia.org/wiki?curid=207277", "title": "Señorita", "text": "Señorita\n\nSeñorita \"(Slečna)\" je čtvrtý singl Justina Timberlakea z jeho debutové desky Justified. Píseň vyšla v roce 2003 a její produkci měli na starosti The Neptunes.\n\nNejvětší úspěch singl zaznamenal v Polsku, kde se na čas usadil na špici žebříčku. V USA se Señorita dostala nejvýše na 27. místo.\n\nZákladní hudební linka písně je inspirována písní \"Thriller\" od Michaela Jacksona.\n\nBěhem americké show Saturday Night Live zazpíval právě tuto píseň, ale ačkoli měl před sebou klávesy, zvuk písně zněl z playbacku, čímž později v show Timberlake prohlásil, že si připadal jak loutka.\nPíseň zazpíval i během udílení cen Grammy Award v roce 2004, tentokrát naživo a dokonce s jazzovým orchestrem.\n"}
{"id": "207305", "url": "https://cs.wikipedia.org/wiki?curid=207305", "title": "Kyselina jablečná", "text": "Kyselina jablečná\n\nKyselina jablečná je trpce chutnající dikarboxylová kyselina, která se vyskytuje v mnoha trpkých nebo kyselých pokrmech. Její aniont se nazývá malát a je článkem v citrátovém cyklu.\n\nKyselina jablečná je (tedy její enantiomer, (2\"S\")-2-hydroxybutandiová kyselina, neboli kyselina -jablečná) přítomna v jablkách a přispívá ke kyselé chuti zelených jablek. Kyselina jablečná také může způsobovat trpkou chuť vína, i když její množství v ovoci klesá s jeho zralostí. Pokud je přidávaná do potravin, označuje se jako E296.\n\nÚčastní se citrátového cyklu. Vzniká z fumarátu pomocí fumarázy, na oxalacetát je oxidován malátdehydrogenázou. Může se ale také oxidovat na pyruvát za současné redukce NADP na NADPH; pyruvát se může hodit pro syntézu sacharidů nebo aminokyselin. Malát také dal název malát-aspartátovému člunku.\n"}
{"id": "207311", "url": "https://cs.wikipedia.org/wiki?curid=207311", "title": "Realismus a nominalismus", "text": "Realismus a nominalismus\n\nRealismus a nominalismus je středověké označení pro dvě obecné tendence, pro jednu ze základních polarit lidského myšlení, jež se týká vztahu mezi obecným a zvláštním, společným a jednotlivým, univerzálním a individuálním. Spor těchto dvou stanovisek se často nazývá spor o univerzálie.\n\n\nMnozí kritikové soudili a soudí, že spor je ve skutečnosti jazykový a že jde jen o to, zda obecným pojmům přisuzujeme bytí anebo ne. Nicméně tisíciletá historie sporu a fakt, že se znovu a znovu vynořuje pod různými názvy, stejně jako důsledky, k nimž tyto postoje vedou, svědčí spíš o tom, že se jedná o hluboký rozdíl v nahlížení a chápání světa i lidské zkušenosti. Je to ovšem rozdíl polární, neboť jedno ani druhé stanovisko nelze zcela potlačit, takže se jednotlivé školy a jednotliví myslitelé vyznačují tím, nakolik zdůrazňují jednu či druhou stránku.\n\nKrajní pozice vedou k absurdním a politicky dokonce nebezpečným důsledkům: krajní realismus lze využít k obhajobě autoritativního státu a totality, krajní nominalismus může vést k anomii, rozkladu společnosti (Émile Durkheim). Realismus je ve filosofii často spojen s racionalismem (Platón, Descartes, Leibniz a další), nominalismus s empirismem a skepsí (George Berkeley, David Hume, existencialismus).\n\nPlatónova filosofie má blízko ke krajnímu realismu: pravé bytí je vyhrazeno věčným, neměnným idejím, na nichž se jednotlivá jsoucna pouze podílejí (řec. \"methexis\"). Pravé poznání je vždy poznáním ideje, kdežto zkušenost s jednotlivým je pouhé zdání. Tento postoj souvisí s Platónovým vysokým oceněním geometrie a matematiky i s jeho autoritativním pojetím společnosti. Aristotelovo myšlení, daleko více založené na pozorování a zkušenosti, tento realismus neopouští, ale výrazně oslabuje: idea patří každé samostatné podstatě či esenci. Aristotelés věnuje také větší pozornost jazyku, logice a třídění jednotlivých zkušeností pomocí kategorií.\n\nZa předchůdce nominalismu se někdy pokládá Hérakleitovo „Nevstoupíš dvakrát do téže řeky“, jiné zlomky jsou ale zřetelně „realistické“. Podle Problem of universals je postoj Gautama Buddhy nominalistický. Nominalismus vznikl ve středověké scholastice, v souvislosti s kritikou poznání, budováním přesných pojmů a s objevem rozporů mezi autoritami u Roscelina z Compiègne, významně jej rozvinul William Occam. Umírněný konceptualismus se připisuje Pierre Abélardovi.\n\nV novověké filosofii se spor přenáší hlavně do otázky po poměru smyslové zkušenosti a rozumu. Zejména angličtí sensualisté se opírají o scholastickou zásadu „ze smyslů začíná lidské poznání“, naproti tomu Descartes, Leibniz, Spinoza i Kant hájí rozumové poznání apriori (tj. „předem“), nezávislé na smyslové zkušenosti, jak je běžné třeba v matematice a geometrii. Podle Kanta dokonce smyslové poznání samo závisí na apriorních formách prostoru a času, které ze zkušenosti vzniknout nemohly, neboť jsou naopak podmínkou každé smyslové zkušenosti.\n\nSpor těchto dvou postojů trvá pod různými jmény dodnes. Tak se dnes většinou domníváme, že skutečné jsou jen „konkrétní“ či jednotlivé, hmatatelné a vykazatelné věci a existencialismus 20. století představu „obecného“ u člověka přímo odmítl. Na druhé straně ale předmětem empirické vědy mohou být jen celé třídy „stejných“ věcí – bakterií, psů nebo mlhovin. Také současná genetika se svým důrazem na dědičnou informaci (genom) stojí spíš na stanovisku realistickém: jednotlivý organismus je jen „vehikl“ pro „sobecký gen“ (Richard Dawkins).\n\nLogický positivismus a filosofie jazyka 20. století, vycházející z nominalistické tradice, poukazují na to, že problém je spíše jazykový: zdánlivé „obecniny“ jsou ve skutečnosti souhrnné pojmy pro třídy předmětů a samy žádná jsoucna nepředstavují. Jenže i zdánlivé označení jednotlivého – například „pan X. Y, narozený 1. 1. 2000“ – je ve skutečnosti souhrnný pojem pro množství jednotlivých a často velmi rozmanitých zkušeností. Znamená někdejší novorozeně, současné dítě, bude možná jednou znamenat studenta, manžela, řidiče autobusu, penzistu a další a další. V jakém smyslu je to „jednotlivina“? Na druhé straně rostliny i živočichové se reprodukují tak, že ze žaludů vyrostou duby a z pulců se vylíhnou žáby téhož druhu, jako byli jejich rodiče. Co je potom spíše jsoucí: jednotlivý dub či žába, anebo jejich více méně trvalé druhy a rody?\n\nSpor realismu s nominalismem má významné důsledky i pro chápání společnosti a politiky. Tak realisté trvají například na tom, že společnost potřebuje autoritu a obecné zákony a člověku jako takovému patří jistá práva prostě jen proto, že je člověk. Naopak nominalisté zdůrazňují spíš volnou hru jednotlivých zájmů, jejichž konflikty se řeší jednáním, smlouvami nebo na trhu. Realisté zdůrazňují obecné zájmy bezpečí, spravedlnosti a práva, kdežto pro krajní nominalisty existují jen dílčí, partikulární zájmy svobodných jednotlivců a skupin.\n\nPřitom ovšem jedni i druzí na něco zapomínají. Realisté, kteří zdůrazňují obecné a společné, snadno zapomenou, že člověk žije především svůj vlastní život a má tedy své individuální zájmy, které se nedají shrnout do obecného dobra. Nominalisté obvykle přehlížejí, že smlouva je možná jen tam, kde se lze spolehnout na vymahatelnost práva a trh jen tam, kde společnost zaručuje bezpečí osob a majetku.\n\nJedno tedy zřejmě nemůže být bez druhého a společnosti se řídí starým řeckým „ničeho příliš“: obě krajnosti vedou ke špatným koncům a společnost si musí hledat zlatý střed, který je ovšem věcí neustálého vyjednávání a opravování.\n\nJednou z příčin nejednoznačnosti předmětu sociologie jsou dvě odlišná ontologická východiska vymezování charakteru sociální reality, a to jsou sociologický realismus (bývá spojován s pozitivismem) a sociologický nominalismus (který je spojován s anti-pozitivismem).\n\n\"Sociologové-realisté\" zkoumají společnost z vnějšku, což znamená, že společenské skupiny a společnosti \"existují nadindividuálně, jako svébytná a na individua neredukovatelná jsoucna.\" Podle realistické teorie lidé vytvářejí svůj svět z původního materiálu, který už je v daném světě k dispozici, a pracuje s ním podle pravidel, která určuje daná společnost. Sociologický realismus tak nedává příliš prostor svobodě a kreativitě jednotlivců, kteří existují nezávisle na sociální realitě. Realistická teorie popisuje vztah příčiny a důsledku jevů, jinak řečeno je hlavním cílem \"vysvětlení\" fungování společnosti. Hlavní roli ve vztahu společnost-jedinec z tohoto hlediska hraje společnost, a proto bytí (to, jak lidé jsou) předchází vědomí (to, jak lidé myslí). Podle sociologického realismu je teorie zrcadlem, které odráží skutečnost. Nejvýznamnějšími zástupci tohoto sociologického východiska byli Émile Durkheim a zástupci francouzské sociologie. Do sociologického realismu patří například fenomenologická sociologie, která analyzuje a zkoumá jevy v daných strukturách, nebo konsensuální sociologie, jež se zabývá společností jakožto systémem vzájemně propojených prvků.\n\nDruhé východisko pohledu na sociální realitu je \"sociologický nominalismus\". Výchozí představa při zkoumání sociální reality je zde protikladná v porovnání se sociologickým realismem. Dle sociologického nominalismu je to právě individuální jednání, které vytváří společnost. Každý člověk má ve své hlavě určitá stanoviska, díky kterým do společnosti vnáší řád a pravidla. Sociologie by se podle této teorie měla zabývat takovým chováním, které má smysl a kterým je brán ohled na jiné lidi. Lidé dávají význam věcem, jevům a ostatním lidem, s jimiž se ve svém životě setkávají tím, že je hodnotí na základě svých vlastních hodnot. Zatímco sociologický realismus se snaží společnost popsat a vysvětlit, sociologický nominalismus chce také pochopit její význam, smysl a hodnoty. Ve vztahu jedinec-společnost hraje klíčovou roli jedinec. Na rozdíl od sociologického realismu v této teorii nezáleží na tom, z jakých materiálů lidé vytváří svůj svět. Sociologický nominalismus nechává člověku prostor pro kreativitu a svobodu. Teorie je podle nominalismu pouhým nástrojem, kterým bychom mohli být schopni pochopit skutečnost. Toto sociologické východisko je spojeno například se jménem Maxe Webera - významného německého sociologa a dnes z něj vycházejí spíše američtí než evropští sociologové. K sociologickému nominalismu patří například interakcionismus, dle kterého sociální realita není přesně daná a vnucovaná lidem, ale jedinci tuto realitu mohou přetvářet a přizpůsobovat si ji během procesu interakce.\n\nSociologové se často neřídí jenom jedním z těchto teoretických východisek, nýbrž používají obě. Rozdíly mezi nimi spočívají také v odlišných cílech a výzkumných metodách. Hlavním cílem realistů je zpracování teorie, která by popsala a vysvětlila realitu, kdežto u nominalistů teorie slouží jenom jako prostředek k pochopení reality. Pro sociologa-nominalistu je důležité především odhalit významy, hodnoty a smysl, pomocí kterých lidé vytvářejí sociální realitu, tj. porozumět dané realitě a poté ji i popsat.\n\n\n\n"}
{"id": "207354", "url": "https://cs.wikipedia.org/wiki?curid=207354", "title": "I'm Like a Bird", "text": "I'm Like a Bird\n\nI'm Like a Bird \"(Jsem jako pták)\" je druhý singl Nelly Furtado z její debutové desky Whoa, Nelly!.\n\nV jednom z rozhovorů Nelly přiznala, že toto je její nejoblíbenější píseň, protože je jednoduchá a svobodná.\n\nI'm Like a Bird je jeden z nejúspěšnějších singlů roku 2001, ve všech významných hitparádách se dostala do TOP 10.\n\nDíky této písni si Nelly Furtado odnesla v roce 2002 cenu Grammy za nejlepší ženskou píseň.\n\nVideoklip k písni režíroval Francis Lawrence.\n"}
{"id": "207358", "url": "https://cs.wikipedia.org/wiki?curid=207358", "title": "1937 v letectví", "text": "1937 v letectví\n\nTento článek obsahuje seznam událostí souvisejících s letectvím, které proběhly roku 1937.\n\n\n\n\n\n\n\n\n\n\n\n\n\n\n\n"}
{"id": "207359", "url": "https://cs.wikipedia.org/wiki?curid=207359", "title": "Ivan Dejmal", "text": "Ivan Dejmal\n\nIvan Dejmal (17. října 1946 Ústí nad Labem – 6. února 2008 Praha) byl český politik a ekologický odborník.\n\nVyučil se zahradníkem a absolvoval střední zahradnickou školu. Z Vysoké školy zemědělské v Praze, kde byl v letech 1965–1970 studentem Agronomické fakulty - oboru zemědělské krajinářství, byl v roce 1970 vyloučen po zatčení za činnost ve studentském Hnutí revoluční mládeže (spolu s Petrem Uhlem, Petruškou Šustrovou či Jaroslavem Baštou, do kterého zapojil již před rokem 1968. V průběhu pražského jara až do zatčení v roce 1970 patřil k jeho předním aktivistům. Počátkem normalizace byl dvakrát vězněn za podvracení republiky a za politické postoje v průběhu výkonu základní vojenské služby.\n\nV 70. a 80. letech 20. století se aktivně účastnil politické práce v opozici a v ekologickém hnutí. V roce 1976 se účastnil vzniku Charty 77 a následně vedl její ekologickou komisi. Od roku 1987 vydával a redigoval samizdatový časopis \"Ekologický bulletin\". V roce 1988 se účastnil založení Hnutí za občanskou svobodu a podílel se na založení nezávislé organizace Ekologická společnost, která na podzim roku 1989 iniciovala vznik asociace ekologických organizací Zelený kruh. V prosinci 1989 se účastnil založení Konfederace politických vězňů. Od listopadu 1989 do voleb v roce 1990 vedl ekologickou sekci programové komise Občanského fóra. Byl zakládajícím členem Společnosti pro trvale udržitelný život (1992).\n\nV únoru 1990 nastoupil na ministerstvo životního prostředí České republiky, byl rehabilitován a dokončil studium na VŠZ v Praze. Od února 1991 do července 1992 byl ministrem životního prostředí České republiky. Poté pracoval v Českém ekologickém ústavu. V letech 1994 až 1995 byl ředitelem Českého ústavu ochrany přírody. Od roku 1995 působil jako nezávislý projektant v oboru územního plánování a krajinářské tvorby. Podílel se na organizování výstav a konferencí Tvář naší země.\n\nV prosinci 2007 se stal místopředsedou rady Ústavu pro studium totalitních režimů.\n\nDejmal se po roce 1989 podílel na přípravě územních limitů těžby hnědého uhlí v severních Čechách, které byly na Dejmalův návrh vyhlášeny usnesením vlády České republiky č. 444 z roku 1991. Kriticky vystupoval proti jaderné energetice.\n\nIvan Dejmal byl členem nejprve Křesťanskodemokratické strany Václava Bendy, která se v roce 1990 vydělila z Občanského fóra, v roce 1992 přestoupil do ODA a později do Strany zelených, předsedou občanského sdružení Společnost pro krajinu a členem předsednictva Společnosti pro trvale udržitelný život, kterou společně s Josefem Vavrouškem založil.\n\nIn memoriam získal Ivan Dejmal 5. června 2008 Cenu Josefa Vavrouška udělovanou Nadací Charty 77. Poslaneckou sněmovnou Parlamentu ČR byl Ivan Dejmal in memoriam nominován k udělení Medaile Za zásluhy.\n\n\n\n"}
{"id": "207363", "url": "https://cs.wikipedia.org/wiki?curid=207363", "title": "Deine Lakaien", "text": "Deine Lakaien\n\nDeine Lakaien je německá kapela hrající styl darkwave. Jejími členy jsou zpěvák Alexander Veljanov a skladatel, pianista a bubeník Ernst Horn.\n\nHistorie této kapely se začala psát v roce 1985 na základě inzerátu v časopise („Hledá se zpěvák, který rád experimentuje“), který podal Ernst Horn. Většina alb této kapely vyšla u Chrom Records, ačkoliv několik novějších alb bylo vydáno u Sony a Emi. Kapela prodala více než 500 000 desek.\n\nErnst Horn studoval klasickou hudbu ve Freiburgu a Hamburku, poté pracoval v Mnichově jako dirigent a pianista. Alexander Veljanov studoval film a divadlo.\n\nNázev kapely Deine Lakaien, který lze přeložit jako „tvoji lokajové“, pochází z písně od Einstürzende Neubauten.\n\nAlexander Veljanov vydal kromě dvou sólových alb také jedno album se svou rockovou skupinou Run Run Vanguard, zatímco Ernst Horn založil dvě kapely, které hrají středověkou hudbu - Qntal, kterou již opustil, a Helium Vola. Skládá také hudbu pro divadelní a rozhlasové hry.\n\nJejich nejnovější album \"April Skies\" vzniklo díky spolupráci s hudebníky, kteří je doprovázeli na turné k albu \"White Lies\". Byli to B. Deutung (cello), Ivee Leon (housle, zpěv), Sharifa (housle, zpěv) a Robert Wilcocks (kytara, klávesy).\n\n\n"}
{"id": "207370", "url": "https://cs.wikipedia.org/wiki?curid=207370", "title": "Kremže", "text": "Kremže\n\nKremže (německy Krems an der Donau) je páté největší město Dolních Rakous, přibližně 70 kilometrů západně od Vídně. Je statutárním městem a správním střediskem (nikoli však součástí) okresu Kremže-venkov. Kremže má univerzitu a věznici. Žije zde obyvatel.\n\nKremžská hořčice (\"Kremser Senf\") skutečně pochází původně z Kremže, ač dnes se již zde nevyrábí.\n\nMěsto leží v údolí Dunaje, na soutoku řeky Kremže a Dunaje, na východním konci romantického údolí Wachau a na hranici tzv. Waldviertelu (\"Lesní čtvrti\") směrem na západ a Weinviertelu, (\"Vinné čtvrti\") směrem na východ.\n\n\nPrvní písemná zmínka o Kremži (jako \"Urbs Cremisia\") je z roku 995 a odkazuje k římskému původu. Osídlení na území města je však daleko starší. Roku 2005 byl v Kremži na Strážním vrchu (\"Wachtberg\") nalezen dětský hrob z mladšího paleolitu (starý 27.000 let), obsahující kostry dvou kojenců, překryté lopatkou mamuta a s bohatými milodary. Spolu s Willendorfskou Venuší, která byla nalezena asi o 25 km západněji, jde o jeden z nejstarších archeologických nálezů na území Rakouska.\n\nPřibližně od roku 1000 se na území města usídlili kupci, na jejichž ochranu zde byl vystavěn strážní hrad a roku 1014 založen farní chrám, jehož patronem je svatý Vít. Ve středověku byla Kremže důležitým řemeslnickým a obchodním centrem, především obchodu se solí. Zásadní význam pro rozvoj města mělo období vlády českého krále Přemysla Otakara II., kdy byly ve stylu rané gotiky dobudovány kostely dominikánů (místní část Kremže) a ve Steinu minoritů, který byl prvním klášterem tohoto řádu, založeným severně od Alp. Honosné domy si zde začali stavět městští či dvorští úředníci. Nejvýznamnější a nejlépe dochovaný věžový dům Gozzoburg patřil královskému soudci Gozzovi. Uvnitř jsou k vidění raně gotické klenby a nástěnné malby, mezi nimi i nejstarší známé zobrazení moravské orlice, znaku Markrabství Moravského a českého lva, znaku Českého království. Dalším vrcholem rozkvětu středověkého města bylo období vlády císaře Fridricha III. ve 3. čtvrtině 15. století, kdy město získalo soudní pravomoc a znak. Z této doby se dochoval městský špitál s Fridrichovým emblémem AEIOV vytesaným nad vchodem.\n\nV 16. století zde proběhla náboženská reformace a celé město bylo protestantským centrem kraje. Proti tomu povolal hrabě Michael Althan roku 1616 jezuity, jejichž klášter po zrušení převzali piaristé, kteří dodnes vedou zdejší piaristické gymnasium. Již roku 1612 se ve městě na obranu protireformace usídlili také kapucíni. Klášter kapucínů zvaný \"Und\" slouží od svého zrušení v r. 1783 jako vinařské centrum, v kostele je stylová vinárna.\n\nKoncem třicetileté války v roce 1645 město dobyla švédská armáda pod vedením vojevůdce, generála a polního maršála Lennarta Torstensona (1603–1651) při tažení na Vídeň. 11. listopadu roku 1805 se nedaleko Kremže pod hradem Dürnstein střetla císařská vojska s napoleonskou armádou pod vedením generála Mortiera.\n\nNa okraji území byla počátkem 19. století objevena ložiska uhlí, nad nimiž byl po roce 1850 zbudován hnědouhelný důl, který se rozsahem nemohl rovnat severočeským ani slezským dolům, ale patřil k ojedinělým v Rakousku. Roku 1872 byla Kremže napojena na rakouskou železniční síť.\n\nZa Třetí říše byla Kremže připojením okolních obcí výrazně zvětšena a také díky průmyslu se formálně stala metropolí Dolnodunajské župy, v jejímž rámci se z ní stal městský okres. Po druhé světové válce se proto stala statutárním městem.\nMěsto utrpělo bombardováním 6. dubna 1945, kdy bylo zničeno nádraží a zahynulo 106 místních občanů, jejich památce byl v minoritském kostele ve Steinu zbudován památník.\n\nV současné době je město Kremže památkovou rezervací a spolu s celou \"Kulturlandschaft Wachau\" součástí Světového dědictví UNESCO. Roku 1992 byla v budově někdejší Tabákové režie založena Dolnorakouská univerzita postgraduálního studia, při ní v roce 2005 vystavěn univerzitní kampus pro tři fakulty, z nichž největší je fakulta medicíny. Pod univerzitou byla v 80. letech 20. století k budovám vězení z roku 1850 (někdejšího kláštera redemptoristů) zbudována jedna z největších a nejmodernějších věznic v Rakousku, zahrnující také uměleckořemeslné dílny a vězeňskou prodejnu pro veřejnost.\n\nMěsto je tradičním střediskem zemědělské a vinařské produkce celé oblasti. Profituje zejména z pěstování bílého vína odrůdy Veltlínské zelené a v posledních letech také Chardonnay v údolí Wachau, jež reprezentují desítky vinařů a centrální vinné sklepy (Kloster Und) v budově někdejšího kostela a kláštera kapucínů. Další specialitou je palírna ovocných destilátů \"Bailloni\", proslulá zejména produkcí meruňkových destilátů (40%), likérů (30%), sirupů a marmelád. Významnou složkou příjmů města je turistický ruch, včetně vyhlídkové lodní dopravy po Dunaji z Kremsu do Melku.\n\n\n\n\n\n"}
{"id": "207372", "url": "https://cs.wikipedia.org/wiki?curid=207372", "title": "Jan z Falkenštejna", "text": "Jan z Falkenštejna\n\nJan (Ješek) z Falkenštejna (asi 1282 – po 1337) byl syn královny vdovy Kunhuty Uherské a Záviše z Falkenštejna, komtur Řádu německých rytířů, účastník křížové výpravy do Litvy.\n\nKrálovna Kunhuta ovdověla roku 1278 po bitvě na Moravském poli, kde český král Přemysl Otakar II. padl v bitvě. Království české bylo poté svěřeno do péče synovce zemřelého krále Oty Braniborského, protože následník byl tehdy teprve sedmiletý. Správce Ota složitou situaci vyřešil vězněním následníka Václava a královny Kunhuty na hradě Bezděz. Kunhutě se podařilo z internace utéct a přesídlit na Moravu, odkud se mohla snažit získat příznivce pro Václavovo propuštění. V zemi byla bída, neúroda a hladomor.\n\nZáviš z Falkenštejna, kdysi rebel proti českému králi, je doložen na Moravě jistě na počátku roku 1281 jako purkrabí v královnině Hradci nad Moravicí. Někdy v té době se stal milencem královny vdovy. Po návratu Mikuláše Opavského z uherského zajetí musela pro vážné neshody s tímto Kunhutiným nevlastním synem milenecká dvojice odejít z Opavska. Pravděpodobně v roce 1282 se dvojici na neznámém místě na Moravě narodil syn Jan. Podle pověsti se tak stalo na hrádku poblíž Svojanova. V květnu roku 1283 byl z braniborského vězení konečně zpět do vyhladovělé a zpustošené země propuštěn mladičký následník trůnu Václav II. a pár týdnů nato se vrátila do hlavního města i Kunhuta asi i s malým Ješkem, dítětem zplozeným s pouhým Vítkovcem.\n\nZáviš z Falkenštejna se stal rádcem, přítelem a učitelem mladého krále a Václav si jej zamiloval. Dokonce souhlasil se svatbou. Morganatická svatba Ješkových rodičů proběhla buď roku 1284 či pár měsíců před královninou smrtí v květnu roku 1285. Kunhuta zemřela v září, asi na tuberkulózu. V říjnu 1285 věnoval Václav II. Ješkovi a jeho otci královské město Poličku, hrad Lanšperk, město Lanškroun a další zboží.\n\nOvdovělý Záviš se znovu oženil a pro podezření ze spiknutí proti svému králi byl asi v lednu 1289 zajat a uvězněn. Roku 1290 nechal Václav II. Záviše z Falkenštejna, kdysi svého milovaného otčíma, pod hradem Hluboká popravit.\n\nJešek byl přes matku spřízněn s Přemyslovci, Arpádovci, Rurikovci, Kapetovci a Habsburky a jím se tyto aktuálně vládnoucí dynastie nebezpečně a nepřípustně sbližovaly s pouhými vazaly z česko-rakouského pomezí.\n\nOsiřelého osmiletého chlapce svěřil Václav II. do péče řádu německých rytířů. Ve službách řádu Ješek udělal skvělou kariéru, stal se komturem v Řepíně a v roce 1328 zemským komturem pro Čechy a Moravu. Pravděpodobně se zúčastnil křižáckého tažení krále Jana Lucemburského na Litvu. Pak se stal komturem v pruském Altshausu (dnes Starogród u Chełmna, Polsko) a roku 1337 je opět doložen jako komtur v Řepíně.\n\nZemřel někdy po roce 1337. Dochovala se pečeť, kde je zobrazen apokalyptický Kristus sedící na duze a z úst mu vycházejí dva meče.\n\n\n"}
{"id": "207376", "url": "https://cs.wikipedia.org/wiki?curid=207376", "title": "Gabriela V. Šarochová", "text": "Gabriela V. Šarochová\n\nGabriela V. Šarochová (* 2. září 1968 Praha) je česká historička. Vystudovala obor historie na Filozofické fakultě Univerzity Karlovy se zaměřením na období vrcholného středověku. Pracovala v oddělení holocaustu Židovského muzea v Praze a na Katedře dějin a didaktiky dějepisu Pedagogické fakulty Univerzity Karlovy. Má pět dětí, s partnerem žije na Moravě.\n\n\n"}
{"id": "207381", "url": "https://cs.wikipedia.org/wiki?curid=207381", "title": "Krems", "text": "Krems\n\nKrems se nazývají:\nřeky:\npodobný název má:\n"}
{"id": "207382", "url": "https://cs.wikipedia.org/wiki?curid=207382", "title": "Alfred Binet", "text": "Alfred Binet\n\nAlfred Binet (8. července, 1857, Nice – 18. října, 1911) byl francouzský psycholog a autor prvního běžně používaného testu inteligence.\n\nŠlo o psychologa, který publikoval první moderní inteligenční test - Binet-Simonova inteligenční škála; v roce 1905. Jeho představený měl identifikovat studenty, kteří vyžadovali nadstandardní pomoc při zvládání učební látky. Spolu se svým spolupracovníkem Theodorem Simonem publikoval v letech 1908 a 1911 opravu své inteligenční škály, která se stala tou poslední těsně před jeho předčasnou smrtí. Další vylepšení Binet-Simonovy škály bylo publikováno v roce 1916 Lewisem M. Termanem ze Stanfordovy univerzity, který do ní začlenil návrh německého psychologa Williama Sterna, že jednotlivcova inteligenční úroveň by měla být měřena jako intelligenční quocient (I.Q.). Termanův test, který byl pojmenován Stanford-Binetova inteligenční škála, vytvořil základ pro jeden stále běžně používaný moderní inteligenční test.\n\nV roce 1894 vypracoval první psychologickou studii týkající se šachu. Zkoumal kognitivní vybavenost šachových mistrů. Binet předpokládal, že šachy záleží na fenomenologických kvalitách visuální paměti, ale po prozkoumání posudků šachových mistrů bylo vyvozeno, že paměť je pouze jeden článek řetězu kognice zapojeného do celého procesu hry. Bylo zjištěno, že pouze mistři dokázali úspěšně hrát bez druhého pohledu na šachovnici, zatímco začátečníci a pokročilí tento úkol shledali nemožným. Dále bylo zjištěno, že zkušenost, představivost a vzpomínky na abstraktní a konkrétní variace byly nutností ve velmistrovském šachu. Dráha psychologického výzkumu šachu byla obnovena v 50. letech 20. století Reubenem Finem a v 60. letech Adriaanem de Grootem.\n\n\nByl jedním z vydavatelů \"L'année psychologique\", každoroční vydání zahrnující původní články a recenze o pokroku psychologie.\n\n\n"}
{"id": "207389", "url": "https://cs.wikipedia.org/wiki?curid=207389", "title": "Antiochijské knížectví", "text": "Antiochijské knížectví\n\nAntiochijské knížectví byl křižácký stát rozkládající se v dnešní Sýrii a Turecku, založený během první křížové výpravy v roce 1098.\n\nKdyž se roku 1097 Balduin z Boulogne oddělil od hlavního vojska, aby táhl dál na východ, ostatní v říjnu 1097 dorazili k Antiochii. Obléhání vedl Bohemund z Tarentu. Město, s více než čtyřmi sty věžemi, zůstávalo stále neproniknutelné. Obléhání se s velkým utrpením vleklo i během zimy, vojáci byli nuceni jíst maso svých koní, a podle legendy dokonce i své padlé spolubojovníky.\n\nNakonec se Bohemundovi podařilo přesvědčit strážného jedné z bran, bývalého křesťana jménem Firouz, aby křižáky vpustil do města. Tak se i 3. června léta páně 1098 stalo. Poté následovalo zmasakrování muslimských obyvatel Antiochie. Pouze o čtyři dny později dorazilo muslimské vojsko mosulského vládce Körbughy, které křižáky oblehlo. Byzantský císař Alexios I. Komnenos, který se vydal křižákům na pomoc, zavelel k ústupu, když se doslechl, že město bylo znovu obklíčeno.\n\nNicméně křižáci obléhání ustáli, mimo jiné za pomoci tajemného Petra Bartoloměje, poutníka, který tvrdil, že se mu zjevil svatý Ondřej a ten mu měl říci, že Svaté kopí, kterým římský voják probodl Krista na kříži, se nachází tady, v Antiochii. Katedrála svatého Petra byla rozkopána a Kopí bylo nalezeno Petrem osobně. Ačkoliv se zdá pravděpodobnější, že Kopí byl podvrh, který do katedrály Petr před tím donesl (dokonce i papežský legát Adhemar z Le Puy věřil, že je skutečné). V každém případě to pomohlo udržet morálku křižáckých bojovníků, mezi kterými se šířily poraženecké nálady. S vědomím nově nalezené relikvie („Kristus nad námi bdí“) se Bohemund rozhodl vypochodovat z města Körbughovi vstříc a utkat se s ním. Především skvělou taktikou Bohemund Körbughu skutečně porazil.\n\nBoj byl u konce, ne ovšem žhavá diskuse mezi křižáckými veliteli na téma, komu město připadne. Bohemund, jehož autorita stoupla po vítězství nad Körbughovými vojáky se za pomoci jihoitalských Normanů prohlásil vládcem Antiochie – \"knížetem z Antiochie\". Bohemund už jednou knížetem byl, a to v Tarentu v Itálii. Pro své nové panství požadoval nezávislost na Byzantské říši, proto neusiloval o titul vévody z rukou byzantského císaře (v jehož jménu přísahal bojovat), ani o žádný jiný titul s hlubokými lenními závazky, jako třeba hrabě. Mezitím se neznámá epidemie přehnala křižáckým ležením, jednou z jejích obětí byl i Adhemar z Le Puy.\n\nV bitvě s Danišmendy roku 1100 byl Bohemund zajat. Na jeho místo nastoupil jako regent jeho synovec Tankred. Tankred značně rozšířil území svého státu útokem na turecké a byzantské državy a zabral města Tarsos a Latakia. Roku 1103 byl Bohemund propuštěn a následně v roce 1105 se vydal do Itálie verbovat nové vojáky. Své nové vojsko použil v roce 1107 na útok proti Byzanci a když byl o rok později poražen, byl donucen uznat lenní závislost Antiochie na Byzanci a slíbit vrátit území, které dobyl na Byzantské říši zpět. Bohemund se poté zaměřil na saracénská území. Společně s Balduinem II., hrabětem z Edessy a jeho spojencem Joscelinem zaútočili na důležité mocenské centrum seldžuckých Turků Aleppo. Když byli Joscelin s Balduinem zajati, Tankred, který byl doteď regentem Antiochie se ujal vlády v Edesse a poté se stal regentem Antiochie ještě jednou, když Bohemund opět odjel do Itálie, kde roku 1111 zemřel.\n\nAlexios I. Komnenos po Tankredovi následně chtěl, aby celé území Antiochijského knížectví předal pod vládu Byzance. Tankred, podporovaný hrabětem z Tripolisu a jeruzalémským králem se k takovému činu ovšem vůbec neměl. Ve skutečnosti byl Tankred jediným křižáckým velitelem, který ještě před zahájením pochodu do Svaté země Alexiovi neodpřísáhl svou lenní věrnost, což nakonec udělali všichni křižáci, včetně Bohemunda. Tankred zemřel roku 1112 a na uprázdněný trůn usedl Bohemund II. z Antiochie. Místo regenta zaujal Tankredův synovec Roger ze Salerna, který porazil Seldžuky v boji roku 1113.\n\nNicméně 27. června 1119 byl Roger zabit v bitvě u Ager Sanguinis (Pole krve) a Antiochie se stala vazalem Království jeruzalémského s králem Balduinem II. jako regentem až do roku 1126, i když část této doby strávil král v zajetí v Aleppu. Bohemund II., který se oženil s dcerou Balduina II. Alicí, vládl pouhé čtyři roky a když zemřel, knížectví zdědila jeho mladší dcera Konstancie Antiochijská. Balduin II. se znovu ujal regentství vládl až do své smrti roku 1131, kdy se moci chopil Fulko z Anjou. Roku 1136 byla Konstancie provdána za o šestadvacet let staršího Raimonda z Poitiers, jí bylo pouhých deset let.\n\nStejně jako jeho předchůdci, i Raimond zaútočil na byzantskou provincii Kilíkii. Byl odražen a císař Jan II. Komnenos přešel do protiútoku. Jan II. přitáhl k Antiochii a donutil Raimonda, aby mu odpřisáhl svou poslušnost. V té době také vyvinul protibyzantskou aktivitu edesský hrabě Joscelin II. a Jan II. byl donucen se s ním jít vypořádat. Císař zamýšlel dobýt všechny křižácké státy, ale jeho smrt v roce 1143 mu v tom zabránila.\n\nPo pádu Edessy roku 1144 sultán Núr ad-Dín zaútočil také na Antiochii. Velká území na východě byla ztracena a sám Raimond byl zabit v bitvě u Inabu roku 1149. Jeruzalémský král Balduin III. vdovu po Raimondovi provdal za Renaulda de Châtillon. Také Renauld vyhledával konflikty s Byzantinci, tentokrát na Kypru, uzavřel příměří s císařem Manuelem I., nicméně roku 1158 a 1159 přijel císař osobně převzít moc v Antiochii. Nadále bylo knížectví Antiochie vazalem Byzantské říše až do Manuelovi smrti roku 1180. Ačkoliv toto uspořádání znamenalo, že knížectví bude Byzanc vojensky podporovat a poskytovat vojáky byzantské armádě, (vojáci z Antiochie se účastnili byzantského tažení proti seldžukům roku 1176), mělo však díky tomu zajištěnou ochranu Byzance před Núr ad-Dínem v době, kdy bylo nejvíce ohroženo, na rozdíl od ostatních křižáckých států, které si museli vojenskou pomoc obstarávat složitě z Evropy.\n\nRenauld byl v roce 1160 zajat muslimy a regentství v Antiochii připadlo zdejšímu byzantskému patriarchovi. Renauld byl vězněn až do roku 1176 a nikdy už se do Antiochie nevrátil. Zatím se Manuel I. oženil s dcerou Konstancie z Antiochie Marií, a Konstancie byla v té době jediná, kdo Antiochii vládl, ale v roce 1163 byla sesazena a nahrazena svým synem Bohemundem III.. Bohemund byl zajat následujícího roku Nur ad-Dínem v bitvě u Harimu a řeka Oront se stala hranicí mezi knížectvím Antiochie a aleppským emirátem. Bohemund se vrátil ze zajetí roku 1165 a oženil se s jednou z Manuelových neteří, zároveň byl v Antiochii dosazen ortodoxní patriarcha z Konstantinopole.\n\nAliance s Byzancí v Antiochii skončila se smrtí císaře Manuela I. roku 1180. Najednou bylo město zbavené byzantské ochrany, která oblast střežila před Nur ad-Dínem posledních dvacet let. Přesto se město s pomocí italských městských států ubránilo útoku Saladina, který roku 1187 dobyl Jeruzalémské království. Ani Antiochie ani Tripolis se nepodílely na třetí křížové výpravě, ačkoliv zbytky německé armády v Antiochii roku 1190 přezimovaly. Syn Bohemunda III. Bohemund se stal hrabětem v Tripolisu a jeho starší bratr Raimond se oženil s princeznou z Arménie. Bohemund III. zemřel v roce 1201.\n\nBohemundova smrt měla za následek vypuknutí boje o Antiochii mezi Bohemundem, hrabětem z Tripolisu a vnukem Bohemunda III. Raimondem Roupenem. Bohemund z Tripolisu, známý jako Bohemund IV. dobyl Antiochii roku 1207, ale jeho soupeř Raimond se vlády zmocnil v letech 1216 - 1219. Bohemund IV. zemřel roku 1233 a vládu převzal jeho syn, Bohemund V..\n\nAntochie později sehrála nevýznamnou roli během páté křížové výpravy, šesté křížové výpravy, kdy římský císař Friedrich II. zkoušel dobýt nazpět Jeruzalém, či sedmé křížové výpravy, kdy se o to samé pokoušel francouzský král Ludvík IX.\n\nRoku 1254 se antiochjský kníže Bohemund VI. oženil s arménskou princeznou Sibylou, čímž skončily letité boje mezi oběma státy. Přičemž Arménie byla značně silnější a Antiochie byla v podstatě jejím vazalem. Oba státy však byli smeteny konfliktem mezi Mameluky a Mongoly. Když byli Mongolové poraženi v bitvě u Ain Jalut, sultán Bajbars začal ohrožovat Antiochii (která byla stále vazalem Arménie), kterou také podporovali Mongolové. Bajbars se nakonec města zmocnil roku 1268 spolu s územím v severní Sýrii. O třiadvacet let později padla poslední křižácká pevnost Akkon. Od této chvíle již křižácké státy v Levantě přestanou existovat. Z křižáckých států zůstanou už jen prázdné tituly, \"kníže z Antiochie\", \"hrabě z Tripolisu\", či \"král Kypru\", někdy udělované mladším příslušníkům západoevropských královských rodů.\n\nKnížectví Antiochie bylo svou rozlohou třetí největší z křižáckých států ve Svaté zemi, hned po edesském hrabství a království jeruzalémském. Rozkládalo se v severovýchodním lemu Středozemního moře. Hraničilo s hrabstvím Tripolis na jihu, Edessou na východě, a Byzantskou říší a královstvím Malé Arménie na severozápadě. Hranice byla ovšem pohyblivá v závislosti na době. Ve 12. století mělo knížectví asi dvacet tisíc obyvatel, nejvíce arménských monofyzitů a řeckých ortodoxních. Muslimové převažovali na venkově. Většina osadníků, kteří přišli s křižáky byli jihoitalští Normané. Křesťanů západního ritu z předkřižáckých dob bylo v zemi jen nepatrně, přesto však byl v Antiochii roku 1100 dosazen latinský patriarcha.\n\n\n\n\nPanství Saon bylo spravováno z hradu Saone. K panství náležela města Sarmada (ztracena 1134) a Balatanos. Saladin panství dobyl roku 1188 na posledním pánu ze Saonu, Matthewovi.\n\n\nKnížectví Antiochie byl feudálním státem západního typu. Jeho úřady byli zřízeny podle jeruzalémského vzoru. Názvy úřadů byly: majordomus, komisař, hejtman, vrchni lokaj, správce a kancléř. Následuje seznam lidí, kteří dané úřady zastávali.\n\n\n\n\n\n\n\n\n"}
{"id": "207391", "url": "https://cs.wikipedia.org/wiki?curid=207391", "title": "Kazašská hokejová reprezentace", "text": "Kazašská hokejová reprezentace\n\nKazašskou hokejovou reprezentaci kontroluje Kazašská federace ledního hokeje. Kazachstán se v roce 2017 umístil na 17. místě světového žebříčku. Na svých prvních Olympijských hrách v roce 1998 vyhráli ve své kvalifikační skupině a skončili na osmém místě. V Kazachstánu je v současnosti zaregistrováno 1 800 hráčů (0,01 % populace).\n\n"}
{"id": "207397", "url": "https://cs.wikipedia.org/wiki?curid=207397", "title": "Apšeronský poloostrov", "text": "Apšeronský poloostrov\n\nApšeronský poloostrov (\" , )\", někdy též pouze Apšeron se nachází v Ázerbájdžánu a je pokračováním východního zakončení Velkého Kavkazu. \n\nVybíhá 60 km do Kaspického moře, jeho šířka je až 30 km a nejvyšší bod je 165 metrů nad mořem. \n\nNa poloostrově leží hlavní město Ázerbájdžánu Baku.\n\nNázev Apšeron pochází z perského slova Ábšúrán (آبشوران), což znamená \"\"místo slané vody\"\".\n\n"}
{"id": "207401", "url": "https://cs.wikipedia.org/wiki?curid=207401", "title": "Thaumaturg", "text": "Thaumaturg\n\nThaumaturg nebo česky divotvorce je člověk s nadpřirozenými schopnostmi, který léčí, křísí a ozdravuje lidi, a to většinou jen pomocí vnitřní síly, slov a víry. Za thaumaturga je považován mimo jiné i Ježíš Kristus.\n\nVýznamním dílem, které se věnovalo otázce víry v léčivost tzv. královského doteku v Anglii a Francii je práce Marca Blocha \"Les Rois Thaumaturges\" (1924).\n"}
{"id": "207402", "url": "https://cs.wikipedia.org/wiki?curid=207402", "title": "Fjordský kůň", "text": "Fjordský kůň\n\nFjordský kůň je plemeno koně pocházející z Norska. Typická je plavá barva, černo-bílá hříva a ocas a úhoří pruh. Přes svoje jméno patří mezi pony.\n\nFjordský kůň byl domestikován okolo roku 2000 př. n. l. Relativní izolace Skandinávie přispěla k udržení původního charakteru. Fjord je výrazně primitivní plemeno připomínající koně Przewalského. Dříve je jako jezdecká zvířata využívali Vikingové. Fjord je pravděpodobně předchůdce většiny chladnokrevných koní v Evropě. V Norsku žijí polodivokým životem. Fjordský kůň byl mimo jiné dříve používán i při zápasech hřebců za dob Vikingů. Tyto zápasy nezřídka končily smrtí poražených. Vikingové, ale takto ověřovali zdatnost chovných hřebců. Vikingové rozšířili toto plemeno do Velké Británie, na Island a do Skotska, kde fjord ovlivnil zdejší plemena. Fjordský kůň je označován za jedno z nejčistších a nejstarších plemen v Evropě. Přestože se Norsko uvádí jako země původu, pochází toto plemeno zřejmě až z daleké Asie. Do Norska se dostal zhruba před 4000 lety. Jeho název měl několik podob jako např.: Nordfjordling, Nordfjordhest, Fjordhest, či Fjordling, zkráceně pak Fjord.\nZachovali si mnoho vlastností divokých koní. Jsou inteligentní, houževnatí, odolní, vytrvalí a silní. Povahou jsou klidní, hodně svéhlaví, trpěliví a také velmi učenliví.\n\nHlava je primitivního typu, krk je krátký a svalnatý. Hřbet je pevný, záď je delší s nízko nasazeným ocasem. Končetiny jsou kratší, pevné s kvalitními kopyty.\nŽíně mají charakteristické dvoubarevné zbarvení: hříva má uprostřed pruh z tmavších žíní a po stranách ze světlých. Fjordům roste dlouhá splývavá hříva, která se ale velmi často zastřihuje, podle zvyku Vikingů, tak, že světlé pruhy jsou sestřiženy zhruba 2 až 3 cm pod hřívu tmavou. Poslední dobou jsou střihy hřívy populární v provedení různých ornamentů, např. hradeb, srdce či klikyháků. Ocas je taktéž kombinací dvou barev. Na hřbetě je tmavý úhoří pruh a na nohách je zřetelné zebrování a ztmavení. V kohoutku dorůstají výšky 130 – 150 cm. Délka se pohybuje mezi 140 – 150 cm.\n\nZákladní a nejrozšířenější barvou Fjordských koní je Brunblakk (Brown Dun) - srst ve všech odstínech krémové až světle hnědé. Hříva je černobílá, černou barvu může nahradit i tmavě hnědá. Úhoří pruh je taktéž černý či tmavě hnědý.\n\nRodblakk (Red Dun) - barva srsti se opět pohybuje v barevné škále mezi odstíny krémové až světle hnědé, v tomto případě ale spíše světlejší a více do rezava. Hříva je většinou velmi světlá, pruh v ní je mnohdy až nerozeznatelný, běžně ale zbarvený dohněda. Úhoří pruh a zebrování na nohou je vždy tmavší než barva těla, ale nikdy není černá. Rozdíl mezi Brunblakkem a Rodblakkem je v některých případech velmi těžce rozeznatelný.\n\nGrå (Grullo / Grey Dun) - barva srsti se pohybuje od světle stříbrné přes popelavou až po tmavě břidlicově šedou. Oblast nozder a hlavy je o poznání tmavší, stejně jako končetiny a zebrování na nich. Úhoří pruh je tmavší než barva těla. Tmavý pruh ve hřívě většinou není černý, ale tmavě šedý. Může být zbarven dohněda či protkán jantarovou barvou. Zpravidla, čím tmavší je tělo, tím tmavší a výraznější jsou tyto primitivní znaky.\n\nUlsblakk (Uls / White Dun) - barva srsti je variantou hnědé barvy, je ale opravdu hodně světlá - krémová až bílá, může být i lehce našedlá (tzv. zředěná barva); způsobena faktorem snižujícím produkci pigmentu. Úhoří pruh je černý nebo téměř černý. Světlá barva ve hřívě nemusí být bílá, ale světlejší než barva těla. Pruh ve hřívě je černý či tmavě šedý.\n\nGulblakk (rozšířeněji Kvit / Yellow Dun) - nejvzácnější ze zbarvení Fjordských koní, světlejší varianta barvy Rodblakk (způsobena stejným genem jako u Ulsblakk). Srst je velmi světle krémová až sněhobílá, kůže růžová i tmavá (u ostatních pouze tmavá). Úhoří pruh je tmavší než tělo, nikdy ne černý. Hříva, ohon a kštice mohou být bez jakéhokoliv náznaku tmavší barvy zcela světlé či s lehkým náznakem tmavší barvy.\n\nFjord je velmi všestranné plemeno a hodí se do jakéhokoliv odvětví jezdeckého sportu. Pro jeho vynalézavost a velkou obratnost patří k výborným plemenům pro práci v horách. Dnes je hodně používán jako ideální kůň pro agroturistiku, ale hodí se i pro vytrvalost, parkur i drezuru. Pro jeho obratnost je dosti používán ve vozatajských soutěží. U nás byl často křížen s huculem a následně používán pro práci v lese. Přestože je toto plemeno velmi oblíbené pro začátečníky a děti, není to typický \"pony pro všechno\".\n\nChov a mateřskou plemennou knihu v současné době spravuje FHI, která sdružuje jednotlivé země a udává směr chovu Fjordského koně. \"„Nejvyšší cíl chovu Fjorda“\", podle současného norského plemenného rejstříku a chovatelského plánu, \"\"je směřovat skrze čistotu chovného programu k zachování charakteru a všestrannosti plemene.“\" Jedním z hlavních chovných cílů je zachování charakteru, který je pro toto plemeno typické.\nNa Mezinárodní konferenci (International Conference) v roce 1996 byl nabídnut následující poetický popis Fjorda k představení toho, co Norové „cítí“ jako typické pro tohoto koně. Písemný popis byl vytvořen se zřetelem k původnímu místu plemene, hornaté oblasti Vestlandet (Západní Norsko). Členové Norské společnosti pro chov Fjordského koně vybrali krásný umělecký popis koně, působivě zobrazující živý obraz skutečného Fjorda:\n\n\"„Oči by měly být jako horská jezera za večera při letním slunovratu, velké a jasné. Hrdý sklon šíje by měl být jako chlapec z hor na cestě ke své milované. Správně ohraničený kohoutek jako obrysy hor proti večerní obloze. Měl by být plný života stejně jako jarní vodopád a přitom zůstat dobromyslný.“\"\n\nNejvětší stádo Fjordského koně v ČR Je chováno rodinou Pfefrových ve Staré Pace (Fjordský hřebčín Stará Paka).\n\n"}
{"id": "207413", "url": "https://cs.wikipedia.org/wiki?curid=207413", "title": "Trampling", "text": "Trampling\n\nTrampling (česky šlapání) je praktikou BDSM, při které dominantní partner šlape či dupe po těle submisivního partnera. Tato praktika může být ještě víc erotizována bosýma nohama, punčochami a podobně (prvky footfetishe), bolest může být zvýšena užitím vysokých podpatků a podobně. Trampling kromě skutečné (fyzické) bolesti (která konečně může být mizivá) přináší také (a vlastně zejména) psychické ponížení.\n"}
{"id": "207415", "url": "https://cs.wikipedia.org/wiki?curid=207415", "title": "Héródés Antipas", "text": "Héródés Antipas\n\nHéródés Antipas (před r. 20 př. n. l. – po r. 39 n. l.) byl syn Heroda Velikého. V Galileji a Pereji byl tetrarchou. Podle Nového zákona nechal popravit Jana Křtitele a podle pozdější tradice je totožný s Herodem, se kterým se setkal i Ježíš Kristus.\n\nByl vychován v Římě. Založil město Tiberias jako své sídlo. Nakonec byl poslán do vyhnanství císařem Caligulou a tam také zemřel.\n\nPodle evangelií nechal uvěznit Jana Křtitele, který mu vyčítal, že se oženil s Herodiadou. Její dcera Salome – evangelii nejmenována – jednou zatančila na Herodově hostině. Herodes byl z jejího půvabu tak unešený, že jí za jeden tanec slíbil cokoli, o co požádá. Salome si jako odměnu na nabádání matky přála hlavu Jana Křtitele. Herodes jej pak neochotně nechal stít a hlavu přinést na míse na hostinu.\n\nPodle Lukášova evangelia se Ježíš Kristus setkal s jistým Héródem, kterého pozdější tradice identifikovala právě s Antipou. Setkal se s ním pouze jednou, a to když mu ho Pilát Pontský poslal, ať o něm rozhodne. Chtěl po něm, aby mu ukázal zázrak, ale když viděl, že pro něj nic neudělá, poslal ho zpět Pilátovi, ať si s ním dělá, co chce. Ten ho pod nátlakem lidu nakonec nechal ukřižovat.\n"}
{"id": "207418", "url": "https://cs.wikipedia.org/wiki?curid=207418", "title": "Alžběta Přemyslovna", "text": "Alžběta Přemyslovna\n\nAlžběta (před 1305 – 1347) byla nemanželskou dcerou posledního přemyslovského krále Václava III. a neznámé matky.\n\n9. ledna 1332 získala tato Alžběta papežský dispenz, aby mohla přestoupit z cisterciáckého kláštera v Pohledu do benediktinského kláštera u sv. Jiří v Praze. Vzhledem k datu listiny a přibližnému věku, v jakém tehdy Alžběta musela být, je tedy pravděpodobnější, že byla dcerou Václava III., ne Václava II. Z této listiny také víme, že v době Alžbětina narození byl Václav III. ještě svobodný, což znamená, že se musela narodit před Václavovým sňatkem s Violou Těšínskou. Levobočná dcera dostala jméno po své tetě, po otcově sestře Elišce Přemyslovně, aby se zdůraznila sounáležitost Alžběty s královským dvorem.\n\nDispenz, jak bylo uvedeno, se týkal přestupu z kláštera v Pohledu. Nejspíš právě tam byla Alžběta vychovávaná a zůstala zde i v dospělosti. Jako důvod žádosti o přestup byla uvedena \"debilitas corporis\" – nejspíše nějaká obecná fyzická slabost či onemocnění. Alžběta si přála přestoupit k benediktinkám u sv. Jiří, protože tento řád byl méně přísný. Ačkoliv jí bylo formálně umožněno přijmout v klášteře jakoukoliv hodnost či úřad, muselo být jasné, že u sv. Jiří se abatyší nestane. Fyzická slabost něco takového předem vylučovala.\n\nV roce 1340 olomoucký biskup Jan Volek (nemanželský syn Václava II., který u papežského stolce vyřizoval výše zmíněnou dispenz) založil první ženský benediktinský klášter na Moravě v Pustiměři. Pustiměřská fundace byla založena k uctění Volkovy nevlastní sestry Elišky Přemyslovny, s níž ho až do Eliščiny smrti v roce 1330 pojil vřelý sourozenecký vztah. Spolufundátorem byl markrabě Karel. Právě Alžběta se v klášteře zasvěceném ke spáse tetiny duše stala první abatyší, ve věku zhruba 35 let.\n\nAlžběta zemřela před začátkem června roku 1347. Byla to poslední Přemyslovna z hlavní panovnické linie (až do 16. století ještě trvala vedlejší, opavská větev rodu).\n\n"}
{"id": "207421", "url": "https://cs.wikipedia.org/wiki?curid=207421", "title": "Herodes", "text": "Herodes\n\nHerodes je jméno, užívané především v dynastii Herodovců, následně používané také jako příjmení:\n\n\n\n"}
{"id": "207430", "url": "https://cs.wikipedia.org/wiki?curid=207430", "title": "Armin van Buuren", "text": "Armin van Buuren\n\nArmin van Buuren (* 25. prosince 1976, Leiden, Nizozemsko) je producent a DJ tvořící a hrající trance.\n\nArmin začal pracovat jako DJ v místním nočním klubu Nexus poté, co dokončil studium na střední škole v roce 1995 a začal studovat právo na univerzitě. V té době si přestěhoval své domácí studio do „pravého“ studia. Jedny z prvních skladeb, které ve svém novém studiu vytvořil, byly mj. \"Touch Me\" a \"Communication\".\nArmin má svou vlastní radio show \"A State of Trance\", kterou provozuje už od roku 2001. Tuto radio show můžete poslouchat každý čtvrtek od 20:00 na \"DI.fm\" (internetové rádio). V květnu 2007 oslavil Armin 300. vydání \"A State of Trance\". A v dubnu 2009 oslavil 400. vydání. O rok později, tedy v dubnu 2010, navštěvuje se svojí A State of Trance 450 New York, Toronto, Bratislavu a Wroclaw. Další rok (19. března až 16. dubna) se konala ještě větší oslava 500. ASOTu v pěti různých městech po celém světě - Den Bosch, Miami, Sydney, Cape Town a Buenos Aires. V roce 2012 byla podobná akce tentokrát v šesti městech - Den Bosch, Moskva, Kiev, Londýn, Los Angeles a Miami k významnému vydání ASOT 550. Podle internetového magazínu DJ Mag, který každý rok vyhlašuje sto nejlepších DJ-ů, získal první místo v roce 2007, 2008, 2009, 2010 a 2012. S pěti prvenstvími je nejúspěšnějším DJ-em.\n\nArmin měl vždy vlastní studio, kde pracoval téměř sám. Od roku 1995 vydal Armin mnoho skladeb pod různými nahrávacími společnostmi, pokaždé s větším a větším úspěchem u posluchačů. Jeho první velmi úspěšnou nahrávkou bylo \"Blue Fear\" u nahrávací společnosti Cyber Records. Následovala nahrávka \"Communication\".\nNa počátku roku 1999 Armin založil nahrávací společnost Armind společně s United Recordings. První nahrávka vyšla pod aliasem \"Gig\" a měla název \"One\", následovala nahrávka \"Touch Me\".\nPoté Armin vydával pod aliasem \"Gimmick\", nahrávka se jmenovala \"Free\". Následoval další alias a nahrávka, a to \"Gaia - 4 Elements\". Armin se pustil do spolupráce s producentem Tiësto. Vytvořili dva projekty: \"Major League - Wonde Where You Are?\" a \"Alibi - Eternity\". Následovně Armin spolupracoval s Ferry Corstenem a vytvořili spolu nahrávku \"Exhale\".\n\nV roce 2000 Armin začal pracovat na vlastním aliasu AVB. Díky dokonalému skloubení stylů progressive, techno a trance vytvořil kompilaci \"AVB001 - A State of Trance\" (poznámka: nejde o zmiňovanou radio show), které se prodalo přes 10.000 kopií. Následovala kompilace \"AVB002 - Basic Instinct\", \"AVB003 - In Motion\" a \"AVB004 - Transparance\".\n\nV březnu 2001 Armin začal pracovat na radio show na ID&T Radio. Jde o každotýdenní dvouhodinovou show s názvem \"A State of Trance\", kde hraje nejnovější hudební nahrávky ve stylu trance. Když v roce 2004 ID&T Radio změnilo hudební styl, Armin tuto stanici opustil a \"A State of Trance\" si vzal s sebou, a to na nizozemské rádio Fresh FM. V současnosti je tato radio show vysílána na rádiích SLAM!FM, DI.FM, XM Satellite Radio Channel 82 atd. Úplný seznam vysílajících radio stanic můžete nalézt pod odkazem ASOT na oficiálních Arminových webových stránkách.\n\nAmsterdance, Armania, Darkstar, E=mc², Electrix, El Guitaro, Gaia, Gimmick, Hyperdrive Inc., Major League, Misteri A, Perpetuous Dreamer, Problem Boy, Rising Star, The Shoeshine Factory\n\nArmin začal svou kariéru jako DJ v klubu Nexus v Leidenu, kde hrál pravidelně 6 až 7 hodin v kuse. Během školních prázdnin hrál i více než 4krát týdně. V roce 1999 se seznámil s Dave Lewisem, který ho jako DJe představil i v Anglii a USA.\n11. listopadu 2006 Armin již podruhé vystoupil se svou show Armin Only (první show proběhla 12. listopadu 2005, kde bylo více než 11 000 fanoušků, kteří si užili devítihodinový set) v Ahoy Rotterdam.\n\n\n\n"}
{"id": "207434", "url": "https://cs.wikipedia.org/wiki?curid=207434", "title": "Albrecht I. Habsburský", "text": "Albrecht I. Habsburský\n\nAlbrecht I. Habsburský (červenec 1255 – 1. květen 1308) byl římský král a rakouský a štýrský vévoda, nejstarší syn hraběte a později římského krále Rudolfa I. a Gertrudy z Hohenbergu.\n\nZískal zřejmě dobré vzdělání, uměl psát a patrně ovládal i základy latiny. Od roku 1274 jako vladař spravoval Horní země a byl zde i v období otcovy války s českým králem Přemyslem Otakarem II. Téhož roku se také oženil s Alžbětou, dcerou Menharda II. a sestrou Jindřicha Korutanského z rodu Menhardovců. Z tohoto spokojeného manželství vzešlo dvanáct dětí.\n\nRoku 1281 se Albrecht stal říšským správcem Rakouska a Štýrské marky a roku 1282 mu otec dal v léno Rakousko, Štýrskou marku, Korutany, Kraňsko a Slovinskou marku, kde měl vládnout společně se svým mladším nezletilým bratrem Rudolfem. Toto dvojvládí brzy narazilo na odpor a bylo 1. června 1283 v Rheinfeldenském rodovém řádu zrušeno a vystřídáno samostatnou vládou Albrechta. V roce 1286 se Habsburkové Korutan zřekli a v léno je dostal Albrechtův tchán Menhard II.\n\nŘímský král Rudolf I. Habsburský zemřel 15. července 1291 ve Špýru, kde byl také pohřben. Po jeho smrti převzal správu říše dočasně rýnský falckrabě Ludvík. Nastalé situace využil český král Václav II. a při jednání s říšským správcem se mu podařilo získat Chebsko, jež mělo pro české země důležitou strategickou a ekonomickou polohu. Na podzim 1291 Václav získal podporu saského vévody Albrechta II. a braniborského markraběte Oty Dlouhého. Oba kurfiřti proklamovali své rozhodnutí následovat ve věci volby nového krále rozhodnutí českého panovníka. Padly i pochybnosti ohledně volby Albrechta, syna Rudolfa Habsburského, který se pro pošlapávání svobod šlechty ve svých zemích netěšil v říši velké popularitě. Jeho pozice také podkopávala povstání proti habsburské vládě v Rakousích a Štýrsku, i když ta dokázal s úspěchem potlačit. Taktéž útok uherského krále Ondřeje III. skončil nezdarem. Větších úspěchů dosáhly až tři alpské oblasti Uri, Schwyz a Unterwalden, jež se spojenými silami dokázaly Habsburkům ubránit. Tyto země posléze stály u zrodu dnešního Švýcarska.\n\nZpočátku i celková politická situace v říši nasvědčovala tomu, že Albrecht skutečně římským králem zvolen bude. Samotná volba proběhla ve Frankfurtu nad Mohanem v dubnu 1292. Václava II. zde zastupoval Bernard z Kamence doprovázený předními velmoži království – Hynkem z Dubé, Dobešem z Bechyně a Albrechtem ze Žeberka. Jednání ovšem neprobíhala tak přímočaře, jak prohabsburská strana očekávala, protože část kurfiřtů ovlivněná českými vyslanci se vyslovila proti Albrechtově zvolení.\n\nSpory mezi kurfiřty měly být vyřešeny předáním všech hlasů do rukou mohučského arcibiskupa. Ten pak k překvapení prohabsburského falckraběte Ludvíka, jenž očekával podporu habsburské strany, zvolil novým králem hraběte Adolfa Nasavského. Zde zapůsobily předchozí dohody mohučského duchovního s kolínským arcibiskupem a kurfiřtem Siegfriedem, jenž Adolfa s pomocí dalšího kurfiřta, trevírského arcibiskupa Bohemunda, na místo nového krále prosadil. Adolf Nasavský pocházel z nevýznamného šlechtického rodu, navíc se nemohl opřít o větší pozemkové domény jako Habsburkové, a byl tedy pro kurfiřty přijatelným kandidátem. Průchodnost volby tohoto nového kandidáta měl zajistit i ozbrojený doprovod, který překvapil další říšská prohabsburská knížata, jež se sjela na místo volby ve slavnostních oděvech.\n\nČeské diplomatické misi se v této chvíli výměnou za podporu arcibiskupova kandidáta, jež byla v daném okamžiku rozhodující, podařilo docílit významných zisků a privilegií. Především došlo k ujednání sňatku mezi Adolfovým synem a Václavovou dcerou Anežkou. Václav II. si později na králi vymohl, že nebude obsazen prázdný markraběcí trůn v Míšeňsku, zemi ležící po proudu Labe a tedy obchodně významné pro České království, dokud by na něj Václav případně neprokázal své dědické nároky.\n\nAdolf Nasavský neměl větší majetek, díky němuž by mohl vést politiku nezávislou na říšských kurfiřtech a další šlechtě. Proto se rozhodl po vzoru Rudolfa Habsburského získat pro sebe a svůj rod vlastní doménu. Tou se měly stát dvě země dosud v držení rodu Wettinů – Durynsko a Míšeňsko. Při zisku druhé ze zmiňovaných oblastí ovšem do budoucna musel počítat s nároky českého krále, jemuž již dříve míšeňské území přislíbil, dodá-li Václav právní podklady ke svým nárokům. K tomu již došlo za změněné situace, neboť spory mezi Václavem a Albrechtem Habsburským, dřívějším Adolfovým protivníkem, se v letech po Adolfově volbě začaly urovnávat.\n\nV listopadu 1295 Albrecht vážně onemocněl. Protože lékaři předpokládali, že původcem nemoci je jed, rozhodli se pro drastickou, ale v té době obvyklou léčbu. Aby se zabránilo šíření otravy v organismu a aby z něj vyšly jedovaté látky, byl Albrecht pověšen za nohy. Následkem této léčby přišel o jedno oko, které nevydrželo krevní nával.\n\nAdolf si v říši získával svou politikou v Míšni i v zahraničí stále více odpůrců. Jeho nevybíravé metody při prosazování územních požadavků i ochota bojovat za anglickou úplatu proti francouzskému králi Filipu Sličnému se stala terčem ostré kritiky. Na základě podpory českého krále, vyjádřené zejména zasláním finančních prostředků na získání vojska, i podpory dalších kurfiřtů se Albrecht Habsburský odhodlal k otevřené konfrontaci s Adolfem Nasavským. Dne 23. června 1298 se v Mohuči sešli kurfiřti a prohlásili Adolfa za sesazeného. Namísto něj zvolili následující den jako nového vládce Svaté říše římské Albrechta Habsburského.\n\nRozhodující bitva proběhla 2. července 1298 u Göllheimu, ve které Adolf padl a jeho vojsko se poté rozuteklo. Albrecht se pak římské koruny dočasně vzdal, dokud neproběhla nová řádná volba. Po jejím úspěšném zakončení jednomyslným zvolením rakouského vévody byl Albrecht 24. srpna 1298 v Cáchách korunován římským králem. Epizoda vlády nasavského rodu v říši tak skončila.\n\nStejně jako otec, i Albrecht se pustil do mocenského boje s českými Přemyslovci. Na počátku 14. století totiž drželi tři královské koruny – českou, polskou a uherskou. Opozice v Polsku i Uhrách proti přemyslovskému soustátí rostla. Římskoněmecký král Albrecht se postavil na stranu papeže Bonifáce, který jediný z něj eventuálně mohl udělat císaře (byť s Václavem II. byli dosud spojenci a český král mu pomohl k německé koruně). Václav II. se marně snažil získat vojenskou podporu francouzského krále, který také neměl s papežem dobré vztahy. 31. května 1303 přiřkl Bonifác VIII. svatoštěpánskou korunu Karlu Robertovi z Anjou.\n\nKrál Václav Albrechtovy podmínky rezolutně odmítl s poukazem na svrchovanost své vlády.\n\nV létě roku 1304 se situace v Uhrách stala tak vážnou, že byl Václav II. donucen pro svého syna, uherského krále, společně s vojskem dojet. Nedlouho nato v říjnu 1304 vtrhlo do Čech říšské vojsko v čele s Albrechtem a oblehlo českou pokladnici – Kutnou Horu. Habsburk doufal, že česká šlechta opět zradí svého krále, ale tentokrát byl zklamán a brzy odtáhl s nepořízenou nazpět, aniž by svedl bitvu. Odveta Václava II. nepřišla, protože u něj vypukla plicní nemoc (tuberkulóza) a v roce 1305 zemřel. Brzy po Václavově smrti došlo k dohodě mezi Albrechtem a novým českým králem Václavem III. Jediným jeho ziskem se stalo Chebsko, které se vrátilo k Říši jako bývalá zástava, za podmínky zachování všech majetků, které zde čeští králové získali. Naopak Albrecht potvrdil českým králům vládu v Polsku.\n\nKdyž český král Václav III. byl po své nedlouhé vládě v roce 1306 zavražděn, Albrecht po jeho smrti české země prohlásil za odumřelé léno a udělil je svému synovi Rudolfovi III. (bez ohledu na právo české šlechty zvolit si sami krále). Po Rudolfově brzké smrti v roce 1307 se Habsburkové znovu snažili o získání českých zemí, kterým nyní vládl Jindřich Korutanský, ale tato snaha skončila v roce 1308 Albrechtovou smrtí. Byl zavražděn svým synovcem Janem (Parricidou).\n\nPo smrti bylo Albrechtovo tělo převezeno nejdříve do Bruggu a poté do cisterciáckého opatství Wettingen. Nakonec byl v roce 1309 na příkaz nového krále Jindřicha VII. pochován spolu se svým bývalým soupeřem Adolfem Nasavským v katedrále ve Špýru. Na místě vraždy založily Albrechtova vdova Alžbeta a dcera Anežka klášter Königsfelden.\n\nHabsburská moc byla značně otřesena a vůbec nebylo jisté, zda jim budou v léno svěřeny jejich vlastní (rakouské) země, natož země české. Dante Alighieri Albrechta ve své \"Božské komedii\" umístil do \"Očistce\" a v kapitole o Ráji hovoří o jeho ničení \"pražského státu\".\n\n\n\n"}
{"id": "207440", "url": "https://cs.wikipedia.org/wiki?curid=207440", "title": "Fridrich I. Habsburský", "text": "Fridrich I. Habsburský\n\nFridrich I. Sličný ( \"Friedrich der Schöne\", 1289 – 13. leden 1330) byl římský král, vévoda rakouský a štýrský.\n\nNarodil se jako druhorozený syn Albrechta I. Habsburského a Alžběty, dcery Menharda II. Goricko-Tyrolského. Roku 1306 Fridrich získal správu habsburských zemí, protože jeho starší bratr Rudolf se stal českým králem. Po Rudolfově brzké smrti v roce 1307 se Habsburkové znovu snažili o získání českých zemí a toto snažení nečekaně skončilo roku 1308 zavražděním Fridrichova otce Albrechta I.\n\nHabsburská moc byla vraždou značně otřesena a vůbec nebylo jisté, zda jim budou v léno svěřeny jejich vlastní země, natož pak země české. Novým římským králem se stal Jindřich VII. Lucemburský, který habsburským bratrům jejich země v léno nakonec udělil.\n\nRoku 1312 vyslali rakouští vévodové posly na aragonský dvůr a po dlouhých jednáních došlo k uzavření dohody o dynastickém sňatku. Vévoda Fridrich přesvědčil své bratry, aby se vzdali všech nároků na vládu v rakouských zemích a podařilo se mu získat i souhlas zemských stavů. Splnil tak podmínku krále Jakuba, že vláda nebude roztříštěna mezi množství habsburských bratrů a Jakubův zeť bude jediným vládcem. Svatba v zastoupení se konala roku 1313 v Barceloně a poté se mladičká aragonská princezna vydala do alpské země. 31. ledna 1314 se na štýrském hradě Judenburg konala svatba. Isabela při něm přijala německé jméno Alžběta a Fridrich sňatkem získal politickou podporu tchána Jakuba Aragonského.\n\nPo nečekané smrti Jindřicha Lucemburského se uvolnil trůn Svaté říše římské a započal zápas o jeho obsazení. Jedním z mnoha nápadníků o tento post byl i Fridrich. Isabela v dopise otci z června 1314 sděluje, že manžel má mezi říšskými kurfiřty čtyři hlasy a \"pevně doufá\" v příznivý průběh volby. Zúčastnila se také Fridrichova červencového jednání s uherským králem Karlem Robertem, který slíbil Habsburkům všestrannou podporu proti komukoli a také, že bez jejich účasti neuzavře s nikým mír. V září téhož roku byl Fridrich zvolen v Sachsenhausenu římským králem. O den později druhá část kurfiřtů v čele s Janem Lucemburským zvolila Fridrichova bratrance Ludvíka Bavora.\n\nIsabela se o letnicích roku 1315 v Basileji dočkala korunovace a v krátkém sledu porodila Fridrichovi tři děti. Manželství bylo zřejmě harmonické, ale královský pár i přes bohaté Isabelino věno díky válčení s Ludvíkem Bavorem bojoval s nedostatkem finančních prostředků. Finanční nouzi byla Isabela často nucena řešit prodejem svých šperků.\n\nDvojvládí v říši trvalo až do roku 1322, kdy v bitvě u Mühldorfu Fridrich upadl do Bavorova zajetí a byl internován na hradě Trausnitz. V březnu 1325 uvězněný vévoda uzavřel s Ludvíkem tzv. \"Trausnitzký mír\", kdy přislíbil svému soupeři za svou svobodu, že se vzdá královského titulu, své državy přijme jako říšská léna a podpoří Ludvíka v boji proti jeho nepřátelům. Dohoda selhala na nesouhlasu Fridrichových bratrů a Fridrich se tak rytířsky vrátil zpět ke svému vězniteli. V září 1325 bratranci uzavřeli smlouvu novou. Ludvík uznal Fridricha za spolukrále, vládu nad říší měli vykonávat společně. Leopold Habsburský se smlouvou po přislíbení říšského vikariátu souhlasil, ne však papež.\n\nLudvík Bavor se nadále aktivně projevoval na politickém kolbišti. Fridrich byl pravděpodobně v důsledku věznění nemocný a poslední tři roky svého života o sobě téměř nedával vědět.\n\nPřezdívku \"Sličný\" získal Fridrich až v 16. století. Údajně osleplá Isabela manžela přežila o pouhých několik měsíců.\n\n\n"}
{"id": "207447", "url": "https://cs.wikipedia.org/wiki?curid=207447", "title": "Tiësto", "text": "Tiësto\n\nTiësto (narozen jako Tijs Michiel Verwest dne 17. ledna 1969) je světově proslulý nizozemský DJ a producent elektronické taneční hudby. V minulosti používal několik přezdívek, nicméně většina jeho práce je známa pod jménem DJ Tiësto. V nejnovější produkci ale vypouští známku \"DJ\" a je znám pouze jako \"Tiësto\". Tato přezdívka je zkomoleninou jeho jména v dětství.\n\nV roce 1997 založili s přítelem Arny Blinkem vydavatelství Black Hole Recordings, kde vydal svá první CD; \"Magik\" a \"In Search of Sunrise\". V letech 1999 a 2000 založili s Ferry Corstenem vlastní trance hnutí zvané Gouryella. V roce 2000 udělal remix písně \"Silence\" od kapely Delerium uvádějící Sarah McLachlanovou. Díky tomuto remixu, který se dodnes řadí mezi jeho nejslavnější písně jak si sám velký umělec pochvaluje, si jej oblíbil větší okruh posluchačů. O rok později vydal album \"In My Memory\", ve kterém se nacházelo již několik velkých hitů, které odstartovaly jeho kariéru. Časopisem DJ Magazine byl třikrát zasebou jmenován nejlepším DJ roku v letech 2002 až 2004.\n\nSotva po vydání druhého alba \"Just Be\" se představil v roce 2004 na zahajovacím ceremoniálu letní olympiády v Aténách. Tím se stal prvním DJ, který živě zahrál v historii olympijských her. Zvlášť pro tento ceremoniál vytvořil několik písní, které byly později spojeny v jeden mix a vydány na konci roku. V dubnu 2007 vydal album \"Elements of Life\", v pořadí již třetí studiové album. V Nizozemsku a USA se toto album umístilo v hodnocení na prvním místě a v roce 2008 bylo dále nominováno na Grammy Award. Nejnovější, v pořadí čtvrté album \"Kaleidoscope\", bylo vydáno v říjnu 2009.\n\nPoprvé se Tiësto objevil v ČR v roce 2003 na festivalu Creamfields. Následně v rámci své tour rovněž několikrát navštívil ČR: 18. září 2009 zahrál v O areně. V roce 2011 zavítal pro změnu do Brna, kde 17. června vystoupil.\n\nTijs se narodil ve nizozemském městě Breda v lednu 1969. Již od dvanácti let měl velký zájem o hudbu. Od čtrnácti let se začal hudbě více věnovat a začal být profesionálním DJem na školních akcích. Později se přesunul do místních klubů, kde byl téměř 10 let, v letech 1985-1994, zabydleným DJem. Na hraní v klubech ho musel přesvědčit kamarád Wilfred, který mu rovněž dělal manažera. V malém klubu \"The Spock\" v rodném městě hrával v oddělené místnosti o víkendech od deseti večer do čtyř ráno. Ze začátku hrál styly jako New Beat a acid house. Jeho oblíbeným interpretem byla také Madonna, protože její styl hudby prozrazoval, že má ráda tanec.\n\nV roce 1994 již začal zveřejňovat vlastní materiál na odnoži Noculan Records. V tuto dobu ovšem dělal hardcore techno/gabber songy pod jmény jako Da Joker nebo DJ Limited. Později si jej všiml generální manažer nahrávací společnosti Basic Beat Recordings a na konci roku 1994 se zavázal pod vydavatelství (label) Basic Beat, kde se poznal s Arny Binkem, na jehož sublabelu Trashcan zveřejňoval svoji tvorbu. Spolu poté vytvořili vlastní sublabel Guardian Angel, kde spustili oblíbenou sérii Forbidden Paradise (tento sublabel spadal stále pod Basic Beat). V letech 1995 a 1996 zveřejnil několik svých nahrávek na Bonzai Jumps a XTC, sublabelech nahrávací společnosti Lightning Records. Na konci roku 1997 se Arny a Tiësto rozhodli opustit Basic Beat a založili vlastní vydavatelství; Black Hole Recordings. Trashcan zanikl a Guardian Angel pokračoval ve zveřejňování hudby až do roku 2002. Tiësto zveřejnil Pod Black Hole Recordings tance sérii Magik a v roce 1998 dále vytvořil dva sublabely (vydavatelství spadající pod BHR) – In Trance We Trust a SongBird. Během následující tvorby se seznámil s Hardy Hellerem a domluvili se na zveřejnění nahrávek skrz Black Hole Recordings. In Search of Sunrise byla další osmidílná série zveřejněná na sublabelu BHR, SingBird. V roce 1999 spojil síly s Ferry Corstenem a založili hnutí Gouryella (1999-2001). V tuto dobu probíhlalo obrovské rozšíření transu – vyšlo 20 rozdílných CD pod 9 odlišnými vydavatelstvími. V letech 1998-200 spolupracoval pod jménem Kamaya Painters s nizozemským producentem jménem Benno de Goeij. Od listopadu 1999 hrál v jednom z nejpopulárnějších britských klubů. Ve stejném roce zahrál i 12 hodinový set, což bylo jeho nejdelší vystoupení v Amsterdamu.\n\nKe konci roku 2000 se Tiësto rozhodl odevzdat se vlastní práci a opustit Ferryho. Dále se věnoval další produkci v rámci Gouryelly. Nahrávací společnost požadovala více tracků a tak již nemohli pracovat společně. V rámci první kompilace ITWT (In Trance We Trust) představil Tiësto Armin van Buurena, Johan Gielena a právě Ferry Corstena. Díky smlouvě s vydavatelstvím Nettwerk se Tiëstovi povedlo vydat debutový mix Summerbreeze ve Spojených státech. Tento mix obsahoval i proslulou píseň Silence, která se měsíc držela v TOP10 britských hitparád. V roce 2000 vydal In Search of Sunrise 2. Následně se rozhodl vytvořit trance sublabel Magik Muzik, který mimo Tiëstovy vlastní tvorby zveřejňoval i interprety Filterheadz, Oliver Lieb, Mark Norman, Mojado, Phynn a Jes Brieden. Tento label získal obchodní známku která stála za elektronickou taneční hudbou vysoké kvality.\n\njeho proslulost začínala vzrůstat na počátku roku 2000, kdy zahrál na velké párty v rámci nizozemské zábavní společnosti a po vydání svého prvního sólového alba \"In My Memory\" v roce 2001. Album obsahovalo v deseti singlech 5 velkých hitů. Jedním z největších byl track \"In My Memory\", který obdržel vysoké hodnocení v amerických hitparádách. Píseň \"Magik Journey\" zase otevírala \"Tiësto in Concert\", což byl koncert v Nizozemsku roku 2003 pro 25000 lidí. V únoru 2002 zahrál několik hodin na nizozemském hudebním festivalu. Stejný měsíc dostal ocenění stříbrné hudební harfy. Toho roku stihl ještě obdržet \"Lucky Strike Dance Award\" jako nejlepší trans/progressive DJ. Během 18 dní projel Spojené státy s umělci jako Moby, David Bowie a Busta Rhymes. Poté co se umístil na předních místech místní hitparády holandský hudebník Junkie XL s remixem Elvisovy písně \"A Little Less Conversation\", Tiësto zveřejnil remix písně Burning Love od stejného autora. Remix byl nominován v britském hodnocení \"Dance Award\" na nejlepší \"nezbytný\" rádio mix. V lednu 2003 dostává další ohodnocení během fastivalu Noorderslag. Po absolvování tour v USA s Mobym, udělal remix jeho písní \"We Are All Made of Stars\" a \"Extreme Ways\", rovněž roku 2003. V roce 2002 vydal remix \"In Search of Sunrise\", který jako první obsahoval v názvu jeho místo: \"In Search of Sunrise 3: Panama\". V březnu 2003 se Tiësto, Dieselboy, Bad Boy Bill a Noel Sanger zúčastnili \"PlayStation2 Dual Play tour\". Účast Tiësta a Noela proběhla od 13. dubna do 6. června.\n\nJeho sláva pokračovala na konci roku 2000 šesti-hodinovým setem Tiësto Solo, na kterém se představil bez jakéhokoli jiného DJe. Nápad hraní jednoho DJ před velkým publikem byl doveden na vrchol právě Tiëstem, kdy se 10. března 2003 představil v Nizozemsku před 25 000 lidmi. Koncert později dostal název Tiësto in Concert a byl vydán na DVD. Tato nová myšlenka měla obrovský úspěch. Za rok v říjnu si zopakoval po dvou po sobě jdoucích nocích stejný druh představení, každý pro 35 000 fanoušků. O týden později si připravil podobnou akci pro 20 000 lidí. DVD z druhého koncertu bylo rovněž zveřejněno, dostalo jméno Tiësto in Concert 2. DVD ukázala cestu od první myšlenky až po provedení této úspěšné akce. Mimo to uvádí i interprety jako Andain, Dinand Woesthoff nebo Jan Johnston v živém vstupu. Na DVD najdeme živou hudbu a představení různých tanečníků během setu. Pozadí události je tajuplná hudební výprava kolem světa založená na námět \"Magik\". Obsahuje více než 200 minut show, na druhém disku se nachází záběry \"mimo kameru\" o přípravách události, videoklip pro píseň Traffic a televizní reklamy na koncert. Na druhém DVD se nachází tvorba ostatních DJů a najdeme zde i hudební nástroje. Během let 2002, 2003 a 2004 byl britským časopisem DJ Magazine označen za nejlepšího DJe planety. V roce 2004 uvedl album Just Be uvádějící nový jeho první singl Traffic. Toto byla první píseň za 23 let, která se bez jakéhokoli zpěvu umístila na první pozici v nizozemských národních hitparádách. Píseň Sweet Misery byla původně pro Evanescence, nicméně píseň byla kompletně dokončena až po vydání jejich alba. V roce 2004 udělal remix písně Rain Down on Me od nizozemské skupiny Kane. Tento remix se objevil jako hudební téma pro pravidelnou sérii od EA Sports FIFA 2004. Na podporu svého nového alba Just Be zahrál v několika holandských městech, tato tour byla poté nazvána Just Be: Train Tour. V květnu 2004 byl jmenován hrdým členem \"Orde van Oranje-Nassau\", nizozemským vyznamenáním pro důležité holanďany. Tuto hodnost mu udělila královna Beatrix.\n\nV rámci příprav na olympiádu 2004 v Aténách Tiësta oslovili pořadatelé, zdali by zahrál na uváděcím ceremoniálu. Tím se stal prvním DJem v historii olympijských her, který se vyskytl na pódiu. Do Atén přiletěl v lednu 2004 v rámci schůzky s pořadateli. DVD Tiësto in Concert z minulého roku je velice zaujalo a požádali ho, zdali by nemohl udělat více podobných písní tracku Adagio for Strings, který svou kombinací klasické a moderní hudby skvěle vyhovoval pro právě nadcházející událost. Požadovali také, aby zahrál nějakou vlastní tvorbu. První poslech proběhl 7. srpna před prázdným stadionem, další den si Tiësta přišlo poslechnout 35 000 lidí. Z těchto lidí, kteří přišli dobrovolně, již někteří rozpoznávali melodie písní Traffic nebo právě zmíněného Adagia. Na poslední zkoušce, kde se účastnilo asi 60 000 lidí, se vyskytly technické problémy. Mixážní pult se poničil, monitory několikrát vypadly. Hudba na stadiónu nebyla pořád na stejné úrovni.\n\nVšechny národnosti během slavnosti v pátek 13. srpna 2004 představily své atlety. Dohromady jich bylo 10500 a v publiku bylo 80000 lidí, ovšem jen 75000 vědělo o taneční hudbě. V průběhu jeho představení začali nizozemští atleti tancovat přímo před DJ kioskem a nakonec museli být zpacifikování pořadateli. Vystoupení zahrnovalo rovněž nové songy vytvořené přímo pro tuto speciální událost. Tyto písně měly speciální účel a duch olympijských her. V říjnu roku 2004 vyšly pod názvem Parade of the Athletes veškeré skladby hrané na této události v jednom mixu. Později si ale všiml, že tracky, které zahrál, nesplňovaly přesně pravidla zadané mezinárodní olympijskou organizací. Po velkém úspěchu zveřejnil jednotlivě veškeré skladby v plné délce na iTunes.\n\nJsou to série,které začal vysílat YouTube 18. ledna 2012(Season 1).Zde můžeme vidět našeho interpreta v BackStage spolu s jeho přáteli na turné po celém světě.Připravuje se(Season 3)pro rok 2014\n\nDvouhodinový set, který se poprvé objevil 6. dubna 2007 na holandském Radio 538. Je vysílán každý pátek od 22:00 do půlnoci. V dnešní době se pyšní již 425 epizodami. Tento projekt je velmi populární a sklízí mnoho úspěchů\n\n\n\nSinglů vydal samozřejmě více, ale je obtížné je všechny najít a sepsat.\n\n\n\n\n"}
{"id": "207457", "url": "https://cs.wikipedia.org/wiki?curid=207457", "title": "Program Constellation", "text": "Program Constellation\n\nProgram Constellation ( ) byl kosmický program amerického Národního úřadu pro letectví a kosmonautiku (NASA), jehož cílem bylo vyvinutí nové generace kosmických dopravních prostředků. Program byl součástí a konkretizací Vizí průzkumu kosmu, politiky Spojených států amerických v oblasti průzkumu vesmíru, vytyčené prezidentem George W. Bushem v lednu 2004.\n\nZahrnoval vývoj nosných raket Ares I a Ares V, kosmické lodě Orion a lunárního přistávacího modulu Altair. Výše uvedené prostředky měly sloužit k zásobování mezinárodní vesmírné stanice ISS, obnovení pilotovaných letů na Měsíc, výhledově i k pilotovaným letům k planetě Mars. Maximálně se využívaly technologie (a dodavatelé) programu Space Shuttle.\n\nPřílišné finanční náklady a zpožďování vývoje vedly po nástupu administrativy prezidenta Baracka Obamy k přehodnocení kosmické politiky Spojených států a ke zrušení programu Constellation. Prezidentský návrh rozpočtu Spojených států na rok 2011 z 1. února 2010 už v kapitole věnované NASA výdaje na program Constellation nezahrnoval. V nové koncepci americké kosmonautiky, představené Obamou v dubnu 2011, ze zrušeného Constellationu přežil Orion, nyní jako MPCV (, Víceúčelová pilotovaná loď) a vývoj Aresů byl nahrazen vývojem těžkého nosiče SLS ().\n\nV rámci programu byly nově vyvíjeny čtyři klíčové komponenty:\n\nVětšina prostředků programu Constellation maximálně zužitkovávala technologie, které byly vyvinuty a používány v rámci amerického programu kosmických raketoplánů. Vlastní kosmická loď Orion pak do značné míry využívala řešení lodi Apollo, využívané v rámci amerických letů na Měsíc na přelomu 60. a 70. let 20. století.\n\nKosmická loď Orion se skládala ze dvou částí:\n\nPředpokládalo se vyvinutí několik různých variant velitelského modulu pro specifické mise.\nVarianta \"Blok I\" měla být určená pro pilotované a zásobovací lety ke stanici ISS a lety na oběžné dráze Země. Varianty \"Blok II\" a \"Blok III\" pak pro lety k Měsíci a do vzdálenějších oblastí sluneční soustavy.\n\nV říjnu 2008 se předpokládalo, že kosmická loď Orion bude vynášena na nízkou oběžnou dráhu Země pomocí nosné rakety Ares I. Ares I, dříve označovaný jako „Crew Launch Vehicle (CLV)“, využíval ve svém prvním stupni raketový motor na tuhé pohonné hmoty odvozený od urychlovacího bloku SRB kosmického raketoplánu. Druhý stupeň nosiče pak měl spaloval kapalné pohonné látky v motoru J-2, vyvinutém během 60. let 20. století v rámci programu Apollo.\n\nPro vynášení těžších nákladů, zejména lunárního výsadkového modulu Altair, se počítalo s mohutnější těžkou raketou Ares V, rovněž založenou na technologiích vyvinutých a ověřených v rámci programu Space Shuttle.\n\nNázvy raket Ares I a Ares V byly reminiscencí na nosiče Saturn I a Saturn V, které byly vyvinuty během programu Apollo.\n\nLunární výsadkový modul Altair měl být hlavním prostředkem zabezpečujícím transport mezi oběžnou drahou Měsíce a měsíčním povrchem. Neměl se tedy vracet na Zemi a žádná jeho část nebyla plánována jako znovupoužitelná.\n\nLunární výsadkový modul Altair měl být na rozdíl od svého předchůdce z programu Apollo schopen výsadků i v polárních oblastech Měsíce, ve kterých se do budoucna počítalo s vybudováním stálé lunární základny.\n\nKosmický tahač Earth Departure Stage - EDS měl být hlavním pohonným systémem, který měl zabezpečovat dopravu kompletní sestavy Orion-Altair z nízké oběžné dráhy Země na oběžnou dráhu Měsíce. Společně s výsadkovým modulem Altair měl být vypouštěn pomocí nosné rakety Ares V. Kosmická loď Orion měla být vypuštěna samostatně pomocí rakety Ares I. Na oběžné dráze Země mělo dojít k setkání a spojení všech 3 prvků a výsledná sestava měla být tahačem urychlena na takovou rychlost, aby doletěla do oblasti Měsíce. Poté mělo dojít k oddělení tahače od zbytku sestavy a k mírné změně jeho dráhy tak, aby nedopadl na měsíční povrch a nedošlo ke kolizi se sestavou kosmické lodě.\n\nNASA zveřejnila v říjnu 2006 předběžný plán misí programu Constellation do konce roku 2019.\n\nKvůli nedostatku finančních prostředků a světové hospodářské krizi byla reálnost uskutečnění programu zpochybňována.\n\nNová administrativa prezidenta Baracka Obamy přehodnotila kosmickou politiku Spojených států, což vedlo ke zrušení programu Constellation. Prezidentský návrh rozpočtu Spojených států na rok 2011 z 1. února 2010 už v kapitole věnované NASA výdaje na Constellation nezahrnoval. Pro rok 2010 ovšem práce v rámci programu pokračovaly, v květnu 2010 například testem záchranného systému (Pad Abort) lodi Orion. V dubnu 2010 Obama představil nový směr americké vesmírné budoucnosti. Pod tlakem zastánců Constellationu, i dodavatelů ohrožených jeho zrušením, do nového plánu zahrnul vývoj záchranné lodi pro posádku Mezinárodní vesmírné stanice, navazující na Orion a novou nosnou raketu nahrazující Aresy, taktéž vyvíjenou s využitím dědictví po Shuttlech.\n\nZrušení programu Constellation tak Orion přežil, od roku 2011 pod novým názvem „Víceúčelová pilotovaná loď“ (). Nový těžký nosič SLS () má poprvé vzlétnout roku 2022.\n\n"}
{"id": "207463", "url": "https://cs.wikipedia.org/wiki?curid=207463", "title": "Party's Just Begun (Again)", "text": "Party's Just Begun (Again)\n\nParty's Just Begun (Again) \"(Party právě začala)\" je první singl Nelly Furtado, který se objevil i na soundtracku k filmu \"Brokedown Palace\". Píseň vyšla v roce 2000, dva měsíce před vydáním samotné desky Whoa, Nelly!.\n\nSingl spíše fungoval jako propagační materiál k samotné desce, než jako rádiová píseň, svědčí o tom i fakt, že se neumístila v žádné hitparádě a není k ní natočen ani videoklip.\n"}
{"id": "207467", "url": "https://cs.wikipedia.org/wiki?curid=207467", "title": "Turn off the Light", "text": "Turn off the Light\n\nTurn off the Light \"(Vypnout světlo)\" je třetí singl Nelly Furtado, který pochází z její první desky Whoa, Nelly!.\n\nV USA se dostala píseň dokonce na páté místo, což bylo její nejlepší umístění až do roku 2006, kdy ho překonala s písní Promiscuous, který se dostal až na vrchol Billboard Hot 100.\n\nFurtado, která se pro tuto píseň nechala inspirovat kapelou \"Big Sugar\" popsala tento singl takto: „Ačkoli se zdám být nezávislá, materiální a tak dále, vypínám světlo pokaždé, když se cítím sama, stejně jako kdokoli jiný. Možná proto je ta píseň tak dobrá a lidé na ni reagují, protože je opravdová“.\n"}
{"id": "207468", "url": "https://cs.wikipedia.org/wiki?curid=207468", "title": "Sensation (taneční párty)", "text": "Sensation (taneční párty)\n\nSensation je nizozemská halová taneční párty.\n\nV letech 2000 a 2001, se konala vždy jen jedna párty nazývaná jako Sensation, poté se rozdělila na dvě samostatné párty: Sensation White a Sensation Black. Rozdělení proběhlo z důvodu různých hudebních stylů. Sensation White se zaměřuje na house a trance. Sensation Black se převážně zaměřuje na tvrdší hudební styly jako hardcore. Každý rok se pod názvem Sensation vydávají i 2 cd dvojdisky (White a Black) a 2 singly označované jako hymny.\n\nPrvní ročník této taneční párty (2000) nebyl vyprodán. Média ale oznámila, že je párty vyprodána, aby zvýšila renomé akce. Následně párty navštívilo 20 000 lidí. Při prvním ročníku v Amsterdam Aréně byla stage umístěna u stěny. V následujících ročnících již byla umístěna uprostřed haly. Veškeré následující ročníky Sensation White již byly úplně vyprodány, obvykle během několika málo dní. Sensation Black zpočátku nebyla vůbec tak úspěšná. Nicméně postupem doby si vybudovávala lepší reputaci a nyní je obvykle vyprodána pár dnů před párty. Sensation je jediná párty, která má povinný dress code.\n\nDo roku 2005 se Sensation konala pouze v Belgii a Německu. Od roku 2006 agentura ID&T pořádá Sensation jako mezinárodní párty založenou na zjednodušené verzi, která se konala v Amsterdam Aréně v roce 2005. Mnoho zarytých fanoušků věří, že tento krok dělá párty méně atraktivní.\n\nNa párty Sensation White se převážně hraje trance a house. Všichni návštěvníci musí být povinně oblečeni v bílém. Sloganem párty je „Be Part Of The Night - Dress in White“. Obvykle je k dostání kolem 40 000 vstupenek.\n\nSvětový DJs, kteří si zahráli na Sensation White: André Tanneberger, Armin van Buuren, David Guetta, Erick Morillo, Ferry Corsten, Marco V, Paul van Dyk, Sander Kleinenberg, Steve Angello a Tiësto.\n\nPárty je často kritizována fanoušky Trancu, že se na ní hraje příliš mnoho housu, elektra a vystupuje málo současných trance DJs. Při prvním ročníku se sice hrálo více než dost trancu nicméně v té době neměl tento hudební styl ještě takovou popularitu. Což možná částečně napravila i White párty.\n\nPro vstup na Sensation Black musí být návštěvníci oblečeni v černém oděvu. Sensation Black si krok po kroku vybudovává popularitu především díky hudebním stylům od hardtrancu po hardcore. Obvyklá Black párty vypadá po hudební stránce zhruba takto: Hardtrance, Techno, Hardstyle a poté Hardcore.\n\nSvětový DJs, kteří si zahráli na Sensation Black: Angerfist, Chris Liebing, Deepack, DJ Darkraver, DJ Lady Dana, DJ Luna, DJ Marcel Woods, DJ Outblast, DJ Pavo, DJ Promo, DJ The Prophet, DJ Tom Harding, Yoji Biomehanika, DJ Yves De Ruyter, Mauro Picotto a Michel de Hey.\n\n\n¹V letech 2000 a 2001, byla pod hlavičkou Sensation pouze jedna párty.\n\n"}
{"id": "207469", "url": "https://cs.wikipedia.org/wiki?curid=207469", "title": "I'm Lovin' It", "text": "I'm Lovin' It\n\nI'm Lovin' It \"(Miluji to)\" je píseň od Justina Timberlakea, který vyšel za účelem propagace řetězce McDonald's. Píseň nevyšla na žádné desce, sloužila pouze k reklamním účelům.\n\nRemix písně obstaral Snoop Dogg, se kterým natočil i další singl Signs.\n"}
{"id": "207473", "url": "https://cs.wikipedia.org/wiki?curid=207473", "title": "Rudolf II. Švábský", "text": "Rudolf II. Švábský\n\nRudolf II. Švábský (1270, Rheinfelden – 10. května 1290, Praha) byl vévoda švábský, syn římského krále Rudolfa I. Habsburského, manžel druhorozené dcery Přemysla Otakara II. Anežky a otec Jana Parricidy.\n\nZemřel nečekaně jako dvacetiletý zcela zdravý muž při pražské návštěvě svého švagra Václava II., kam ho přivedla obtížná situace českého krále po uvěznění Záviše z Falkenštejna. Rudolf sebou do Prahy přivedl pro Václava nové rádce, např. bamberského biskupa Arnolda. Syn Jan se narodil jako pohrobek.\n\n"}
{"id": "207475", "url": "https://cs.wikipedia.org/wiki?curid=207475", "title": "Wright R-1820", "text": "Wright R-1820\n\nWright R-1820 Cyclone 9 byl americký hvězdicový motor vyvinutý společností Curtiss-Wright Corporation a široce rozšířený v letadlech 30., 40. a 50. let. Šlo o hvězdicový, vzduchem chlazený devítiválec.\n\nR-1820 Cyclone 9 byl pokračováním vývoje motoru Wright P-2 z roku 1925. Oproti svému předchůdci měl zvětšený zdvihový objem a mnoho vylepšení. Začal se vyrábět v roce 1931 a s jeho produkcí se skončilo až v 50. letech. V licenci jej vyráběly firmy Lycoming, Pratt & Whitney Canada a během druhé světové války také Studebaker Corporation. Rovněž Sovětský svaz zakoupil licenci na motor, který zde označovali M-25 a jeho dalším vývojem byla pověřena konstrukční kancelář OKB Švecov.\n\nMotory R-1820 poháněly bombardéry B-17 Flying Fortress a SBD Dauntless, první verze stíhacího letounu Polikarpov I-16 (M-25) a vrtulník Piasecki H-21.\n\nDvě verze R-1820 byly omezeně používány i v amerických obrněných vozidlech. G-200 byl benzínový hvězdicový devítiválec o výkonu 900 hp při 2300 ot/min a poháněl těžký tank M6.\n\n\n\n\n\n"}
{"id": "207478", "url": "https://cs.wikipedia.org/wiki?curid=207478", "title": "Solaris Trollino 12", "text": "Solaris Trollino 12\n\nSolaris Trollino 12 je nízkopodlažní trolejbus, který je vyráběn od roku 2001 polskou firmou Solaris Bus & Coach.\n\nNa začátku 21. století byl na bázi autobusu Solaris Urbino vyvinut nový nízkopodlažní trolejbus Solaris Trollino 12. Jde o standardní dvounápravový trolejbus se samonosnou karoserií. Elektrická výzbroj je u vozů 1. generace umístěna v tzv. „komíně“ v zadní části interiéru vozu. Trolejbusy 3. generace většinou mají výzbroj umístěnou na střeše vozu, kde je kryta nástavnými panely. V pravé bočnici se nacházejí troje dvoukřídlé skládací dveře.\n\nExistuje několik variant trolejbusů Trollino 12. Všechny ale mají společného výrobce karoserie, jímž je polský Solaris. Vozy označené jako Trollino 12 T jsou vybaveny stejnosměrnou elektrickou výzbroj od polské společnosti Trobus Gdynia nebo od firmy Ganz-Skoda (dříve Ganz). Trolejbus Trollino 12 DC, který má stejnosměrnou elektrickou výzbroj TV Progress od společnosti Cegelec, existuje pouze v jednom exempláři v Opavě. Třetí varianta je označena jako Trollino 12 AC. Tyto vozy jsou vybaveny střídavou elektrickou výzbrojí TV Europulse od firmy Cegelec s asynchronním trakčním motorem. V trolejbusech Trollino 12 M se nachází střídavá výzbroj od polské firmy Medcom s asynchronním trakčním motorem typu STDa250-6B/175 od polské firmy EMIT S.A Żychlin. V Bukurešti se nachází jediný trolejbus Trollino, který je vybaven elektrickou výzbrojí rumunské firmy Astra. Dalším dodavatelem elektrické výzbroje je plzeňská Škoda Electric (Trollino 12 S), pokud je však finálním dodavatelem vozu Škoda, je trolejbus označen jako Škoda 26Tr Solaris.\n\nNěkteré vozy mohou být na přání zákazníka také vybaveny pomocným naftovým agregátem, který umožňuje jízdu vozu i mimo trolejové vedení. Může tak být využit například při mimořádných výlukách.\n\nTzv. polský prototyp (respektive první prototyp) vozu Trollino 12 T byl vyroben v roce 2001, nyní je v provozu v Gdyni s evidenčním číslem 3001. Tzv. český prototyp Trollino 12 DC byl vyroben v roce 2002. Po zkouškách v Ostravě a Opavě byl v roce 2003 definitivně prodán do Opavy, kde obdržel evidenční číslo 84.\n"}
{"id": "207480", "url": "https://cs.wikipedia.org/wiki?curid=207480", "title": "Loubinec popínavý", "text": "Loubinec popínavý\n\nLoubinec popínavý (\"Parthenocissus inserta\", syn. \"Parthenocissus vitacea\"), lidově nazývaný také jako psí víno, je popínavá rostlina z čeledi révovitých.\n\nLoubinec popínavý je popínavá dřevina. V českých podmínkách obvykle šplhá do výšky 8-15 metrů. Mladé větve a pupeny jsou zelené (u podobného loubince pětilistého jsou načervenalé).\n\nListy jsou střídavé, opadavé, dlanitě složené, pětičetné, jednotlivé lístky jsou vejčitě kopinaté až podlouhlé, jejich okraj je pilovitý. Na podzim dochází před opadem k jejich výraznému zbarvení. Pro šplhání a přichycování na podkladu vytváří úponky s 3-5 rameny (podobný loubinec pětilistý má 5-8 ramen), koncová přísavná destička chybí (u loubince pětilistého jsou přísavné destičky přítomny).\n\nKvěty jsou malé a zelené, v postranních vrcholících, kališních lístků je 5, korunní lístky jsou volné a je jich také 5. Tyčinek je 5. Semeník je dvoupouzdrý, srostlý se žláznatým terčem. V České republice kvete nejčastěji od července do srpna.\n\nPlodem je tmavě modrá až černá bobule, která je většinou ojíněná a obsahuje 3-4 semena (u loubince pětilistého nebývá ojíněná a obsahuje jen 2-3 semena).\n\nLoubinec popínavý pochází ze Severní Ameriky. V České republice je nepůvodní, ale je často pěstován a hojně zplaňuje. Dříve nebyl v ČR odlišován od loubince pětilistého nebo byl odlišován špatně. Proto se můžeme dočíst ve starší literatuře o hojném výskytu loubince pětilistého (jako zdomácnělé rostliny) např. z lužních lesů; až později se zjistilo, že drtivá většina těchto výskytů patří právě druhu loubinec popínavý. Např. v luzích střední a jižní Moravy a ve středních Čechách se někdy chová i jako invazní druh. V Květeně ČR (Koblížek 1997) a klíči ke květeně (Koblížek 2002) se pojetí druhů, popisy a další údaje značně liší. Vzhledem k tomu, že jde o stejného autora, musíme považovat dílo z roku 2002 za správnější.\n\n\n"}
{"id": "207481", "url": "https://cs.wikipedia.org/wiki?curid=207481", "title": "Bobek Bryen", "text": "Bobek Bryen\n\nBobek Bryen, vlastním jménem Ladislav Bobek, (30. května 1909, Kladno, Rakousko-Uhersko – 14. února 1983, Praha, Československo) byl kapelník, houslista, a hráč na bicí.\n\nV dětství se učil na housle. Počátkem třicátých let působil jako bubeník v různých kapelách.\nOd roku 1933 vedl kapelu \"Atrakční orchestr Bobeka Bryena\", s kterým účinkoval v nočním podniku Alhambra. Ohlas si orchestr získal v roce 1938 v kavárně Savoy v Brně. Kapela v letech 1939–40 přešla k velkému swingovému obsazení a získala stálé angažmá v kavárně Fénix.\n\nPo únoru 1948 se orchestr přetvořil na malou barovou skupinu a postupně ztrácel na významu.\n\nS orchestrem spolupracovali např. Miloslav Ducháč, Ladislav Habart, Sláva Eman Nováček, Jan Rychlík, Jiří Verberger nebo zpěváci Arnošt Kavka, Olga Orlová, Karen Ostrá, Božena Portová, Standa Procházka, Zdena Vincíková, Inka Zemánková, Sestry Skovajsovy.\n"}
{"id": "207487", "url": "https://cs.wikipedia.org/wiki?curid=207487", "title": "Bagheria", "text": "Bagheria\n\nBagheria je italské město v oblasti Sicílie, v Metropolitním městě Palermo.\n\nMěsto založil v 18. století šlechtický rod Branciforte. Nachází se na pobřeží moře 15 km od Palerma. Během 19. a 20. století navštívili město významní turisté, jako např. Goethe nebo Karl Friedrich Schinkel.\n\nPodle jedněch zdrojů pochází slovo \"Bagheria\" z fénického \"Bayharia\" – \"oblast, která sestupuje k moři\", podle druhých z arabského \"Baab El Džerib\" – \"Brána větru\".\n\n\"Počet obyvatel\"\n\n\n"}
{"id": "207500", "url": "https://cs.wikipedia.org/wiki?curid=207500", "title": "U Nikolajky", "text": "U Nikolajky\n\nU Nikolajky je ulice v Praze 5 na Smíchově.\n\nJe to dlouhá ulice táhnoucí se od parku Na Skalce, přetínající ulici U Santošky a končící v opuštěných zahradách pod Václavkou. Své jméno ulice dostala po viničné usedlosti Nikolajka, která se nachází nad dnešním zimním stadionem Nikolajka. Ulice je od parku Na Skalce tvořena nejprve činžovními domy z konce 19. a začátku 20. století, které postupně přecházejí ve vilové domy obklopené zahradami. V horní části ulice se nachází nová zástavba. Ulice je v chráněné památkové zóně Smíchova.\n\n\nV prosinci 2013 začala vlna protestů občanů Smíchova proti záměru Central Group postavit v ulici v místech zeleně developerský projekt Nová Nikolajka. Dva bytové domy s cca 110 byty. Projekt od jeho počátku doprovází mnoho nejasností a závažných pochybení. V místě zahájené stavby byly zahrady, které magistrát hlavního města prodal developerovi Central Group. Na konci r. 2013 Central Group nechal vykácet přes 4.000 m² zeleně (cca 400 stromů). Podle místních byla vykácená oblast biotopu zákony EU chráněného roháče obecného, největšího evropského brouka a slepýše křehkého. Obyvatelům Smíchova vadí, že je stavba podle jejich názoru předimenzovaná a zhorší životní prostředí a dopravní situaci. Projektované stavby výškou i délkou fasád nerespektují charakter lokality. Likvidaci zeleně na pražském Smíchově, který je na předním místě ve znečištění ovzduší a kde nechala MČ Praha 5 instalovat v ulicích \"celostátně proslavené\" betonové truhlíky se zelení, aby zlepšila životní prostředí pražanům, vnímají obyvatelé za závažnou. Případem se v minulosti zabýval Odbor ochrany prostředí magistrátu hlavního města. V závěru zjišťovacího řízení popsal celou řadu námitek a ohrožení, především zeleně a ovzduší. Tyto připomínky společnost Central Group v projektu nijak nezohlednila.\n\nPodle obchodního ředitele firmy Jiřího Vajnera je vše v souladu s územním a stavebním povolením. „Naše stavba je v souladu s platnými předpisy, v souladu se stavebním povolením, které je pravomocné od listopadu roku 2013. Hmotou se zabývá územní řízení, které bylo schváleno v roce 2009. Z našeho pohledu je všechno v souladu.“ Občané založili Občanské sdružení Za zelenou Nikolajku.\n\n\n"}
{"id": "207502", "url": "https://cs.wikipedia.org/wiki?curid=207502", "title": "Jaroslav Kocian", "text": "Jaroslav Kocian\n\nJaroslav Kocian (22. února 1883, Ústí nad Orlicí – 8. března 1950, Praha) byl český houslový virtuos, hudební skladatel, pedagog a krátce také ředitel Pražské konzervatoře.\n\nJeho otec Julius Kocian byl hudebník, bývalý spolužák Otakara Ševčíka a učitel v Ústí nad Orlicí, jeho tři sestry oplývaly hudebním nadáním, on však je převyšoval svým výjimečným talentem. Svoje první housle dostal ve věku čtyř let. Poprvé veřejně vystoupil roku 1887 a zpaměti zahrál na housle 24 národních písní. Jeho prvním učitelem po otci byl Josef Zábrodský, který ho také připravoval ke zkouškám na konzervatoř.\n\nRoku 1893 odjel do Prahy ke zkouškám na Pražskou konzervatoř, které sice složil, nebyl však ke studiu přijat pro chatrné zdraví a malý vzrůst. Své zklamání si vynahradil až roku 1897, kdy byl přijat do třídy Otakara Ševčíka. Učil se také hře na klavír a skladbě u Antonína Dvořáka. Absolvoval roku 1901; během tří dnů se představil v Rudolfinu s Paganiniho houslovým koncertem, jako dirigent se svou \"Romancí pro housle a orchestr\" a jako klavírista v klavírním triu.\n\nPo absolutoriu koncertoval v různých evropských městech – v Londýně (mj. při korunovaci krále Eduarda), Vídni, na Riviéře. Na svoje první turné odjel do USA v roce 1902 s Františkem Špindlerem (hrál mj. v New Yorku). Oba měli fenomenální paměť, na 5měsíční turné si nevzali žádné noty. Během 1. světové války setrvával v Čechách; po ukončení války uspořádal další turné, po Japonsku a Dálném východě. Za své mimořádné umění obdržel rumunský Rytířský řád.\n\nNa Pražské konzervatoři vyučoval již od roku 1921. Nejprve jako asistent Otakara Ševčíka, od roku 1924 jako smluvní profesor. Řádným profesorem mistrovské školy se stal v roce 1929. V letech 1939–1940 byl jejím rektorem. Na sklonku svého života se věnoval již jen pedagogické činnosti. Mezi jeho žáky patří Alexandr Plocek, Jan Šedivka, Václav Snítil a Josef Suk mladší. Zemřel 8. března 1950 v Praze a byl nejprve uložen do rodinné hrobky v Ústí nad Orlicí. Po čase byly jeho ostatky převezeny na čestné místo na vyšehradský Slavín.\n\n\nDrobné skladby komponoval již od svých osmi let. Převážně psal pro svůj hlavní nástroj – pro housle. V jeho skladbách je patrná dokonalá technika a typicky česká zpěvnost.\n\n\nV rukopise zůstaly četné písně a sbory\n\nV roce 1930 vytvořil ve filmu \"Když struny lkají\" roli tuláka Marka, dřívějšího houslového virtuosa. Menší role hrál ve filmech \"Černí myslivci\" (1921) a \"Portáši\" (1947).\n\n\n\n"}
{"id": "207504", "url": "https://cs.wikipedia.org/wiki?curid=207504", "title": "Seznam fobií", "text": "Seznam fobií\n\nFobie je úzkostná porucha charakterizovaná chorobným strachem z určitých věcí, situací či jevů, ať skutečných, nebo neexistujících (většinou se uvádí, že fobie je strach, tato „definice“ však není zcela přesná). Opakem fobie je takzvaná filie, tedy psychická porucha charakterizovaná posedlostí určitými věcmi, situacemi či jevy.\n\nNěkteré fobie jsou spíše než strachem formou diskriminace, či odporu (xenofobie, homofobie).\n\nFobií existuje velké množství. Některé jsou tak zvláštní a ojedinělé, že ani nemají speciální název. Tento seznam obsahuje jen fobie, které tento název mají, celkem jich je přes 300.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "207507", "url": "https://cs.wikipedia.org/wiki?curid=207507", "title": "Šamanismus", "text": "Šamanismus\n\nŠamanismus je souhrn náboženských, magických, mystických a mytologických představ a rituálních praktik, známý u mnoha kultur v různých oblastech světa a existující nejspíš už od dob paleolitických lovců a sběračů. Definic šamanismu existuje větší množství. Nejjednodušší je Eliadova definice, podle níž je šamanismus archaická technika extáze, respektive dosažení změněného stavu vědomí. Tuto definici pak rozšířili maďarští religionisté Vilmos Diószegy a Mihály Hoppál. Podle jejich názoru je klíčová rovněž sociální role šamana v jeho komunitě, psychické a fyzické dispozice, vyvolení a iniciace, pomocní ochranní duchové a komunikace s nimi, vnější atributy, techniky k dosažení extáze aj. Této definici odpovídá nejvíce šamanismus Sibiře, centrální a jihovýchodní Asie, Arktidy, Severní a Jižní Ameriky, příliš mu však neodpovídají praktiky z oblasti subsaharské Afriky, Austrálie a Oceánie, dříve rovněž klasifikované jako šamanismus.\n\nOsoba praktikující šamanismus se nazývá šaman. Ve své komunitě mívá významnou pozici prostředníka mezi lidmi a světem duchů, případně bohů, léčitele, věštce a psychopompa. Vystupuje jako privilegovaná bytost, která je v kontaktu jak se světem profánním, tak posvátným. Někdy (avšak spíše výjimečně) býval šaman zároveň politickým vůdcem skupiny (Amazonie, v některých případech i Sibiř).\n\nV dílech některých autorů 19. a počátku 20. století bylo slovo šaman chybně používáno jako synonymum pro léčitele, čaroděje či medicinmana. To však, jak vyplývá z definice šamanismu, není správné, šamanismus představuje poměrně vyhraněný typ magických praktik, spojený s extatickými rituály.\n\nRovněž není správné s šamanismem ztotožňovat archaické prvky světových náboženství. Psalo se například o babylónském či staroegyptském šamanismu. V těchto náboženských systémech se sice určité šamanské prvky vyskytovaly, nebyly však ani jedinou, ani hlavní formou kontaktu s nadpřirozeným světem v těchto kulturách. Nepřesností je také označování šamanismu za náboženství, protože nepředstavuje jednotnou doktrínu, ale jev, který se v různých podobách prolíná většinou světových kultur a náboženství.\n\nSlovo šaman pochází z evenckého \"šamán\" a do evropských jazyků se dostalo přes ruštinu. Poprvé je zaznamenáno v polovině 17. století ve vlastním životopise protopopa Avvakuma Petrova.Nejčastěji je slovo považováno za původní evencké ve významu „vědoucí“.\nNěkdy bývalo slovo šaman vykládáno z pálijského \"samana\", ve významu potulného buddhistického mnicha. V současné době však není tento výklad přijímán a je dávána přednost evenckému původu slova.\n\nPodle Eliadeho, Diószegyho a Hoppála se šamanismus v celém areálu svého rozšíření vyznačuje následujícími shodnými rysy :\nMezi základní schopnosti šamana pak patří:\n\nZatímco ve společnostech lovců, sběračů či kočovných pastevců byl šaman (případně medicinman) jediným prostředníkem s nadpřirozeným světem (severoameričtí a amazonští indiáni, Inuité, Sibiř), v zemědělských kulturách se sociálně diferencovanou společností není šaman jediným prostředníkem s nadpřirozeným světem. Pozice šamana zde byla nahrazena pozicí kněze či čaroděje, (Afrika, vyspělé americké kultury: (Mayové, Aztékové, Inkové). V některých společnostech mohli kněží, čarodějové i šamani existovat současně (Oceánie, jihovýchodní Asie).\n\nŠaman může být chápán jako předstupeň kněze – obětníka, protože při některých rituálech (hlavně pohřeb nebo oslavy sklizně) prováděl i obětní obřady. Pro šamanismus je charakteristická i schopnost komunikace se světem mrtvých. Šaman v roli psychopompa vyprovázel duše zemřelých do záhrobí, ale také s pomocí mrtvých věštil nebo od nich získával informace. Někde byl šaman se světem mrtvých spojen natolik, že ho ostatní členové komunity chápali přímo jako (ne)mrtvou bytost.\nNejcharakterističtějším rysem šamanismu je šamanská cesta do jiných světů související s představou kouzelného letu. Šamanovi v ní zpravidla pomáhají duchové jako jsou ptáci či koně. Na Sibiři je rozšířená představa, že se šaman v plášti zdobeném peřím proměňuje během obřadu v ptáka a odlétá do jiných světů (Evenkové), nebo že tam odjíždí na sobu či koni, jehož představuje šamanský buben ze sobí nebo koňské kůže (Tuvinci, Jakuti). Podle Altajců a Tatarů však šaman stoupá do nebes po žebříku. Ke vstupu do extáze, nutné k cestě do jiných světů, šaman používá bubnování, zpěv a tanec (téměř ve všech kulturách, kde je šamanismus rozšířen), někde i entheogeny (Kamčatka, Amazonie), půst (Severoameričtí indiáni) či meditaci (Kavkaz, Tibet, Střední Asie). Šamanský obřad se v oblasti Sibiře a centrální Asie označuje termínem \"kamlání\", převzatým z jazyka Altajců.\n\nHlavní představou o původu nemocí je „únos duše“ zlými duchy či démony. Při léčebném obřadu tedy šaman duši vyhledá, chytí a navrátí do těla nemocného. Jinde to zas bývá vniknutí magického předmětu či posedlost zlým duchem (typické v Amazonii). Většina severoasijských etnik věří že člověk má duší více a šaman musí určit, která z nich je unesena nebo ohrožena. Šamani v extatickém stavu také bojují s duchy (např. s démony, způsobujícími epidemie) nebo s šamany nepřátelských skupin. Zvláště na Sibiři je rozšířena představa, že šaman může napadnout jiného šamana a pohltit jeho duše i sílu. Postižený šaman pak zahyne nebo přinejmenším onemocní.\n\nŠamani pro komunikaci s duchy obvykle používají tajný jazyk, který se naučí během iniciace. Jeho znalost lze získat buď od starších šamanů nebo od duchů, obvykle kombinací obojího. Často je tento jazyk chápán jako jazyk zvířat, může být napodobením zvířecích zvuků. Napodobování zvířat je způsobem jak se spřátelit s divokými zvířaty, komunikovat s nimi, případně se v některé zvíře proměnit. Souvisí s představou návratu do mýtických časů kdy lidé a zvířata žili v míru a pohromadě. V tajném jazyce také šaman zpívá písně a zaklínadla, v některých jazycích (např. v jakutštině) jsou přímo slova pro „zpěv“ a „magii“ stejného původu.\n\nExistují dva základní způsoby, jak se člověk může stát šamanem:\nOba dva způsoby také mohou existovat společně, respektive i v případě dědičnosti bývá vyžadován souhlas duchů (z více potomků zemřelého šamana duchové vyvolí toho nejvhodnějšího). Existuje však i mnoho etnik, u nichž nebyla možnost dědičného šamanismu známa.\n\nNěkdy se také člověk může šamanem stát vlastní volbou či z vůle své komunity, ale takoví jsou považováni za méně mocné než ti, kteří šamanskou pozici zdědili či byli vyvoleni.\n\nCesta k iniciaci je často zahájena setkáním s duší předka, zvířetem či zjevením ve snu.\nVyvolení často probíhá prostřednictvím duchů (bohů) nebo duší mrtvých šamanů (předků) První z těchto předků však byli podle mýtů vždy vyvoleni duchy. Někde se objevuje i víra v postupný úpadek šamanismu, vysvětlovaný pýchou prvního vyvoleného šamana který se chtěl měřit s božstvy (duchy) či odmítl uznat jejich autoritu.\n\nZnamením vyvolení bývá dále často iniciační nemoc, projevená psychickou poruchou nebo tělesnou dysfunkcí. Psychické poruchy byly některými badateli označovány za původce šamanismu (zvláště v arktické oblasti tzv. arktická hysterie). Této teorii však odporuje fakt, že v případě iniciační choroby šaman dokáže svou nemoc ovládnout a uzdravit se.\n\nVe většině kultur je šaman po iniciaci fyzicky i duševně normální nebo okolí mentálními schopnostmi i převyšuje. Podstatným rysem šamana je vysoká schopnost koncentrace a meditace, snášení utrpení a výborná kondice.\n\nŠamanská iniciace se odehrává ve dvou rovinách:\nExtatická iniciace probíhá podle schématu: utrpení, smrt a zmrtvýchvstání. Iniciační nemoc adeptovi zajistí zkušenost agónie nebo bezvědomí. Obsahuje většinou motiv zničení (roztrhání) těla a jeho obnovy. Po vzkříšení se dostavují schopnosti komunikace s bohy, duchy a dušemi mrtvých šamanů.\nK tradiční rovině zasvěcení je nutné předání zkušeností od staršího šamana, který pomůže adeptovi ovládnout techniky extáze a naučí ho mytologické a náboženské tradici komunity. Po tomto období může následovat přijetí šamana do komunity, obsahující různé zkoušky (zvláště v Amazonii).\n\nK šamanovi obvykle náleží duchové, kteří se dělí na ochranné a pomocné.\n\n\nJe to zpravidla jen jeden duch, který si šamana vyvolil a má k němu blízký vztah (alter ego – dvojník, zvířecí matka, někdy i duch předka nebo duchovní sexuální partner). Šaman mu musí sloužit.\n\n\nJsou podřízení ochrannému duchovi i samotnému šamanovi, který je využívá jako služebníky (např. duch šamanského bubnu, paličky, oděvu...)\n\nV praxi je ovšem někdy těžké tyto kategorie rozlišit\n\nNapříklad u Nanajců je ochranný duch nazýván \"ayámi\", ten vstupuje do šamanova těla, přiděluje mu zvířecí pomocné duchy a také je jeho nebeskou manželkou. Nebeská manželka šamana se objevuje i u mnohých jiných sibiřských (ale i středoasijských a kavkazských) etnik. V těchto vztazích se odráží klasický motiv smrtelníka a víly či polobohyně, která si ho vyvolí za milence. U Jakutů má naopak ochranný duch šamana úlohu „zvířecí matky“, která šamana v průběhu iniciace kojí svým mlékem a předává mu tak svou sílu. Tento motiv může souviset s archaickou představu Velké matky zvířat, která dává lidem právo lovit zvěř a jíst maso.\n\nPomocní duchové mají většinou podobu zvířat, například soba či koně na kterém šaman létá na nebesa. Mohou to být ale také duchové předků, lesa nebo přízraky. Mohou být i jeho dvojníkem-alter egem a jednou z duší. Pokud někdo (nepřátelský šaman) ducha zabije, jeho vlastník může zemřít nebo alespoň onemocní a ztratí schopnosti.\n\nTypickým pomocným duchem je kůň, protože byl jako psychopomp spojen s pohřební obřady. Umožňuje šamanovi let na nebesa a u některých etnik se používá hůl zakončená koňskou hlavou. Symbolická jízda na koni pak vyjadřuje opuštění těla v transu. Šamanské bubny byly na Sibiři často vyráběny z kůže koně nebo soba a cesta do extáze pomocí bubnování je proto popisována jako jízda na okřídleném koni (sobu) na nebesa. Buben je zde přímo ztotožněn s jízdním zvířetem.\n\nTypickým prvkem šamana je jeho rituální oděv a posvátná výbava, jako je čapka, plášť, pás a hudební nástroj, nejčastěji buben nebo chřestidlo. Některá etnika přímo speciální šamanský oděv neznají, ale i u nich existuje určitá šamanská výbava. Například u sibiřských etnik je typickou součástí šamanovy výbavy plášť s koženými řemínky a železnými řetězy, kroužky a figurkami zvířat, maska (či šátek přes oči), železný nebo kožený pektorál a čapka nebo čelenka zdobená pery, parožím či kovovými součástkami.\n\nOděv šamana má pak symbolickou funkci a představuje kůži zvířete či ptáka, v něhož se šaman bude proměňovat. Zároveň je obýván pomocnými duchy. Oděním se do něj šaman opouští profánní prostor a vstupuje do duchovního světa. U některých etnik mohou být po neúspěšné léčbě pomůcky i oděv zničeny. Železné destičky na oděvu mají chránit před útoky zlých duchů. V jiných případech je oděvem napodobován pták či je použita symbolika kostry, jako upomínka na šamanovo roztrhání v průběhu iniciační vize.\n\nKromě oděvu je hlavní pomůckou šamana hudební nástroj, nejčastěji buben, který šamanovi pomáhá dostat se do extáze a tím i do jiných světů. Také je vhodný k přivolání a uvěznění duchů. První buben byl podle mnoha mýtů vytvářen z větve Stromu světa, kterou nechal spadnout Stvořitel. Šamani Selkupů, Něnců, Šorů i Altajců musí nový buben nejprve „oživit“. Během obřadu oživení vypráví zvíře, z jehož kůže byl buben vytvořen, příběh svého života a šaman s ním cestuje po místech, kde se narodilo, žilo a bylo uloveno. Rámový buben používají šamani sibiřských etnik, Sámů, Inuitů, Mongolů a některých skupin v Americe (Mapučové, prérijní indiáni). V Africe je používán vysoký buben bongo z dlabaného špalku, potažený kůží, nebo i keramický buben a různé řehtačky. Šamani na východní Sibiři a v Oceánii hrají také na zvukové břevno. U některých etnik Afriky (Sanové) a Ameriky (Tlingitové, kalifornští indiáni, Ohňová země) je buben nahrazen lukem, který je také používán jako hudební nástroj. V Amazonii je používána maraca vyrobená z tykve, v Severní Americe řehtačky a chřestidla z kůže (Jihozápad, prérie) nebo dřeva (Severozápadní pobřeží). Šamani v Austrálii, Oceánii, Amazonii a u Inuitů používají také hvízdač (bzučák) ze dřeva nebo kosti, roztáčený na dlouhé šňůře. Šamani ve Střední Asii (Kazachů, Kirgizů, Turkmenů) a sibiřských Chantů a Mansů používali také strunné nástroje. Šamani Jakutů, Altajců nebo Tuvinců někdy používali také \"chomus\".\n\nMezi další pomůcky patří masky, typické pro Severní i Jižní Ameriku, Oceánii a jižní Asii. Na Sibiři se objevoval mezi atributy šamana bič, hůl nebo jakési žezlo zakončené koňskou hlavou.\n\nPro kosmologickou koncepci je ve většině šamanistických systémů typické patrovité uspořádání tří světů, nebe, země a podsvětí, které však nemusí být totožné se záhrobím. Ty jsou propojeny ústřední osou, která mívá podobu stromu, sloupu či hory, a umožňuje sestup nebeských duchů na zem, mrtvých do podsvětí, ale také cesty šamanů.\nŠamanská cesta může být chápána jako svého druhu návrat do mýtického věku kdy lidé mohli vstoupit na nebesa. Světovým stromem je na Sibiři nejčastěji bříza, jejíž větve se dotýkají nebe a kořeny podsvětí. Ta mívá sedm, osm či devět větví, po kterých šaman stoupá. U Jakutů se světový strom nazývá \"Aar Luuk Maas\" a je zároveň sídlem bohyně země \"Aan Alachčyn\". V Amazonii bývá světovým stromem cejba, která je skutečně jedním z nejvyšších pralesních stromů.\n\nV mnoha formách šamanismu se vyskytuje postava všemohoucího stvořitele, který sídlí na nebesích. Často však bývá prezentován tzv. \"deus otiosus\", nečinný bůh, který si již svůj úkol odbyl stvořením a nyní již do běhu světů výrazněji nezasahuje. V nižších sférách nebes pak sídlí jeho synové, dcery nebo služebníci, nižší bohové, bohyně a duchové. V mytologii Sibiře a Severní Ameriky je častý motiv dvou bratrů – stvořitelů, z nichž jeden je dobrý a druhý zlý. Dobrý bůh sídlí v nebeském světě, zlý v podsvětí a společně ovlivňují dění na středním světě.\n\nNěkdy mají šamani také svá vlastní božstva, u Burjatů je jím Teche Sar Manžalaj, který vládne tanci, plodnosti a bohatství. Žije ve Středu světa, kde ho šaman během své extatické cesty navštíví a naváže milostné vztahy s jeho devíti manželkami.\n\nStřední svět je většinou osídlen duchy zvířat, rostlin, vody, ohně aj. Vyskytují se u také duhové hor a jiných významných míst. Sama Země pak bývá často vnímána jako živá bytost, bohyně.\n\nPodsvětí může být územím mrtvých, není to však pravidlem. Téměř ve všech šamanistických systémech ho obývají démoni, zrůdy a zlí duchové, způsobující neštěstí a nemoci. Bývá to děsivé temné místo, ledová pustina nebo naopak země ohně a lávy. Mívá často více pater, v těch nejspodnějších žijí nejstrašnější a nejmocnější démoni. V sibiřských mytologiích sídlí v podsvětí také duchové kovářů, jako je jakutský Kytaaj Bachsylaany. Ti mohou být dobří i zlí, často hrdinům nebo šamanům poskytují magické zbraně a mohou je ve své výhni uzdravit. U Něnců a Nganasanů byl při iniciačních vizích adept na šamana chycen podsvětním kovářem do kleští a „přetaven“ v kotli nebo ve výhni.\n\nV střední a severní Asii hráli šamani velice důležitou úlohu v náboženském životě komunity, mohli být zároveň duchovní autoritou i politickými vůdci. Byli věštci, léčiteli, komunikovali s duchy, nebyli však knězi – obětníky. Jejich účast na rodinných obřadech, spojených s narozením, svatbou a smrtí se omezovala na požehnání nebo vyprovázení duše do záhrobí.\n\nŠaman zde byl tedy především léčitelem, mohl se také rozhodnout opustit tělo a vydat se do jiných světů. Mívá i funkci věštce, ale to platí spíše pro šamanky. Na jižní Sibiři a ve Střední Asii byla autorita šamanů omezena vlivy buddhismu a islámu, na severní Sibiři byla mnohem větší. Sibiřští šamani byli u většiny etnik rozděleni na „bílé“ a „černé“ (nebo také „pravé“ a „levé“), podle toho, zda komunikovali převážně s duchy nebe nebo podsvětí. Eliade se domnívá, že toto rozdělení mohlo vzniknout pod vlivem zoroastrismu, toto tvrzení však není příliš opodstatněné. Černí šamani byli spíše léčitelé, kteří komunikovali s podsvětními bohy, způsobujícími choroby. Bílí šamani byli věštci, rádci, prováděli požehnání a veřejné obřady (např. slavnost slunovratu), mohli být i obětníci.\n\nZdejší šamani byli také vypravěči příběhů, jako například jakutští olonchosuti, kteří vyprávěli eposy \"oloncho\", dlouhé desítky tisíc veršů a popisující činy duchů, hrdinů a šamanů minulosti. Tyto eposy jsou jedním z nejpodrobnějších pramenů k poznání sibiřského šamanismu.\n\nŠamanismus u Inuitů má blízko severoasijskému a zaměřuje se na cestu pod mořskou hladinu k Matce Zvířat Sedně, která zajišťuje hojnost zvěře, plodnost žen a dobré počasí. Šaman zde obnovuje vztah mezi lidmi a Sednou (a samotnou přírodou), poškozenou porušením loveckých tabu.\n\nU severoamerických Indiánů má šaman velmi důležitou úlohu v náboženském životě, nikde však není tato úloha výhradní, zastává ji i kněz, kouzelník (ten provozuje černou magii), ale také každý jednotlivec. Šaman se od nich liší intenzitou své zkušenosti a moci, ale každý Indián může mít ochranného ducha a mystické vize.\n\nOd kněze se šaman odlišuje především svou schopností extáze a od čaroděje svou pozitivní rolí. Jeho nejdůležitější úlohou je léčení, ale také magicko-náboženské rituály (např. při společném lovu) a také má moc nad počasím a věštecké schopnosti a dokáže ochránit před černou magií. V některých indiánských kulturách však šamani plní i kněžské funkce.\n\nExistují také tajné společnosti a mystické kulty jako Midewiwin, Nepravé tváře a Tanec duchů. Ačkoliv vykazují šamanistické prvky, přijímají každého, kdo prokáže jisté extatické schopnosti. Často se také objevuje antagonismus mezi těmito bratrstvy a šamany, někteří šamani však do nich přesto vstupují.\n\nŠamanismus je dodnes velmi rozšířený i v Jižní Americe. V Andské oblasti šaman splývá většinou s knězem a čarodějem, léčí a přináší oběti, a to i krvavé (morčata, někdy i lamy). Podobnou úlohu mají také šamanky \"mači\" u Mapučů, které také provádějí rituál výstupu do nebe pomocí šamanského žebříku. Jako jedny z mála jihoamerických šamanů používají rámové bubny.\n\nV Amazonii se šaman většinou nazývá \"pajé\" a jeho obřadním nástrojem je řehtačka \"maracá\" vyrobená z tykve. Zdejší šamani používají velmi často různé halucinogeny, jako je ayahuasca, \"epená\", \"ňopo\" či lysohlávky, také kouří nebo pijí ohromné množství tabáku, až se dostaví otrava nikotinem (Gran Chaco). Rostlinné drogy se pijí, kouří nebo šňupou. Jedním z nejdůležitějších úkolů amazonských šamanů je odstranění zlého ducha \"yolok\" z lidského organismu. To se provádí zaříkáním, obřady, ale také pouštěním žilou a vysáváním.\n\nAmazonie je v současné době jednou z mála oblastí, kde je šamanismus ještě poměrně živý.\n\nU indoevropských etnik nelze existenci šamanismu doložit. Jisté paralely se sibiřským šamanismem však lze nalézt v germánské mytologii. Bůh Ódin a jeho pověšení na Yggdrasil při kterém získal tajemství run připomíná šamanskou iniciaci. Na svém osminohém koni Sleipnirovi také jezdí do podsvětí a mění se v různá zvířata. Germánská magie seidhr však s šamanismem nesouvisí. V keltské mytologii se velmi často objevují motivy cesty do zásvětí i jiných světů, proměny člověka ve zvíře či posednutí duchy. Rovněž charakter magických předmětů (kotle, zbraně, kameny), popisovaných v keltských mýtech, je blízký šamanismu. Keltský bůh Cernunnos nápadně připomíná duchy lesa a zvěře, uctívané sibiřskými i severoamerickými šamany. Rovněž keltské válečnicí bohyně Badb a Morrígan, které v podobě vrány doprovázejí válečníky do bitvy a hodují na tělech padlých hrdinů, mají svou paralelu v sibiřském šamanismu. Keltští druidové však nemají s šamany mnoho společného a nejsou u nich doloženy extatické rituály. Mezi Kelty i Germány byla široce rozšířena magie slova, k níž patřily kletby a zaklínadla.\n\nV antickém Řecku se vyskytují určité šamanistické prvky v mýtech o bohu Apollónovi, který přilétal ze severní země Hyperborejců a byl bohem slunce, hudby, ale i věštění a moru. S kultem Apollóna je spojen básník Ariesteás, jehož schopnosti vykazují znaky šamanismu. Také mýtický básník Orfeus pocházející z Thrákie má rysy šamana, přestože pozdější orfismus s šamanismem již nesouvisí. Ani Eleusínská mystéria a jiné antické mystérijní kulty nemají s šamanismem nic společného. Více šamanistických tradic měli ve svém náboženství Thrákové a Skythové, kteří používali kouř z konopí k vyvolání extáze. Znali také kult koně a lidské oběti.\n\nV Indii se zmiňují védy i eposy Rámajána a Mahábhárata o schopnostech asketů (\"rši\"), kteří dokázali pomocí meditace a askeze měnit svůj vzhled a velikost, léčit i sesílat choroby, přemáhat nepřátele, cestovat do jiných světů a někteří z nich, jako Višvámitra, Čjavana či Nárada dokonce soupeřili se samotnými bohy. Ve védském období byla v Indii obvyklým rituálem sómová oběť, spojená s požíváním halucinogenního nápoje vyrobeného podle některých názorů z muchomůrky červené. Podobný nápoj zvaný haoma byl požíván knežími ve starověké Persii, jeho součástí snad byly některé psychotropní rostliny jako chvojník a routa stepní (\"Peganum harmal\").\nS šamanismem bývají srovnávány i některé techniky jógy, tantrismus a praxe buddhistických mnichů. Patří k nim např. meditace, recitace manter, schopnost snížit na minimum životní funkce nebo tvoření vnitřního tepla \"tumo\". Dále se v Indii objevuje šamanismus, spojený s kultem tygra, u původních obyvatel jako jsou Saórové.\n\nV Číně šamanismus dominoval za vlády dynastie Šang a kněží-šamani \"wu\", mezi nimiž měli převahu ženy, byly ústředními praktikanty magie. Některé šamanistické prvky se pak zachovaly v taoismu. Vyskytuje se zde motiv kouzelného letu, ale také posedlosti zlými duchy lišek. Šamanismus dosud přežívá u národnostních menšin v jižní Číně, jako jsou Miaové, Jaové a Iové. V jejich šamanismu se objevuje posedlost duchy, šaman plní úlohy věštce, psychopompa a léčitele. Šamani při rituálech recitují posvátný epos Hnewo teyy.\n\nŠamanistickým náboženstvím byl také tibetský bön, jehož kněží se dělí na černé a bílé. Tvrdí, že jsou posedlí bohy a používají bubny. Později byl bön vstřebán buddhismem. Buddhistům vadila zejména šamanská praxe krvavých obětí zvířat. O totéž se buddhisté pokusili také v Mongolsku a Burjatsku, kde však šamanistická tradice přežila.\n\nV Koreji se šamanismus dochoval do současnosti, je však značně ovlivněný buddhismem a taoismem. Šamany jsou většinou ženy, často od narození slepé. Zabývají se hlavně věštěním a komunikací se zemřelými. V KLDR je ovšem šamanismus dodnes potírán.\n\nV Japonsku se dochovaly určité šamanské prvky v šintoismu, jako je uctívání hor a stromů nebo víra v duchy lišek \"(kicune)\" a psíků mývalovitých \"(tankui)\", kteří mohou posednout člověka. Na severu Japonska přežívá u etnika Ainů šamanismus, spojený s kultem medvěda.\n\nV současnosti jsou dva nejznámější typy šamanismu sibiřský a severoamerický. Sibiřský šamanismus byl za dob Ruského impéria a zejména Sovětského svazu vystaven tvrdému pronásledování. V době stalinismu byli mnozí šamani, ale i badatelé, kteří se šamanismem zabývali (Gavril Xenofontov, Platon Slepcov – Ojunskij) popraveni nebo posláni do Gulagu. Přesto se Rusům nepodařilo šamanismus vymýtit. V současné době zde (zejména v Tuvě a Jakutsku) dochází k renesanci šamanismu.\n\nRovněž v USA byly tradice původních obyvatel od konce 19. až do 60. let 20. století potírány. Indiánské děti byly izolovány od rodin a zbavovány vlivu tradiční kultury. Praktikování mnoha indiánských rituálů bylo v USA dlouho protizákonné, např. v případě tance slunce až do 70. let 20. století. V posledních třiceti letech se však zvýšil zájem o indiánské tradice i mezi bílými Američany.\n\nAdaptací šamanismu do moderního a postmoderního světa vzniká neošamanismus, někdy vázaný na hnutí New Age a novopohanství. Velký vliv na jeho utváření měl především Carlos Castaneda s knihou Učení dona Juana a Michael Harner a jeho „core šamanismus“. S neošamanismem také souvisí tzv. městský a digitální šamanismus využívající prvky šamanismu spjatého s přírodou k práci s výtvory moderní civilizace.\n\n\n"}
{"id": "207509", "url": "https://cs.wikipedia.org/wiki?curid=207509", "title": "Jiří Steimar", "text": "Jiří Steimar\n\nJiří Steimar (24. dubna 1887 Praha-Nové Město – 16. prosince 1968 Praha) byl český herec.\n\nJeho umění se vyznačovalo perfektní výslovností, technickou vyspělostí s úspornou mimikou a širokým rejstříkem charakterů, do nichž se uměl mistrovsky převtělit. Steimar spolupracoval s rozhlasem a hrál v řadě filmů. Jeho první manželkou byla herečka Anna Steimarová, dcera slavného plzeňského herce Vendelína Budila, herci byli nebo jsou i dcera Jiřina Steimarová, vnuci Jiří Kodet a Evelýna Steimarová a pravnučky Barbora Kodetová, Anna Polívková a Vendula Prager-Rytířová.\n\nNarodil se v tehdejší Svatopetrské čtvrti v Praze naproti nynějšímu ostrovu Štvanice. Jeho tatínek byl pekařem, jehož živnost byla známá po celé Praze. Jiří měl o tři roky starší sestru Marii. Navštěvoval obecnou školu, která stála v sousedství pekárny, a poté karlínskou reálku, kde neměl žádný výjimečně dobrý prospěch.\n\nDne 10. července 1915 se oženil s dcerou Vendelína Budila Annou Budilovou (1889 – 1962) a měli spolu dceru Jiřinu (1916) a syna Miloše (1922 – 1949), který se vydal také na hereckou dráhu, ale ve 27 letech zemřel na otravu oxidem uhelnatým. Měl rád hospodářství, především zvířata; životní láskou byli holubi, choval i psy a slepice. Byl i vyhlášený kuchař. Za honoráře si brzy koupil velký pozemek v Černošicích u Prahy včetně půlky ostrova na Berounce a postavil si tu zprvu dřevěnou chalupu. S celou rodinou se sem přestahoval. Později tuto chalupu přestavěl v rozlehlý penzion, o který se staral jako hoteliér.\n\nDo jeho černošického penzionu se sjížděli významní hosté, především přátelé z Národního divadla a další umělci (Saša Rašilov, Olga Scheinpflugová, Xena Longenová, Marie Hübnerová, Jan Masaryk, Jan Kubelík, Rudolf Friml). Steimar však i v Černošicích organizoval divadlo, režíroval a hrál s místními ochotníky, do her zapojoval i své návštěvníky, personál a děti. Jeho první manželství skončilo nakonec rozvodem, ale ani druhé manželství nebylo šťastné, manželka Žofie byla z bohaté rodiny, panovačná a rozhazovačná a měla snad zachránit do dluhů upadající penzion. Steimar její povahou a vztahem k nevlastním dětem dost trpěl.\n\nRoku 1939 Steimarovi hotel v Černošicích prodali (penzion už za nových majitelů za 2. světové války obsadil \"Hitlerjugend\", později se z něho stal Domov důchodců). Žili krátký čas v Praze a asi od roku 1941 měli vlastní vilu postavenou v horském stylu v Úvalech, zde žil až do roku 1967. Byl jmenován zasloužilým umělcem a v den své smrti národním umělcem. O tom se už nedozvěděl, zemřel na zhoubný nádor v nemocnici Na Františku 16. prosince 1968.\n\nVystudoval herectví u Karla Želenského, roku 1910 nastoupil do svého prvního angažmá ve smíchovském divadle \"U Libuše\". Debutoval zde v postavě \"Apollonia\" ve stejnojmenné hře Jiřího Karáska ze Lvovic. Roku 1913 byl Jaroslavem Kvapilem angažován v Národním divadle a záhy se stal platným členem činohry v rolích hlavně salónních milovníků a později i zralých mužů. Současně s působením v ND byl v roce 1919 i ředitelem divadla Rokoko . Pro některé konflikty dvakrát Národní divadlo opustil. V sezóně 1922/1923 byl šéfem činohry v divadle v Olomouci, a v letech 1924, 1928 – 1929 hrál v Městském divadle na Královských Vinohradech) . Láska k Národnímu divadlu jej záhy vrátila na jeho prkna, kde setrval až do svého odchodu do důchodu v roce 1959 a i později zde pohostinsky vystupoval. Dlouhá léta byl hereckým partnerem Anduly Sedláčkové, s níž vytvořil sourodou dvojici obdobných hereckých typů. Role ideálního milovníka hrával i po boku Jarmily Kronbauerové a Olgy Scheipflugové.\n\nMěl dar jemného humoru, který uplatňoval v klasických hrách W. Shakespeara, G. B. Shawa a O. Wildea. V české klasice mu repertoár nabízel spíše postavy urozených mužů – králů, duchovních, velmožů a státníků, ale dobře se uplatnil i v postavách lidových hrdinů (\"Antonín\", Alois Jirásek, \"Vojnarka\"). V době zralosti pak mu dala příležitost i ruská dramatika, např. v Ostrovského hře \"Ovce a vlci\" (\"Lyňajev\"), v Čechovově \"Višňovém sadu\" (\"Lopachin\") a v Gorkého \"Jegoru Bulyčovovi\" (\"Dostigajev\"). V Národním divadle vystoupil naposledy 3. prosince 1968 v roli \"Profesora\" v Čapkově \"Bílé nemoci\" .\n\nVýčet jeho filmových rolí je rozsáhlý, ale málokdy dostal možnost zahrát tak velkou roli, aby si ho v ní diváci pamatovali. Začínal v několika němých filmech společnosti ASUM před 1. světovou válkou. Z němých filmů vešel do historie kinematografie film \"Démon rodu Halkenů\" (1918). Ve zvukovém filmu dostával především role továrníků, advokátů a lékařů, často otců titulního hrdiny či hrdinky (\"Sextánka\" s Hanou Vítovou). Významnější byla role poslance Topola ve filmu \"Kvočna\", kde hrál zetě Růženě Naskové, nebo film \"Příklady táhnou\", kde hraje jejího přítele. Po roce 1945 už hraje drobné role. V roce 1964 byl obsazen do malé ale významné role otce Kolaloky ve snímku \"Limonádový Joe aneb koňská opera\", v níž si ho pamatuje i mladší generace.\n\n\n\n\n\n\n"}
{"id": "207513", "url": "https://cs.wikipedia.org/wiki?curid=207513", "title": "Strava v letecké dopravě", "text": "Strava v letecké dopravě\n\nTéměř všechny letecké společnosti nabízejí cestujícím různé druhy stravy podle jejich zdravotního stavu, přesvědčení, či náboženského vyznání. Běžně musí být speciální strava objednána několik hodin nebo dnů před odletem, a v případě, že se tak nestane, bude cestujícím podáno standardní občerstvení daného letu.\n\nExistuje několik druhů stravy, ke kterým jsou přiřazeny zkratky, některé však nemusí být zcela běžné.\n\n\n\n\nSpolečnosti, které vyrábějí a dodávají jídlo leteckým společnostem, často distribuují pouze jeden druh vegetariánského jídla, který spadá do větší části výše uvedených kategorií, takže bývá běžně veganské.\n\n\n"}
{"id": "207525", "url": "https://cs.wikipedia.org/wiki?curid=207525", "title": "Fuit in provincia Boemorum", "text": "Fuit in provincia Boemorum\n\nFuit in provincia Boemorum (případně Fuit in provincia Bohemorum, latinsky Byl v zemi Čechů), nebo též česky Utrpení Ludmily mučednice je latinsky psaná legenda o české světici sv. Ludmile. Text je velice strohý, napsaný prostým až úsečným jazykem. Datace vzniku kolísá od 20. let 10. století až po století dvanácté (z něhož se dochovaly rukopisy).\n\nNejstarší rukopisy pocházejí z 12. století. Někteří historici (například O. Králik) se proto domnívali, že legenda vznikla až okolo roku 1160 v Sázavském klášteře. Zásadním poznatkem pro stanovení jejího stáří by bylo zjištění, zda je předlohou tzv. Kristiánovy legendy, nebo je z ní naopak sama odvozena. Josef Pekař a po něm i Dušan Třeštík však dospěli k názoru, že obě díla mají společnou předlohu, dnes již nenávratně ztracenou. Podle historika Dušana Třeštíka legenda vznikla mezi lety 974 a 992 v klášteře sv. Jiří na Pražském hradě.\n\nLegenda Fuit se v celkovém obsahu nachází u Kristiána, který její jednoduchou latinu přeložil do svého svátečního stylu. Má ale také několik podrobností, které v Kristiánově legendě chybí. Celkově Kristiána buď potvrzuje anebo doplňuje a přináší tak řadu cenných historických údajů. Uvádí například Bořivoje jako prvního křesťanského knížete Čechů a vypráví o jeho křtu. Hlavní téma je však život svaté Ludmily a její smrt na Tetíně. Pokračování legendy Fuit, totiž přenesení jejích ostatků do Prahy, které se zachovalo v některých rukopisech, se považuje za pozdní dodatek.\n\nZajímavý a ne úplně rozřešený je vztah mezi latinskou legendou Fuit a krátkým vyprávěním v církevní slovanštině, jež vzniklo pravděpodobně na Sázavě a zachovalo se v ruských rukopisech z pozdního středověku. Předpokládá se, že oba texty mají společného předchůdce, ztracenou obšírnou ludmilskou legendu z poloviny desátého století. Jestli tato původní legenda byla psána v latině nebo ve slovanštině, není jasné. \n\nPrvní tři historická přemyslovská knížata Bořivoj, Spytihněv a Vratislav se podle Fuit dožila věku: 36, 40 a 33 let.\n\nJe zde zmínka o tehdy běžné praxi přijímání pod obojí, kterou později obnovili husité.\n\n\n"}
{"id": "207526", "url": "https://cs.wikipedia.org/wiki?curid=207526", "title": "Curtiss SBC Helldiver", "text": "Curtiss SBC Helldiver\n\nCurtiss SBC Helldiver byl jednomotorový dvoumístný střemhlavý bombardér vyráběný společností Curtiss-Wright Corporation. Byl to poslední vojenský dvouplošník objednaný US Navy.\n\nV roce 1932 přidělilo Námořnictvo Spojených států firmě Curtiss kontrakt na návrh dvoumístného jednoplošného stroje se zatahovacím podvozkem, který měl být poháněn motorem Pratt & Whitney R-1535 a který měl být použit jako palubní stíhačka. Výsledný stroj s označením \"XF12C-1\", který poprvé vzlétl v roce 1933. Jeho role byla nejprve změněna na průzkumný letoun a pak na průzkumný bombardér, ale křídla, jaká \"XSBC-1\" používal, byla nevhodná pro střemhlavé bombardování. Design byl přepracován na dvouplošník jehož prototyp označený jako \"XSBC-2\" poprvé vzlétl 9. prosince 1935.\n\nPrvní sériový model SBC-3 byl poháněn hvězdicovým motorem Pratt & Whitney R-1535 Twin Wasp Junior. SBC-3 byl do služby zařazen v roce 1938, přičemž bylo postaveno 83 strojů této verze.\n\nVerze SBC-4 byla poháněna motorem Wright R-1820 Cyclone 9. SBC-4 vstoupila do služby v roce 1939. Celkem bylo vyrobeno 174 strojů SBC-4 včetně 50, jenž byly dodány francouzskému Aviation Navale. Pět letounů z francouzské objednávky bylo dodáno britské Fleet Air Arm, kde sloužily pod označením Curtiss Cleveland.\n\nPrvní dodávky nového stroje převzalo námořnictvo v polovině roku 1937, přičemž první část byla přidělena na letadlovou loď USS Yorktown, ale bývalý moderní dvouplošník se mezitím stal zastaralým. Byl přeřazen do role spojovacího letadla a pokročilého cvičného stroje na Floridě. Poslední z nich byl vyřazen z registru námořnictva v říjnu 1944 .\n\nZájem o tento koncept střemhlavého bombardéru vedl k jeho objednávkám ze zahraničí. Francouzské námořnictvo si objednalo 50 strojů SBC-4, přičemž celkem bylo na export postaveno 174 ks tohoto stroje. Tímto designem byl kromě jiných ovlivněn i Junkers Ju 87 Stuka.\n\n\"SBC Helldiver\" nebyl předurčen mít dlouhou služební kariéru v americkém námořnictvu, ale jeho dopad se odrazil při nacvičování střemhlavého bombardování a zlepšování schopností pilotů do takové míry, že mohli vyhrát válku v Pacifiku.\n\nVe skutečnosti 50 strojů SBC-4, které byly dodány francouzskému námořnictvu bylo již zařazených do služby v námořnictvu Spojených států. 6. června 1940 dostali záložní piloti námořnictva rozkaz okamžitě přeletět s 50 stroji SBC-4 do továrny Curtiss v Buffalu ve státě New York. V Buffalu na úřadě letectví je informovali, že jejich letadla přeletí do Halifaxu v Novém Skotsku, kde budou naloděny na francouzskou letadlovou loď \"Béarn\". Během letu z Buffala do Halifaxu vystupovali záložní piloti jako zaměstnanci firmy Curtiss.\n\nCurtiss každému pilotovi zaplatil $ 250 a zpáteční lístek z Halifaxu do Buffala. Museli si však odstranit všechny výložky námořnictva na svých uniformách nebo je přelepit. Po návratu do Buffala se všichni vrátili na své domovské základny.\n\nZaměstnanci Curtisse pracovali i přesčasy, aby odstranili nebo vyměnili všechny přístroje a zařízení, které byly označeny jako \"BUAERO\", \"BUSHIPS\" nebo \"BUORD\". Kulomet ráže 7,62 mm používaný námořnictvem byl nahrazen 12,7 mm kulomety a letadla byly přetřena na francouzskou kamufláž a s francouzskými výsostnými znaky na směrovém kormidle. Ukvapená úprava nedovolovala podrobnou výstupní kontrolu vyměněných přístrojů. Počasí na cestě z Buffala do Halifaxu zhoršil déšť a mlha a inspektor leteckého úřadu dočasně pozastavil lety poté, co jeden z prvních pilotů zahynul při nehodě mezi Buffalem a Albany.\n\nKdyž se počasí zlepšilo, formace po třech strojích vzlétly z Buffala do Burlingtonu ve Vermontu, pak přes Bílé hory do Augusty v Maine a nakonec do Houltonu v Maine. Po přistání v Houltonu byly letouny převezeny přes kanadskou hranici, odkud se následné vznesly z provincie Nový Brunšvik, aby se tak vyhnuly zákonným předpisům zakazujícím lety přes hranice. Zbývajících 49 strojů přeletělo přes záliv Fundy a byly naloženy na palubu \"Béarnu\" v Dartmouthu v Novém Skotsku. Ale během plavby \"Béarnu\" přes Atlantik Francie kapitulovala. Proto \"Béarn\" zamířila na jih na Martinik, kde SBC-4 rezly v důsledku vlhkého karibského počasí, čekajíc pod kopcem poblíž Fort-de-France. Pět strojů z francouzské objednávky bylo doručeno britské RAF, která je pojmenovala \"Curtiss Cleveland Mk.I\".\n\n\n\n\n\n"}
{"id": "207529", "url": "https://cs.wikipedia.org/wiki?curid=207529", "title": "Rudolf IV. Habsburský", "text": "Rudolf IV. Habsburský\n\nRudolf IV. Habsburský (1. listopadu 1339 – 27. červenec 1365 Milán) byl rakouský a korutanský vévoda a hrabě tyrolský z dynastie habsburské.\n\nRudolf byl prvním synem vévody Albrechta II. a Johany z Pfirtu, narodil se jako první dítě po patnáctiletém manželském soužití rodičů, což bylo patřičně oslaveno, neboť jeho příchod na svět znamenal rovněž vyvrácení fámy o otcově impotenci. Jako pětiletý byl 1344 zasnouben s Kateřinou, dcerou Karla IV. Zasnoubení obě strany potvrdily 1348, ale teprve po dosažení Rudolfovy fyzické zletilosti se o Velikonocích 1353 konala v Praze svatba.\nPo otcově smrti roku 1358 převzal vládu v habsburských zemích a od jejího počátku dával najevo, že hodlá vlastní rod mocensky povznést. Neváhal se přitom uchýlit k použití listinných fals, zhotovených v letech 1358/59. Jejich prostřednictvím hodlal rozšířit své pravomoci a výsady na úkor císaře Svaté říše římské. Soubor privilegií, vydaných samotným Caesarem a Neronem, však Karla IV. nepřesvědčil o oprávněnosti Rudolfových nároků. Aliance, kterou uzavřel s polským králem Kazimírem III. Velikým a uherským králem Ludvíkem I. Velikým, byla sice namířena proti Karlu IV., nicméně ten ji roku 1364 zmařil sjednáním smlouvy o vzájemném nástupnictví mezi Lucemburky a Habsburky v případě úplného vymření jedné z dynastií.\n\nRoku 1363 přiměl Rudolf tyrolskou hraběnku Markétu Maultasch, dceru někdejšího českého krále Jindřicha Korutanského, aby Habsburkům postoupila Tyroly. Následný spor s Wittelsbachy o toto území přerušilo roku 1364 uzavřené příměří. Celé Rudolfovo počínání charakterizuje snaha, ba přímo posedlost vyrovnat se Karlovi IV. Projevilo se to např. roku 1359 v zahájení přestavby monumentálně pojaté katedrály svatého Štěpána ve Vídni, roku 1365 v zřízení vídeňské univerzity i v záměru vybudovat ucelený komplex habsburských držav, které by sahaly od horního Rýna až k uherské hranici.\n\nVévoda Rudolf zemřel v mladém věku, nestačil zplodit žádné potomky. Vdova Kateřina se sice znovu provdala, ale byla pohřbena vedle svého muže ve Vévodské hrobce v dómu sv. Štěpána ve Vídni.\n\n\n"}
{"id": "207532", "url": "https://cs.wikipedia.org/wiki?curid=207532", "title": "Loubinec trojlaločný", "text": "Loubinec trojlaločný\n\nLoubinec trojlaločný (\"Parthenocissus tricuspidata\", syn.: \"Ampelopsis tricuspidata\"), lidově někdy nazývaný také jako psí víno, je popínavá rostlina z čeledi révovitých.\n\n\nLoubinec trojlaločný (nazýván i \"přísavníkem trojcípým\") pochází z východní Asie, domácí je v Japonsku, Koreji a na Dálném východě. V České republice je nepůvodní, ale je často pěstován jako okrasná rostlina, která šplhá po zdech domů i po stromech. Vzácně zplaňuje do volné přírody nebo se zde vyskytuje jako pozůstatek staré kultury.\n\n\n"}
{"id": "207534", "url": "https://cs.wikipedia.org/wiki?curid=207534", "title": "Marie François Sadi Carnot", "text": "Marie François Sadi Carnot\n\nMarie François Sadi Carnot, běžně jen Sadi Carnot (11. srpen 1837, Limoges – 25. červen 1894, Lyon), byl francouzský politik. Svou kariéru zakončil jako prezident Francouzské republiky. Byl zavražděn italským anarchistou Jeronimem Caseriou při výkonu funkce jen několik měsíců před vypršením mandátu.\n\nJeho otcem byl radikální republikánský poslanec Hippolyte Carnot, odpůrce Napoleona III.. Jeho strýc Nicolas Léonard Sadi Carnot byl fyzik, objevitel Carnotova cyklu. Mladý Sadi Carnot vystudoval pařížskou École polytechnique a pracoval jako projektant. Jeho jméno dosud nese Pont Carnot, most přes Rhônu v Savojsku. Podílel se také na regulaci řeky Thiou v Annecy. Za prusko-francouzské války organizoval obranu Normandie, po válce získal funkci prefekta v Seine-Inférieure a byl zvolen poslancem za umírněné republikány. Roku 1880 se stal ministrem veřejných prací a roku 1885 ministrem financí.\n\nV roce 1887 byl prezident Jules Grévy donucen odstoupit, protože udělil Řád čestné legie svému zeti, aniž by si ho dotyčný něčím zasloužil. Poté parlament zvolil 3. prosince 1887 prezidentem Sadiho Carnota. Za jeho funkčního období proběhla úspěšná Světová výstava 1889, byla podepsána spojenecká smlouva s Ruskem, podařilo se potlačit hnutí generála Boulangera a Panamská aféra vedla k pádu Loubetovy vlády. Dobovým fenoménem byly bombové útoky anarchistů, které vedly v prosinci 1893 k přijetí Lois scélérates, zákonů omezujících některé občanské svobody.\n\nSadi Carnot vystoupil 24. června 1894 na shromáždění v lyonském Palais de la Bourse u příležitosti tamní koloniální výstavy, kde mimo jiné prohlásil, že po vypršení svého funkčního období nebude usilovat o znovuzvolení. Po deváté hodině večer při odchodu z budovy k prezidentovi přistoupil pekař italského původu Santo Geronimo Caserio a několikrát ho bodl nožem. Sadi Carnot v časných ranních hodinách následujícího dne svým zraněním podlehl. Caserio svůj čin vysvětlil jako pomstu za to, že prezident nařídil popravit anarchisty Augusta Vaillanta a Émila Henryho. Caserio byl odsouzen k trestu smrti gilotinou, reakcí na atentát byly četné násilné útoky na italské přistěhovalce na mnoha místech Francie. Sadi Carnot byl pohřben v pařížském Pantheonu, roku 1897 byl v Angoulême odhalen jeho pomník.\n\n"}
{"id": "207551", "url": "https://cs.wikipedia.org/wiki?curid=207551", "title": "Loubinec", "text": "Loubinec\n\nLoubinec (\"Parthenocissus\"), česky též přísavník a lidově psí víno, je rod rostlin z čeledi révovitých. Loubince jsou dřevnaté úponkaté liány s jednoduchými nebo složenými střídavými listy a drobnými květy. Úponky bývají zakončené přísavnými destičkami. Rod zahrnuje 13 druhů a je rozšířen v Asii a Severní Americe. Loubince jsou pěstovány jako bujně rostoucí okrasné liány s univerzálním použitím. V České republice je nejčastěji pěstován loubinec pětilistý a loubinec trojlaločný.\n\nLoubince jsou dřevnaté liány s úponky. Borka je celistvá a neodlupuje se v pruzích ani šupinách. Větévky jsou ve střední části vyplněné bílou, v nodech nepřerušovanou dření. Listy jsou střídavé, jednoduché s dlanitou žilnatinou, trojčetné nebo dlanitě složené. Úponky jsou hroznovitě rozdělené do 4 až 12 větví, na jejichž koncích se u většiny druhů vyvíjejí přísavné terčíky. Květenstvím je lata nebo rozvolněné, zdánlivě vrcholové chocholičnaté polycházium. Květenství vyrůstají v paždí listů, proti listům nebo řidčeji na koncích letorostů. Květy jsou pravidelné, pětičetné, oboupohlavné nebo samčí. Kalich je miskovitý, lysý, zakončený 5 zuby. Korunní lístky jsou volné. Tyčinek je 5. Květní terč je málo vyvinutý a pouze výjimečně nese 5 nektárií. Semeník je dvoupouzdrý, v každém pouzdře jsou 2 vajíčka. Čnělka je zřetelná. Plodem je kulovitá bobule obsahující 1 až 4 semena.\n\nRod loubinec zahrnuje 13 druhů. Je rozšířen ve východní Asii a Severní Americe.\nNejvětší areál, sahající od Indie po Čínu, Vietnam a Indonésii, má druh \"Parthenocissus semicordata\".\nV Číně se vyskytuje 8 domácích druhů, z toho 6 endemických. V Indii rostou 2 druhy, v Indonésii 2 druhy, v Severní Americe 3 druhy, přičemž loubinec pětilistý zasahuje i do Mexika.\n\nV evropské květeně není žádný druh loubince původní, některé pěstované druhy místy zplaňují. V České republice nejčastěji zplaňuje loubinec popínavý, a to zejména v pobřežních křovinách a lužních lesích.\n\nKvěty loubinců jsou drobné a nenápadné, avšak obsahují hojný nektar a jsou navštěvovány různým hmyzem, zejména včelami, vosami, mouchami a brouky. Plody jsou šířeny zvířaty.\n\n\nLoubince jsou pěstovány v různých kultivarech jako okrasné liány, vhodné k rychlému ozelenění stěn, pergol, budov, skal a podobně. K ozelenění budov a zdí se nejvíce hodí loubinec trojlaločný, neboť se nejlépe zachycuje na kolmých stěnách. Loubinec pětilistý je vhodnější např. na pergoly, nepříliš kolmé stěny apod. Loubinec popínavý nemá přísavné destičky a má spíše šlahounovitý, rozkleslý vzrůst. Výjimečně je v botanických zahradách pěstován druh \"P. semicordata\".\n\n\n"}
{"id": "207557", "url": "https://cs.wikipedia.org/wiki?curid=207557", "title": "Albrecht II. Moudrý", "text": "Albrecht II. Moudrý\n\nAlbrecht II. Habsburský zvaný \"Moudrý\" či také \"Chromý\" (1298 hrad Habsburg – 20. července 1358, Vídeň) byl vévoda rakouský, štýrský a korutanský. Byl prvním příslušníkem rodu Habsburků, který trvale sídlil v Rakousku. Za jeho vlády byly jménem rakouského vévody raženy první zlaté mince.\n\nNarodil se jako osmé dítě římského krále Albrechta I. a Alžběty Goricko-Tyrolské. Původně se měl věnovat církevní kariéře, v patnácti letech byl zvolen biskupem pasovským. Roku 1324 se oženil s Janou, dcerou Oldřicha III. z Pfirtu. Manželé byli dlouho bezdětní a hrozilo vymření dynastie. Až roku 1339 porodila Jana z Pfirtu prvního syna Rudolfa. Po něm následovalo pět dalších dětí.\n\nV letech 1326–1329 spravoval Albrecht Přední Rakousy. Do čela rodu se dostal v roce 1330 po smrti staršího bratra Fridricha a téhož roku v březnu byl postižen těžkou nemocí nebo otravou a ochrnul. Došlo minimálně k částečnému ochrnutí končetin, proto musel být přepravován v nosítkách. Roku 1335 dostal od císaře Ludvíka Bavora Korutany. Získal také Kraňsko a Slovinskou marku. V letech 1351–1355 vedl i přes svůj handicap válku proti Curychu, která pro něj nedopadla příznivě.\n\nZemřel v létě 1358 v pokročilém věku a byl pohřben po manželčině boku v kartuziánském klášteře Gaming, jehož byl fundátorem. Svému následníkovi zanechal stabilní panství rozšířené o Korutany, jímž dal základ pro nákladné plány a počiny dalších generací.\n\n\n\n"}
{"id": "207561", "url": "https://cs.wikipedia.org/wiki?curid=207561", "title": "TGV La Poste", "text": "TGV La Poste\n\nTGV La Poste je francouzský vysokorychlostní vlak řady TGV, který byl zkonstruován pro rychlé převážení poštovních zásilek francouzské státní pošty La Poste. Uveden do provozu byl v roce 1983 a jeho výrobcem je firma Alstom. Maximální rychlost je 270 km/h.\n\nV polovině roku 2015 La Poste ukončila provoz TGV La Poste s přesunutím poštovních služeb na dopravu využívající výměnné nástavby . Poslední jízda byla 27. června 2015 mezi Cavaillon (Marseille) a Charolais (Paříž).\n\n"}
{"id": "207562", "url": "https://cs.wikipedia.org/wiki?curid=207562", "title": "Ilona Svobodová", "text": "Ilona Svobodová\n\nIlona Svobodová (* 20. června 1960 Kladno) je česká herečka a dabérka, manželka hudebního skladatele\nPetra Skoumala. Dříve hrála často v televizních pohádkách pro děti, nyní (2019) hraje Jitku Farskou v \"seriálu Ulice\". Dabovala mnoho filmů, jako např. \"Číslo 5 žije\" nebo \"Nekonečný příběh 2\". Často dabuje americké herečky Michelle Pfeiffer nebo Demi Moore. Za svůj dabing si také vysloužila nominaci na diváckou cenu TýTý.\n\nIlona Svobodová dostala v počátcích své herecké kariéry několik zajímavých příležitostí ve filmu, později se výrazným způsobem prosadila v divadle, širší veřejnosti je dnes známá především z dabingu a televize. Narodila se v Kladně, oba její rodiče měli vysokoškolské vzdělání (otec inženýr, matka lékařka). Svým širokým spektrem zájmů směřovala Ilona Svobodová prakticky již od dětství k umělecké dráze – hrála na klavír, zpívala, tančila, navštěvovala dramatický kroužek, věnovala se i gymnastice. Po základní škole původně směřovala na gymnázium, tam se ale nedostala a začala studovat hudebně-dramatický obor na pražské Státní konzervatoři.\n\nJeště jako studentka byla Ilona Svobodová pověřena velkým hereckým úkolem ve Vláčilově filmu \"Hadí jed\" (1981), kde hrála po boku Josefa Vinkláře. Následovalo několik menších rolí ve filmu i televizi, další výraznou příležitost jí přinesla role Boženy v historickém filmu \"Oldřich a Božena\" (1984). Mezitím v roce 1983 dokončila konzervatoř a nastoupila do angažmá v Realistickém divadle Zdeňka Nejedlého, kde již předtím hostovala. Pod vedením významných režisérů se na této scéně vypracovala v osobitou charakterní herečku a své umění prezentovala v představeních \"Aucassin\" a \"Nicoletta\", \"Hoře z rozumu\" nebo \"Merlin\".\n\nV průběhu 80. let dvacátého století začala Svobodová častěji účinkovat v televizi, početně významnou položku v její práci tvoří televizní pohádky, z jejích dalších aktivit ve filmu lze připomenout poměrně velkou roli v dnes již zapomenutém válečném filmu \"Piloti\" (1988). Realistické divadlo se počátkem devadesátých let změnilo na scénu Labyrint, nedlouho poté ale odsud Ilona Svobodová odešla a od roku 1996 je členkou hereckého souboru Divadla v Dlouhé, kde na své konto nastřádala již řadu velkých divadelních rolí (\"Lazebník sevillský\", \"Konec masopustu\", \"Garderobiér\"), kromě toho hostuje také na dalších pražských scénách, například v Hrušínského Divadle na Jezerce (\"Kaviár nebo čočka\").\n\nS nenadálým přísunem zahraničních filmů a seriálů po roce 1989 rozšířila Ilona Svobodová své aktivity o dabing, v němž se v průběhu let stala jednou z nejvytíženějších osobností. Poprvé jsme ji mohli slyšet jako Andromedu v dabingu pořízeném v roce 1987 k filmu \"Souboj titánů\" (1981), v devadesátých letech pak začala dabovat v hojné míře pro Českou televizi i soukromé stanice a její hlas zazněl z desítek filmů a seriálů (z těch známějších připomeňme dobově populární \"Melrose Place\", z poslední doby pak \"Zoufalé manželky\"). Z hereček, jimž častěji propůjčuje svůj hlas, si zmínku zaslouží především Michelle Pfeiffer, kterou dabovala již v řadě filmů. Hlasem Ilony Svobodové k divákům televizních obrazovek promlouvaly ale i Demi Mooreová, Melanie Griffithová nebo Sharon Stoneová. Práce v dabingu vynesla Iloně Svobodové také nominaci na cenu Týtý.\n\nZatímco ve filmu se od počátku 90. let objevuje jen zřídka, nadále často spolupracuje s televizí, například v inscenacích a seriálech České televize. Výrazným způsobem se veřejnosti již několik let připomíná velkou rolí Jitky Farské v seriálu \"Ulice\" (od roku 2005) na televizi Nova.\n\nIlona Svobodová je podruhé vdaná, jejím prvním manželem byl herec Gustav Bubník (*1962), s ním má dceru Adélu, s druhým manželem hudebním skladatelem Petrem Skoumalem má syna Filipa.\n\nTaké dabovala postavu ze hry Assassin's Creed, která se jmenovala Lucy Stillman.\n\n"}
{"id": "207563", "url": "https://cs.wikipedia.org/wiki?curid=207563", "title": "Gertruda z Hohenbergu", "text": "Gertruda z Hohenbergu\n\nGertruda Anna z Hohenbergu (1225 – 16. února 1281 Vídeň) byla rakouská vévodkyně, římská královna, první manželka Rudolfa Habsburského.\nJejími rodiči byli hrabě Burkhard III. z Hohenbergu a Mechthilda, dcera tübingského falckraběte Rudolfa II.\n\nRoku 1253 se provdala za hraběte Rudolfa a stala se matkou deseti dětí, které později Rudolf využil při své dynastické politice. O dvacet let později se hrabě Rudolf stal římským králem. Gertruda žila převážně v aarském Bruggu a po zvolení svého muže králem v Rheinfeldenu. Po korunovaci v Cáchách roku 1273 byla známá jako královna Anna. Německou královnou byla po osm let, až do své smrti v roce 1281.\n\nPo roce 1277 pobývala královna často ve Vídni, kde také zemřela. Společně s posledním synem Karlem byla pohřbena v katedrále v Basileji. Roku 1770 byl její hrob otevřen a nalezené ostatky (muž, žena a dítě) byly přeneseny do St. Blasien a poté roku 1809 do korutanského Lavantallu.\n\n"}
{"id": "207564", "url": "https://cs.wikipedia.org/wiki?curid=207564", "title": "Azis", "text": "Azis\n\nAzis (Азис), vlastním jménem Vasil Trojanov Bojanov (; 7. března 1978), je bulharsko-romský zpěvák, který je mimo jiné známý díky svému provokativnímu transvestitnímu image.\nJako bavič a zpěvák vydal řadu nahrávek. Jeho alba jsou: „Celuvaj me“ (2003), „Na golo“ (2003), „Kraljat“ (2004), „Zaedno“ (se zpěvačkou Desislavou) (2004) a „2005“ (2005). Společně vystoupil se zpěvačkou Marianou Popovou v semifinále soutěže Eurovize 2006 s písní \"Let Me Cry\", avšak do velkého finále se nedostali.\nAzis začal svou politickou kariéru v roce 2005 jako člen politické strany Euroroma a v tom roce se také účastnil parlamentních voleb, avšak nezískal dostatek hlasů.\nV roce 2006 byl v pořadu „Velikite Bălgari“ (bulharská obdoba soutěže Největší Čech) zvolen 21. největším Bulharem všech dob. Ze žijících osob byl v žebříčku druhý, před ním byl jako jediný žijící pouze fotbalista Christo Stoičkov, který se umístil na 12. místě.\nAzis se nedávno objevil ve „VIP verzi“ soutěže „Big Brother“ spolu se svým manželem Kitaecem. Azis dobrovolně dům po 19 dnech opustil, ale jeho manžel tam zůstal.\n\n"}
{"id": "207568", "url": "https://cs.wikipedia.org/wiki?curid=207568", "title": "Níké", "text": "Níké\n\nNiké (řecky \"νίκη\", latinsky \"Victoria – vítězství\") je v řecké mytologii bohyně vítězství. Její matkou je Styx (nenávist) a otcem Pallás (boj), sourozenci Biá (násilí), Zélos (moc, úsilí, snaha) a Kratos (síla). Spolu pomohli Diovi v boji proti Titánům.\n\nPouze Níké ale byla uctívána, a proto je známější než její sourozenci. Centrem kultu bohyně Níké byl chrám na athénské Akropoli.\n\nVe výtvarném umění byla důsledně zobrazovaná jako okřídlená postava, čímž v antické mytologii tvoří výjimku v zobrazování božstev. Často je zobrazována jako malá soška v rukou Dia nebo Athény. To vyjadřovalo skutečnost, že Níké byla ctěna nejen lidmi, ale i ostatními božstvy.\n\nNíké byla zobrazována s různými atributy, které symbolizují vítězství. Často s hudebními nástroji (Kitharou (Lyrou), Phialou) s Thymaterionem (kadidelnicí) s dary pro vítěze (věnec, květiny, palmová ratolest, šerpa, džbán s vínem (Oinochoe).\n\nNevýznamnější zobrazení Níké je Níké Olympijská. Torzo této antické sochy bylo objeveno roku 1875 při vykopávkách v Olympii německými archeology. Na rozdíl od mnoha jiných antických soch nejde o římskou kopii, ale přímo o řecký originál, vytvořený sochařem Paiónem v druhé polovině 5. stol. př. n. l. Dnes je v Olympijském muzeu.\n\nDalší slavné zobrazení Níké je proslulá Níké Samothrácká. Tato helénistická kopie neznámého řeckého mistra ze začátku 2. stol. př. n. l. byla objevena roku 1863 v tzv. svatyni Velkých bohů na řeckém ostrově Samothráké. Původně byla umístěna na podstavci ve tvaru přídě vítězné řecké lodi. Dnes je vystavena v pařížském Louvru.\n\nZnámá je též Níké Varšavská, socha umístěná poblíž varšavského Starého města, připomínající hrdinství obyvatel Varšavy v letech 1939–1945. Památník byl vybudován roku 1964 a v devadesátých letech obnoven. Níké zde mohutně napřaženým mečem bojuje přesto, že už je poražena. Symbolicky tím připomíná „neporazitelné město“, jehož obyvatelé se vzbouřili proti německým okupantům. Tato Níké se odlišuje od ostatních vyobrazení bohyně nejen mírně odlišnou symbolikou, ale také tím, že nemá křídla.\n"}
{"id": "207571", "url": "https://cs.wikipedia.org/wiki?curid=207571", "title": "Monona (jezero)", "text": "Monona (jezero)\n\nMonona ( ) je jezero v americkém státě Wisconsin, okres Dane County. Rozloha jezera je 3274 akrů (13,2 km²), jeho střední hloubka přibližně 8 m, největší hloubka kolem 20 m, objem 110 000 000 m³. Jméno \"Monona\" v jazyce kmene Chippewa znamenalo \"Nádherné\". Původně však bylo jezero pojmenováno kmenem Winnebago jako \"Tchee-ho-bo-kee-xa-te-la\", tedy \"Jezero týpí\".\n\nMá 21 km pobřeží, z čehož přibližně 60 % je v soukromém vlastnictví. Ze tří stran jej obklopuje město Madison, na jižní straně k němu přiléhá město Monona. Monona tvoří jižní hranici šíje, na níž je umístěno centrum města Madison.\n\nJe druhým největším jezerem v jezerní soustavě na řece Yahara (dalšími jezery v této soustavě jsou Mendota, Kengosa a Waubesa). Voda do jezera přitéká ze tří zdrojů: z řeky \"Yahara\" (od jezera \"Mendota\") a z řek Starkweather Creek a Murphy Creek. Jezero obvykle bývá zamrzlé po 107 dnů v roce.\n\nJezero je domovem mnoha druhů ryb, a proto také oblíbeným místem pro rybaření. Mezi lovené druhy patří slunečnice velkoploutvá, jeseter jezerní, okounek pstruhový, okounek černý, muskalunga (druh štiky), štika obecná a candát druhu Sander vitreus.\n\n10. prosince 1967 zemřel v jezeře soulový zpěvák Otis Redding, když se do vody během bouře zřítilo letadlo, v němž cestoval na koncert do Madisonu. Spolu s ním zahynulo několik členů posádky letadla.\n\n"}
{"id": "207572", "url": "https://cs.wikipedia.org/wiki?curid=207572", "title": "Monona", "text": "Monona\n\nMonona může být:\n\n"}
{"id": "207574", "url": "https://cs.wikipedia.org/wiki?curid=207574", "title": "Pick and roll", "text": "Pick and roll\n\nPick and roll je basketbalový pojem pro útočnou akci, při níž hráč staví spoluhráči clonu (pick) a poté si za obráncem sbíhá (roll) pro přihrávku. Jde o základní útočnou akci, která je velice často využívána. Český, málo používaný název je \"dvojička\".\n\nHráč s míčem, většinou střední rozehrávač, je bráněn soupeřovým středním rozehrávačem. Hráč s míčem ohlásí akci Pick and roll. K obránci soupeře přiběhne další útočící hráč a postaví tzv. clonu tím, že se postaví tělem obránci do cesty. Oddělí tak hráče s míčem od svého obránce.\n\nObránce je nucen si vybrat, zda se zaměří na hráče s míčem nebo na hráče stavícího clonu. Zaměří-li se na hráče s míčem, hráč stavící clonu má možnost se přesunout pod koš a čekat na přihrávku. Zaměří-li se obránce na hráče stavícího clonu, hráč s míčem má volný prostor na střelu. Jeden ze způsobů obrany této útočné taktiky je přebírání.\n\nNejznámější dvojicí, která dovedla akci Pick and roll k dokonalosti, byli hráči týmu NBA Utah Jazz John Stockton a Karl Malone. Střední rozehrávač Stockton byl dobrý střelec, který uměl výborně číst hru. Malone, atletické křídlo s citem pro míč a skvělou hrou okolo koše, byl častým cílem Stocktonových přihrávek.\n\nV nedávné době se akcí Pick and roll proslavily dvojice Steve Nash, Amar'e Stoudemire (Phoenix Suns) a Deron Williams, Carlos Boozer (Utah Jazz). \n"}
{"id": "207583", "url": "https://cs.wikipedia.org/wiki?curid=207583", "title": "Radoslav Brzobohatý", "text": "Radoslav Brzobohatý\n\nRadoslav Brzobohatý (13. září 1932 Vrútky – 12. září 2012 Praha) byl český herec a divadelní podnikatel, známý z filmů \"Atentát\", \"Všichni dobří rodáci\", \"Sněženky a machři\", \"Ucho\", \"Pěnička a paraplíčko\" a z dalších. Objevil se také v seriálech \"30 případů majora Zemana\", \"F. L. Věk\" nebo \"Ulice\" a také v pohádce \"Princ a Večernice\", kde hrál zlého čaroděje Mrakomora.\n\nDětství prožil v Jarcové na Valašsku, kde se po válce usídlila jeho rodina. Po vyloučení z gymnázia ve Valašském Meziříčí se vyučil mechanikem pletařských strojů v Krnově. V roce 1954 vystudoval DAMU, působil v oblastních divadlech, mimo jiné v Příbrami, Mostě, Olomouci. V roce 1962 přichází do Prahy, kde nastupuje do angažmá v Divadle S. K. Neumanna v Libni. Od roku 1967 byl členem Divadla na Vinohradech a strávil v něm více než 30 let. Z vinohradského divadla odešel až v roce 2000 po delším období, kdy nebyl obsazován do velkých rolí. S divadlem chtěl údajně skončit, jeho žena mu to však rozmluvila. Zkusil to tedy v Karlínském hudebním divadle, kde exceloval v roli Řeka Zorby. V roce 2004 pak spolu s manželkou založili Divadlo Radka Brzobohatého, na jehož prknech se například ve hře \"Dva na smetišti\" sešel se synem Ondřejem Brzobohatým.\nRadoslav Brzobohatý trpěl kardiovaskulárními problémy, zemřel 12. září 2012 v Praze v IKEM na prasklé aneurysma břišní aorty, pouhý den před svými 80. narozeninami. Celý život náruživě kouřil; sám říkával, že s tímto zlozvykem nemůže nic udělat. Den po jeho smrti, při příležitosti nedožitého jubilea, mu byla věnována premiéra filmu \"Ve stínu\", ačkoliv ve filmu nehraje.\n\nMístem jeho poslední odpočinku je pražský Vyšehradský hřbitov.\n\nJeho první ženou byla herečka Jarmila Kolářová, se kterou měl dceru Radanu a od ní má vnuka Josefa. Jeho druhou ženou byla Jiřina Bohdalová, svazek však po dvanácti letech skončil rozvodem. S Hanou Gregorovou žil od roku 1981. Jeho třetí manželka Hana přivedla do manželství svoji dceru Rolu; spolu měli syna Ondřeje Brzobohatého.\n\n\n\n\n"}
{"id": "207588", "url": "https://cs.wikipedia.org/wiki?curid=207588", "title": "Vipassaná", "text": "Vipassaná\n\nVipassaná (páli) nebo vipašjaná (sanskrt, případně také \"vipaśyanā\", v písmu dévanágarí विपश्यना) je ústřední pojem buddhismu, nejčastěji se překládá jako \"vhled\", případně jako \"intuitivní poznání\". Dle théravádové tradice se jedná o intuitivní poznání tří charakteristik bytí (tilakhana), tedy vhled do pomíjivosti, neuspokojivosti a neosobnosti všech tělesných i duševních jevů.\n\nPřesto, že tato technika pochází od Siddhatthy Gótamy a časově a místně tedy pochází z prostředí buddhismu, technika sama je striktně racionální a nepodléhá žádnému náboženskému učení. Při praktikování je dokonce nežádoucí jakákoli vizualizace či odříkávání textů, natožpak výjevů a textů s náboženskou tematikou.\n\nV širším slova smyslu je často jako vipassaná označovaná tzv. \"meditace vhledu\", čemuž v páli odpovídá výraz \"vipassaná-bhávaná\", což doslovně znamená \"kultivace\" nebo \"rozvíjení vhledu\". Jedná se o intenzivní sledování jevů přístupných lidskému vnímání, jejich vyvstávání, existenci a zánik. Praktikování meditace vipassaná by mělo vést k jasnému vhledu do tří základních charakteristik existence - proměnlivosti (aničča), neuspokojivosti (dukkha) a neosobnosti (anattá). Tento vhled, je-li dost silný, vede k odvrácení se od existujících jevů a ke stavu známému jako nibbána (sans. nirvána).\n\nPodle Mahásatipatthána sutty je základem meditace vipassaná sledování a zaznamenávání všech jevů vyvstávajících na polích čtyřech podkladů všímavosti, tedy:\nDo výše zmíněných kategorií lze rozřadit veškeré lidskému vnímání přístupné fenomény, kterým jsou vlastní tzv. tři charakteristiky (tilakhana), tedy zmíněné aničča (nestálost), dukkha (neuspokojivost) a anattá (neosobnost).\n\nBěžně v našem životě reagujeme na podněty a pocity pod vlivem naučených vzorců chování, které ve skutečnosti nejsou v dané situaci žádoucí či již pozbyly důležitosti vlivem všeobecného rozvoje. Dříve byly naše reflexy a okamžité bezmyšlenkovité reakce na podněty důležité pro přežití, avšak v dnešní době, kdy žijeme v relativním komfortu a bezpečí, není nám již třeba takových zbrklých reakcí.\n\nZmíněné reagování na skutečnosti nám přináší častěji utrpení než užitek, neboť reagujeme buď odporem (nechceme, aby něco nastalo), anebo lpěním (po něčem toužíme), a když se pak realita odchýlí od našich představ, trpíme.\n\nTechnika vipassany umožňuje kultivovat naše prožívání na úrovni myšlení, pocitů i tělesných počitků , a to podobným tréninkem jako je trénink fyzický. Záměrně a vědomě se učíme rozpoznávat naše prožitky, a nereagovat na ně touhou, ani odporem, pouze je pozorovat. Takový vytrvalý trénink dá postupem času našemu myšlení malý prostor, malý časový úsek mezi pocitem a reakcí na něj. Tento mizivý okamžik může být využit pro racionální posouzení situace, jak bude vhodnější reagovat, a zda vůbec má cenu nějak reagovat. V tomto vzácném okamžiku vidíme věci takové, jaké skutečně jsou, ne takové, jakými je uděláme; získáváme možnost volby a tím se stáváme svobodnějšími.\n\nTakové teorie jsou samozřejmě k nastudování v mnoha různých formách od různých autorů. My je můžeme studovat, můžeme je pochopit, můžeme s nimi souhlasit, avšak to nemůže stačit k našemu plnému osvobození se. Gótama Buddha také studoval u mnoha mistrů velké množství různých technik, avšak neustále se mu nedostávalo plného osvobození. Nakonec zjistil, že nejvyšší stupeň poznání přichází s vlastní zkušeností, takzvaně „na vlastní kůži“.\nVipassana nehledá poznání vně nás, ale uvnitř, snaží se pochopit svět, vesmír, Boha (lhostejno, jaký název tomu přiřadíme) skrze naše vlastní tělo.\n\nPři samotném praktikování sedí člověk nejčastěji v poloze, která je pro evropského člověka značně nepohodlná. Před praktikováním samotné vipassany se soustředění člověka musí nejdříve uklidnit a zpřesnit prostřednictvím základní meditační techniky Ánápána. Teprve po určité době se začíná se samotnou vipassanou, při níž člověk pozoruje postupně pocity po celém svém těle. Snaží se zachytit veškeré své pocity, a ať už jsou jakékoli, příjemné či nepříjemné, silné či slabé, snaží se k nim zůstat plně lhostejný, čímž učí svou mysl namísto bezhlavé reakce identifikovat dění uvnitř. Kromě toho se učí chápat pomíjivost všeho okolo, která je v danou chvíli demonstrovaná pomíjivostí vlastních pocitů. I sebevětší bolest a nepohodlí někdy ustane. Praktikující člověk v danou chvíli tedy zaujme \"vědecký\" přístup a snaží se dívat na bolest nezaujatě, tak jako například lékař na bolest pacienta: „Hm, zajímavé, uvidíme, jak dlouho to potrvá…“. Toto nám pomáhá vidět veškeré skutečnosti a své prožitky takové, jaké skutečně jsou, a ne takové, jakými si je uděláme.\n\nPokud člověk při praktikování pociťuje bolest, zpočátku se pravděpodobně jedná čistě o bolest technického rázu, jeho tělo není zvyklé tak dlouho sedět bez změny polohy. Postupem času se však mohou objevit tzv. bolesti sankhárické. Má se totiž za to, že naše utrpení se v nás hromadí, a pokud ho přestaneme hromadit, to nahromaděné se musí nějak spotřebovat. Zjednodušeně můžeme tento proces ilustrovat na ohni: dokud budeme do ohně přikládat, oheň bude plát, když však přikládat přestaneme, uhlíky se po čase samy spálí, spotřebují a oheň uhasne.\n\nPostupem času se vnímání člověka zjemňuje a zjemňuje a nakonec se zjemní natolik, že je člověk schopen veškerý svůj pocit rozložit na tisíce či miliony malých částic. Tím se naše vnímání propracovává až na buněčnou úroveň, kdy na vlastní kůži pocítí to, co Gótama Buddha tvrdil již před tisíci lety a co se moderní vědci snaží dokázat skrze moderní vědu, a sice že subatomární částice vznikají a zanikají několik milionkrát za sekundu, což opět potvrzuje pomíjivost všeho na světě. Dále se vnímání člověka zjemní natolik, že je schopno proniknout až za hmotu, za pevný svět...\n\nV ČR je možné přihlásit se na základní kurz vipassany. Po absolvování základního desetidenního kurzu je poté možné absolvovat i vícedenní kurzy, převážně v zahraničí.\n\nO popularizaci Vipassany na globální úrovni se zasadil S. N. Goenka, učitel pocházející z Myanmaru. Od začátku jeho působení v roce 1969 vyrostlo po celém světě více jak 340 míst, kde se dá Vipassana studovat. \n\n\n\n\n"}
{"id": "207598", "url": "https://cs.wikipedia.org/wiki?curid=207598", "title": "Avimimus", "text": "Avimimus\n\nAvimimus („napodobitel ptáka“) byl rod menšího teropodního dinosaura z infrařádu Oviraptorosauria. Své rodové jméno odvozuje od skutečnosti, že byl svojí anatomií i zevnějškem velmi podobný současným nelétavým ptákům. Pravděpodobně byl plně opeřený, měl duté kosti a bezzubé čelisti, podobné ptačímu zobáku. Jeho délka činila jen asi 1,5 metru a hmotnost zhruba do 20 kilogramů. Fosilie tohoto pravděpodobně všežravého dinosaura byly objeveny na území Mongolska a zřejmě i Číny.\n\nV současnosti rozeznáváme dra druhy rodu \"Avimimus\", typový \"A. portentosus\", formálně popsaný v roce 1981, a \"A. nemegtensis\", popsaný roku 2017.\n\n\nVýzkum v souvrství Iren Dabasu na severozápadě Číny ukázal, že avimimidé rostli velmi rychle, takže dospělé velikosti dosahovali v krátkém čase. Vyskytovali se pohromadě ve velkých hejnech, která byla smíšená z hlediska přítomnosti různých věkových a velikostních stadií těchto ptákům podobných teropodních dinosaurů. I mladší a menší jedinci byli nicméně svojí ekologií a fyziologií plně odpovídající dospělým jedincům, proto mohli sdílet stejné společenské agregace (hejna).\n\n"}
{"id": "207602", "url": "https://cs.wikipedia.org/wiki?curid=207602", "title": "Chambon", "text": "Chambon\n\nChambon je mechanická pomocná otěž, u které není možné přímé upravování během ježdění. Vede od podbřišníku skrz kroužky udidla na týl. Ruce jezdce tuto pomůcku nemohou ovlivnit a tím pádem jezdec nemá možnost koně ovlivnit přímo. Chambon je pružný a tím zve koně ke kontaktu. Největší nevýhodou je již zmiňovaná nenastavitelnost ze strany jezdce, který tím pádem nemůže koni dát odměnu v podobě ulevení od tlaku nebo možnosti natáhnout se dopředu. Chambon je docela nepoddajný, takže koně nenaučí téměř nic jiného než snížit hlavu. Ulehčuje jezdci starosti s držením pomocných otěží. Neexistuje spojení mezi kohoutkem (rukou jezce) a podbřišníkem, kde je chambon upnut. \n\nVzdálenost, na jakou je gumový pás chambonu nastaven a o kolik se může guma prodloužit, určuje, jak moc může kůň zvednout hlavu a jak moc může vystrčit nos dopředu. Toto je pouze v případě, že jej nenastavíte příliš krátký. V případě nedostatečného utažení, toto zařízení nezabrání tvrdohlavému koni zkracování krku a vše se vlastně děje obráceně, než bychom chtěli. Jedinou obranou proti tomu je, že kůň může tlaku chambonu využít proti posunování se udidla v jeho hubě, pokud má jezdec neklidné ruce. Trvalý tlak je pro koně mnohem přijatelnější, než prudké tahání za udidlo jezdcem. Kůň může tedy snížit hlavu a také si stabilizovat udidlo díky elasticitě gumy.\n\n"}
{"id": "207605", "url": "https://cs.wikipedia.org/wiki?curid=207605", "title": "Ornitholestes", "text": "Ornitholestes\n\nOrnitholestes („ptačí loupežník“) byl asi 2 metry dlouhý, kolem 13 až 14 kilogramů vážící, lehce stavěný masožravý dinosaurus. Žil v období svrchní jury před 155 až 150 milióny let. Jeho fosílie byly nalezeny v americkém Wyomingu.\n\nPodobně jako jiní primitivní celurosauři, měl relativně malou hlavu vzhledem k tělu, na předních končetinách dlouhé prsty zakončené drápy, krátké zadní končetiny a dlouhý ocas, který zabíral polovinu celkové délky. Dále se pravděpodobně vyznačoval výrazným kostěným rohem nad nozdrami, který však mohl být i špatně interpretovanou zlomenou nosní kostí.\n\nŽivil se praptáky, savci, ještěrkami a možná i mláďaty jiných dinosaurů. Pokud lovil ve smečkách, mohl si troufnout i na mírně větší býložravce. Pravděpodobně také nepohrdl mršinami. Gregory S. Paul v roce 1988 odhadl, že dvanáctikilový ornitolestes potřeboval denně asi 700 gramů masa.\n\n"}
{"id": "207609", "url": "https://cs.wikipedia.org/wiki?curid=207609", "title": "Anglický kokršpaněl", "text": "Anglický kokršpaněl\n\nAnglický kokršpaněl (anglicky: \"English Cocker Spaniel\") je jedno z nejstarších plemen loveckých psů – slídičů. Název se odvozuje od anglického slova \"woodcock \"(sluka). Je to oblíbený společenský a výborný lovecký pes, který je schopen slídit i aportovat.\n\nByl vyšlechtěn okolo 18. století ve Velké Británii, šlechtění bylo úmyslné, ale i tak se nám dochovalo o předcích tohoto plemene jen pramálo zmínek. Vyšlechtěno bylo k lovu pernaté zvěře (ptáci, vodní zvířata) a k přinášení předmětů z vody. Původně se všichni slídící psi nazývali „španělé“. Později z nich byly zformovány dva druhy plemene. Španělé malého vzrůstu byli předurčeni k nahánění lovených ptáků, především sluk, z hustého porostu keřů, kde by to vysoký pes nezvládl. Začátkem 19. století existovaly dva druhy španělů:\n\nJako samostatné plemeno bylo uznáno v roce 1883 a první standard vydán v roce 1902. První pes byl do Čech přivezen v roce 1913, a to fena Baronesa. Další psi následovali hned několik let po ní.\nJe to robustní pes, ale velmi lehký a lehce se pohybující. Má celé tělo dobře osvalené. Celé tělo pokrývá delší a mírně kadeřavá srst, většinou jednobarevná, avšak, vyskytují se i vícebarevné varianty, většinou s bílým podkladem a černými znaky. Obvyklé zbarvení je však zlaté a černé.\n\nHlava je vyvážená, s malou mozkovnou a delším čumákem. Jemně řezaná. Temeno a nos mají stejnou délku, čumák je hranatý. Oči nesmí být světle zbarvené, mají mít tmavohnědý odstín a kulatý tvar. Bělmo je u nich vidět. Stop je výrazný, ale ne přehnaně. Uši jsou nasazeny nízko, jsou dlouhé a porostlé dlouhou, hedvábnou srstí. Spadají volně až pod líce.\n\nKrk je středně dlouhý, široký a osvalený. Také rovný. Hřbet je široký, žebra by neměla být vidět, ale měla by jít dobře nahmatat. Krk na něm sedí pevně a přechod není viditelný. Ocas je v jedné rovině s linií hřbetu, je středně dlouhý a u kořene je stejně silný jako špička. Srst na něm může vytvářet prapor.\n\nAnglický kokršpaněl dorůstá do výšky 41 cm v kohoutku, čímž se řadí mezi středně velká plemena. Hmotnost standard neuvádí, ale pohybuje se okolo 15 kg.\n\nBlízkým příbuzným anglického kokršpaněla je kokršpaněl americký. Toto plemeno je novější a anglický kokršpaněl je jeho přímým předkem. Tito psi se liší klenutím hlavy a také délkou trupu: americký kokršpaněl má výrazněji klenutou hlavu a kratší hřbet. Výrazně se liší též úprava srsti, jelikož zatímco u americkýh kokrů se hledí především na vzhled a jejich srst bývá dlouhá až po hlezna, zatímco angličtí kokři se upravují více pkrakticky a jejich srst se střihá na kratší délku.\n\nJe to velmi aktivní, hravý a veselý pes, oblíbený po celém světě právě pro svoji povahu a schopnost rychle se učit. Je bystrý, rychlý a vždy rychle pochopí, co po něm chcete. Stejně jako pudly, i toto plemeno využívají lidé na cvičení do cirkusu. Je také milý a přátelský. Je možné chovat jej s více psy, kvůli jeho nekonfliktní povaze. Bez svého pána může být trochu nervózní, ale v jeho přítomnosti hned ožije.\n\nJde o lovecké plemeno, někteří jedinci tedy mohou mít silnější lovecký pud a zajímat se o stopy zvěře. Coby lovecký pes se využívá dodnes, hlavně při lovu pernaté zvěře, je to výborný aportér a vodař, dobře vycvičení jedinci zvládnou i dosledy černé a spárkaté zvěře. \n\nS dětmi vychází toto plemeno skvěle — hraje si s nimi, mazlí se, učí se zábavné povely... Je schopný je i respektovat a být k nim loajální. Má je velmi rád a je nekonfliktní, pokud se ale má seznámit s kojencem, bude si chtít hrát a tak je dobré postupovat po krůčcích.\n\nOstatní zvířata pro anglického kokršpaněla nepředstavují problém, dobře s nimi vychází. Velmi přátelský je i k ostatní psům a nechová se k nim dominantně, což je velkým plus v seznamování.\n"}
{"id": "207610", "url": "https://cs.wikipedia.org/wiki?curid=207610", "title": "Transmongolská magistrála", "text": "Transmongolská magistrála\n\nTransmongolská magistrála je železnice vedoucí z Ulan-Ude v Burjatsku přes Mongolsko do Pekingu v Číně.\n\nTransmongolská magistrála představuje nejkratší železniční spojení mezi Moskvou a Pekingem. Trať začíná v Ulan-Ude, kde se připojuje na Transsibiřskou magistrálu, a končí v městě Ťi-ning ve Vnitřním Mongolsku, kde se napojuje na čínskou železniční síť. Magistrála též spojuje mongolské hlavní město Ulánbátar a Peking, hlavní město Čínské lidové republiky. Na mongolském území má trať důležité odbočky do Erdenetu a Baganúru. Nově jsou budovány i odbočky na území Číny.\n\nVedle Ulan-Ude, Ulánbátaru a Pekingu jsou dalšími důležitými městy na trati Süchbátar, Darchan, Čojr, Sajnšand, Zamyn-Úd (v Mongolsku) a Erenhot (na hranicích Mongolska a čínského Vnitřního Mongolska, kde se mění rozchod a vagonům se vyměňují podvozky), Ta-tchung a Ťi-ning (v ČLR).\n\nV Mongolsku je magistrála většinou jednokolejná, v Číně dvoukolejná. Rozchod kolejí je v části vedoucí Ruskem a Mongolskem 1 520 mm. Stejný rozchod byl i v čínské části, avšak po přebudování v roce 1965 je nyní standardních 1 435 mm. Tím však magistrála ztratila na významu z hlediska tranzitní dopravy.\n\nTrať je někdy považována za odbočku Transsibiřské magistrály, ze které se odpojuje na km 5 650, a její kilometráž je stále počítána od Moskvy. Její délka k napojení na čínskou železniční síť (původně 1 706 km) se v r. 1995 zkrátila po výstavbě nové čínské Ťi-ningské trati vedoucí do města Chor-ťchin.\n\nHlavním dopravcem jsou Mongolské železnice [Монголын Төмөр Зам (Mongolyn Tömör Zam)], které na trati přepravují 80 % veškerého zboží a 30 % cestujících.\n\nObjem přepravy zboží po roce 1990 poklesl na polovinu, ale do roku 2005 dosáhl téměř původní úrovně. V roce 2001 bylo přepraveno 4,1 mil. cestujících.\n\nK potahu většiny vlaků se používá dvou lokomotiv.\n\nRozvoj železnic v Mongolsku začal poměrně pozdě. První byla postavena v r. 1938 trať Ulánbátar – Nalajch, která vedla z hlavního města k černouhelným dolům a měla normální rozchod 1 435 mm. Transmongolská magistrála byla vybudována v letech 1949–1961 následujícím způsobem:\n\n"}
{"id": "207614", "url": "https://cs.wikipedia.org/wiki?curid=207614", "title": "Adolphe Thiers", "text": "Adolphe Thiers\n\nLouis Adolphe Thiers [\"lui adolf ťijér\"] (15. dubna 1797, Marseille – 3. září 1877, Saint-Germain-en-Laye) byl francouzský publicista, historik a konzervativně-liberální politik. Neobyčejně plodný, i když ne příliš spolehlivý historik vydal „Dějiny francouzské revoluce“ v 10 svazcích a dějiny napoleonské doby ve 20 svazcích. Za své čtyřicetileté kariéry energického a prozíravého, ale také bezohledného politika vystřídal různé postoje, což mu vyneslo mnoho nepřátelství. Byl stoupencem konstituční monarchie, kterou v roce 1830 prosazoval, druhé císařství (1852-1870) ostře odmítal, ale teprve po jeho pádu se jednoznačně přiklonil k republice. Během Červencové monarchie zastával funkci ministra a tzv. \"předsedy Rady\" (fakticky premiéra), za druhého císařství byl opozičním poslancem. Roku 1870 sjednal mír s Německem, vedl potlačení Pařížské komuny a v letech 1871–1873 byl prvním prezidentem třetí Francouzské republiky.\n\nThiersův otec byl dobrodruh, černá ovce své rodiny, a jeho matku brzy opustil, takže mladého Adolphe vychovávala matka a babička. Po maturitě v Marseille studoval práva v Aix-en-Provence. Byl vynikající student, obdivoval Napoleona a živě se zajímal o politiku, takže si získal řadu významných přátel a krátce tam působil jako advokát. Roku 1821 odešel do Paříže, kde se pohyboval mezi liberálními politiky a získal i podporu pověstného ministra Talleyranda. Psal pro liberální deník \"Le Constitutionel\" a v letech 1823–1827 vydal „Dějiny francouzské revoluce“ v 10 svazcích, které ho proslavily. Přes množství nepřesností jeho příznivější hodnocení revoluce přesně odpovídalo dobové náladě a roku 1833 byl zvolen členem Francouzské akademie. V letech 1845–1862 vydal velmi podrobné dějiny napoleonské doby (konzulátu a císařství) ve 20 svazcích.\n\nV roce 1827 se spřátelil s rodinou bohatého bankéře A. Dosne a 1833 se oženil s jeho dcerou. Byl tak finančně zajištěn, ve vysoké společnosti však neměl dobré jméno. Roku 1830 spoluzaložil deník \"Le National\" jako opozici proti králi Karlu X. a po Červencové revoluci silně podporoval Ludvíka Filipa a konstituční monarchii. Tehdy napsal slavnou větu, že „král kraluje, ale nevládne“. Za Ludvíka Filipa byl třikrát ministrem vnitra a dvakrát premiérem. Poprvé v roce 1836 byl předsedou vlády, kterou spolu s Guizotem a V. de Broglie ovládal. Thiers se spolu s kancléřem Metternichem marně snažil pro Ludvíka Filipa vyjednat sňatek s rakouskou princeznou a plánoval vojenskou intervenci ve Španělsku. Když se nic nezdařilo, abdikoval.\n\nRoku 1840 byl opět předsedou vlády a v mocenských bojích dal najevo takovou míru prospěchářského oportunismu, že o něm Balzac napsal, že \"Thiersovou jedinou myšlenkou je pan Thiers\". Jeho dobrodružné plány na podporu egyptského povstání nebo nárok na území po levém břehu Rýna vyvolaly prudkou odezvu v zahraničí a král Thierse odvolal.\n\nKdyž byl po revoluci 1848 zbaven vládních funkcí, připojil se k demokratické pravici a podporoval kandidaturu Ludvíka-Napoleona Bonaparte na prezidenta konzervativní republiky. Roku 1851 však ostře kritizoval pokus o převrat, kterým vzniklo Druhé císařství. Po převratu musel uprchnout do Švýcarska a po návratu se stáhl do soukromí. Když se režim liberalizoval, byl 1853 znovu zvolen do parlamentu, kde hájil „nezbytné svobody“ a varoval před rostoucí mocí Pruska. Před rokem 1870 se však vehementně postavil proti válce, na niž Francie podle něho nebyla připravena.\n\nPo porážce a pádu císařství v září 1870 odmítl účast v provizorní republikánské vládě, která chtěla dál bojovat, ale na žádost jejího předsedy Julese Favre objížděl evropské dvory a snažil se je pohnout k jednání. Ještě ve Versailles se snažil přesvědčit Bismarcka, ale marně. Podle příměří z 28. ledna 1871 byly narychlo zorganizovány volby a 17. února 1871 zvolil nový parlament Thierse provizorním presidentem i předsedou vlády. 26. února podepsal Thiers s Bismarckem předběžnou mírovou smlouvu, kterou parlament vzápětí ratifikoval, a 10. května 1871 Frankfurtskou smlouvu.\n\nTo však bylo pro pařížany příliš: hanebná porážka, ztráta území i obavy z obnovení monarchie vyvolaly lidové povstání, známé jako Pařížská komuna, které se zorganizovalo v samosprávu města. Thiersova vláda ve Versailles se po bezvýsledných jednáních rozhodla povstání rozdrtit, což se stalo v tzv. „krvavém týdnu“ (20.-28. května 1871), kdy bylo město dobyto a následovaly perzekuce a soudy. Podle odhadů britského historika R. Tombse byly ztráty komunardů 6 000 až 7 500 mužů, z toho asi 1 400 bylo popraveno. Versailleské vojsko ztratilo asi 1 000 mrtvých a nezvěstných a asi 6 500 raněných.\n\nJako hlava státu i vlády se Thiers pustil do obtížných reforem. Francie měla zaplatit Německu 5 miliard franků, což odpovídalo dvěma až třem státním rozpočtům. Thiers odmítl zavést zdanění majetku a prosadil vypsání veřejné půjčky, která v několika dnech vynesla přes 4 miliardy a za rok opustili Francii poslední okupační vojáci. Thiers dále zavedl volenou samosprávu departementů a nepřímou volbu starostů menších měst, kdežto ve velkých městech je jmenovala vláda. Thiers také reformoval armádu a vojáci neměli volební právo. Naopak parlament přesně vymezil jeho pravomoci a stanovil, že může presidenta kdykoli odvolat.\n\nTaké politicky byla Thiersova pozice velmi obtížná. Většinu v parlamentu měli sice monarchisté, ti však byli rozděleni na dva nesmiřitelné tábory: jedni podporovali návrat k linii Karla X., druzí linii orleánskou. Thiers, který zpočátku podporoval orleánskou konstituční monarchii, postupně přešel k republikánům a monarchistům vysvětlil, že „pro vás ani pro nás už dnes monarchie není možná“. Když pominula okupace, Thiers už nebyl nenahraditelný a jeho popularita klesala: stačil si totiž znepřátelit všechny tři skupiny poslanců. 23. května 1873 abdikoval a parlament téhož dne zvolil generála Patrice de Mac-Mahona, který velel potlačení komuny.\n\nAdolphe Thiers byl pohřben na pařížském hřbitově Père-Lachaise s velkými oslavami, jeho hodnocení ve francouzské historii i ve veřejném mínění se však výrazně měnilo a je stále předmětem sporů.\n\n\n"}
{"id": "207616", "url": "https://cs.wikipedia.org/wiki?curid=207616", "title": "Chris Squire", "text": "Chris Squire\n\nChristopher Russell Edward Squire „Chris“ Squire (4. března 1948 Londýn, Anglie – 28. června 2015 Phoenix, Arizona, USA) byl anglický hudebník, zpěvák a skladatel. Od roku 1968 působil jako baskytarista v art rockové skupině Yes, přičemž až do své smrti v roce 2015 byl jediným členem této kapely, který se objevil na všech jejích studiových albech.\nNarodil se v Kingsbury, severozápadním předměstí Londýna v Anglii, kde jako malý chlapec začal svou hudební kariéru jako člen pěveckého církevního sboru.\n\nV roce 1964 byl vyloučen ze školy za to, že „měl dlouhé vlasy“, byly mu dány peníze na to, aby se nechal ostříhat a on je místo toho utratil za něco jiného a do školy se již nevrátil.\n\nSquire v 60. letech experimentoval s LSD, až s touto drogou nabyl špatnou zkušenost. Ve svých vzpomínkách uváděl, že strávil měsíce ukrytý v bytě své přítelkyně a bál se vyjít ven. Během tohoto, pro něho těžkého, období se naučil hrát na baskytaru. Po zotavení už LSD nikdy neužil.\n\nNa Chrise Squirea působily již od mládí různé hudební vlivy, od církevní a sborové hudby až ke stylu ze začátku 60. let, který se nazýval Merseybeat. Squireho první hudební zkušenosti byly hudební skupiny The Selfs, The Syn a později \"Mabel Greer's Toyshop\", které předcházely jeho členství ve skupině Yes, kde jeho prvními spoluhráči byli Peter Banks , Jon Anderson a Andrew Jackman.\n"}
{"id": "207621", "url": "https://cs.wikipedia.org/wiki?curid=207621", "title": "Yann Tiersen", "text": "Yann Tiersen\n\nGuillaume Yann Tiersen (* 23. června 1970) je avantgardní francouzský hudebník, v jehož tvorbě se velice často objevují melodie klavíru, akordeonu a houslí. Proslavil se zejména hudebním doprovodem k filmům jako je Amélie z Montmartru a Good bye Lenin!. Dne 19. března 2007 měl Yann Tiersen koncert v pražském divadle Archa.\n\nTiersen se narodil ve Francii roku 1970. Absolvoval několik hudebních akademií (např. v Rennes, Nantes, a Boulogne). Na počátku osmdesátých let byl jako puberťák ovlivněn proto-punkovými The Stooges a post-punkovými kapelami jako Joy Division. Než začal vydávat pod svým vlastním jménem, nahrál pár hudebních kulis pro několik her a krátkých filmů jako \"La Vie Rêvée des Anges\" (1998, Erick Zonca), \"Alice et Martin\" (1998, André Téchiné), \"Qui Plume la Lune?\" (Christine Carrière, 1999).\nPoté se trochu proslavil svým třetím albem \"Le Phare\", ale pouze ve Francii. Jeho největším úspěchem byl zřejmě soundtrack \"Le fabuleux destin d'Amélie Poulain\", který byl směsicí nových a už vydaných skladeb.\n\n\n"}
{"id": "207622", "url": "https://cs.wikipedia.org/wiki?curid=207622", "title": "Reichenberg (zbraň)", "text": "Reichenberg (zbraň)\n\nReichenberg byla pilotovaná verze okřídlené pumy Fieseler Fi 103, známé především pod označením V-1.\n\nVznik Reichenbergu byl inspirován japonskými akcemi kamikaze a jejich jednoúčelovými letadly Ohka. Nacistické Německo bylo v tuto dobu v zoufalé situaci a chtělo ji změnit za téměř každou cenu. Oficiální stanovisko bylo, že pilot po navedení letounu na cíl vyskočí a zachrání se na padáku. Skutečná šance na záchranu pilota byla téměř nemožná, z důvodu vysoké rychlosti letu a nasávacího otvoru motoru bezprostředně za kabinou. Velkou motivací pro projekt byly relativně nízké náklady pro výrobu upravené verze V-1 na sebevražednou variantu Reichenberg a také jednodušší výcvik pilotů, pro které měl stačit základní plachtařský výcvik s doplňujícím výcvikem na školní variantě Reichenbergu.\n\nReichenberg měl být vypouštěn z bombardéru Heinkel He 111H podobně jako bezpilotní verze V-1. Byly také provedeny pokusy se vzletem s pomocí raketového katapultu. I když bylo vyrobeno asi 175 kusů, nikdy nebyla bojově nasazena.\n\nPráce na projektu probíhaly velice rychle. V druhé polovině roku 1944, hned jak dostalo \"DFS\" (Deutsche Forschunginstitut für Segelflug) v Ainringu povolení, se začalo s prací. A už během dvou týdnů byly vyrobeny čtyři varianty s krycím názvem \"Reichenberg\" (Liberec). Letové zkoušky \"R-I\" probíhaly v září roku 1944 na letišti Lärz v severním Německu. Ale už v říjnu téhož byl projekt zrušen.\n\nZkoušek, které ukázaly nedostatky projektu, se zúčastnili i známí zkušební piloti Flugkäpitan Hanna Reitsch a Heinz Kensche. Leteckého výcviku u jednotky 5./KG 200 \"Leonidas Staffel\" se zúčastnilo asi 60 vybraných příslušníků Luftwaffe a 30 mužů z Waffen-SS, z jednotek Hauptsturmführera Otto Skorzenyho.\nTechnicky se \"R-IV\" lišila od \"Fi 103\" málo. Kromě nezbytných aerodynamických úprav byl hlavní rozdíl v umístění kabiny v místě dvou nádob (jedné odstraněné a jedné přemístěné) pro stlačený vzduch. Pilot seděl na sedačce vyrobené z překližky a před sebou na palubní desce měl jen několik přístrojů: gyrokompas, zatáčkoměr, výškoměr, rychloměr, letecké hodiny a spínač pojistky bojové hlavice. Čelní štítek průhledného krytu kabiny byl vyroben z neprůstřelného skla.\n\nProjekt byl formálně ukončen z důvodu zákazu provozu většiny strojů používajících benzín, takže nebylo možné provádět trénink na kluzácích. Mezi neoficiálními důvody ukončení projektu byla nepřijatelnost sebevražedných misí pro velkou část velení letectva.\nCelkem existovaly čtyři typy:\n\n\n"}
{"id": "207624", "url": "https://cs.wikipedia.org/wiki?curid=207624", "title": "Patrice de Mac-Mahon", "text": "Patrice de Mac-Mahon\n\nMarie Edme Patrice Maurice, hrabě de Mac Mahon, vévoda z Magenty (13. července 1808, château de Sully, Saône-et-Loire – 8. října 1893, château de la Forêt, Loiret) byl francouzský maršál a třetí prezident Francie od 24. května 1873 do 30. ledna 1879.\n"}
{"id": "207639", "url": "https://cs.wikipedia.org/wiki?curid=207639", "title": "Fotodermatitida", "text": "Fotodermatitida\n\nFotodermatitida je zánět kůže vyvolaný přehnanou kožní reakcí na ozáření ultrafialovými paprsky. Patří mezi fotodynamie a její podstatou je patologická kvantitativní změna kůže, která vede k přecitlivělosti na světlo. Nemá nic společného s alergickou reakcí a rovněž není synonymem pro tzv. solární dermatitidu, která je normální reakcí kůže na nadměrné vystavení se slunci.\n\nPříznakem fotodermatitidy je zčervenání a pálení pokožky, která byla vystavena světlu, v těžších případech vznikají otoky nebo puchýře. Reakce se objevuje až několik hodin po ozáření.\n\nZvýšená citlivost kůže bývá způsobena přítomností fotosenzibilujících látek. Tyto látky mohou být endogenního původu (typicky porfyriny při některých typech porfyrie) nebo jsou, mnohem častěji, původem z vnějšku. Všechny tyto látky však mají společné jediné - jsou schopné absorbovat kvanta světelné energie (o vlnové délce kratší než 330 nm), tím se aktivují a tuto energii pak dál předávají do okolí. Tím ve tkáních vznikají kyslíkové radikály, které poškozují membrány buněk a mohou způsobit smrt buňky nebo její nádorovou transformaci.\n\nJsou-li příčinou fotodermatitidy syntetické látky, mluvíme o tzv. toxické fotodermatitidě. \nPříčinou mohou být: \n\nPři fytofotodermatitidě jsou fotosenzibilizující látky rostlinného původu. U člověka a většiny dalších zvířat mluvíme o primární fotosenzibilizaci, kdy zvýšenou citlivost na světlo způsobuje fotosenzibilizátor v nezměněné podobě. U přežvýkavců může dojít k sekundární fotosenzibilizaci, kdy vlastní fotodynamická látka, fyloerytrin, vzniká až v bachoru působením bachorové mikroflóry. U zdravých zvířat je fyloerytrin, který vzniká rozkladem chlorofylu, rychle odbouráván játry. Při určitých poškozeních jater se ukládá v kůži a zapříčiní fotodermatitidu.\n\nPříčinou mohou být: \n"}
{"id": "207643", "url": "https://cs.wikipedia.org/wiki?curid=207643", "title": "Nucleus CMS", "text": "Nucleus CMS\n\nNucleus CMS je open source redakční a publikační systém. Pomocí Nucleus CMS si můžete snadno a s minimální znalostí tvorby webových stránek vytvořit blog nebo rovnou komplexní redakční systém pro rozsáhlý web zdarma. Jediné požadavky systému jsou skriptovací jazyk PHP a databáze MySQL, které systém využívá. K dispozici je i český překlad.\n\nPůvodním autorem systému je Wouter Demuynck.\n\n"}
{"id": "207645", "url": "https://cs.wikipedia.org/wiki?curid=207645", "title": "Lovecká sezóna (film)", "text": "Lovecká sezóna (film)\n\nLovecká sezóna (v anglickém originále Open Season) je počítačem animovaný film z roku 2006. Filmu byl vytvořen ve studiu Sony Pictures Animation. Film je první animovaný film z studiu. Filmu se režisérsky ujal Roger Allers, Jill Culton a Anthony Stacchi. Film byl uveden i v kinech IMAX a podle filmu byla vytvořena stejnojmenná počítačová hra. Hlasy postaviček v originále namluvili herci jako Martin Lawrence, Ashton Kutcher, Debra Messing, Gary Sinise, Jon Favreau, Matthew W. Taylor, Jane Krakowski, Billy Connolly, Georgia Engel, a Patrick Warburton. Na film pak navazuje film \"Lovecká sezóna 2\" (2008), Lovecká sezóna 3 (2010), Lovecká sezóna: Strašpytel (2015).\n\nBoogovi, zdomácnělém medvědu grizzly, nemá jakékoliv schopnosti nutné k přežití v divočině a vychrtlém a upovídaném jelenovi Elliotovi. Boog žije spokojeně v garáži správce parku a tři dny před zahájením lovecké sezóny jsou oba vrtulníkem přemístěni do parku, odkud se ihned pokouší o návrat. Oni rozhodnou se uhájil les a jeho obyvatele před krvelačnými lovci.\n"}
{"id": "207646", "url": "https://cs.wikipedia.org/wiki?curid=207646", "title": "TGV Paris Sud-Est", "text": "TGV Paris Sud-Est\n\nTGV PSE (Paris Sud-Est) je řada francouzských vysokorychlostních vlakových souprav provozovaných francouzským státním podnikem SNCF, vyrobených firmou Alstom (dříve GEC Alsthom). Vysokorychlostní koridor pro tento vlak (na kterém jsou zejména nasazovené) LGV SE byl budován mezi lety 1978 a 1988 a první využití bylo v roce 1981 k rychlému spojení Paříže a Lyonu. Nyní zajíždí i do Švýcarska a Itálie.\n\nSoupravy jsou dvousystémové (několik je třísystémových), může tedy jezdit po tratích s 25 kV/50 Hz, 1,5 kV DC (nebo i 15 kV 16 2/3 Hz). Maximální výkon činí 6450 kW. Původní maximální rychlost byla 270 km/h, modernizované soupravy ale mohou jezdit až 300 km/h.\n\nKaždá souprava je tvořena dvěma koncovými hnacími a transformátorovými vozy a osmi vloženými vozy s celkovou kapacitou 345 sedadel.\n\n"}
{"id": "207649", "url": "https://cs.wikipedia.org/wiki?curid=207649", "title": "Pot", "text": "Pot\n\nPot (odborně \"sudor, hidros\") je vodnatý výměšek apokrinních a ekrinních potních žláz. Oba dva typy žláz vytvářejí odlišný typ potu s odlišnou funkcí. Hlavní složkou potu je vždy voda.\n\nPocení se odborně označuje jako \"hidróza (hidrosis), diaforéza, sudatio, perspiratio\" nebo \"transpiratio\".\n\nEkrinní žlázy fungují už od útlého věku a jejich sekret pomáhá v případě nutnosti ochlazovat povrch kůže a tím i celý organismus. Pot, který tvoří, obsahuje kromě vody také různé množství iontů (sodík, hořčík, draslík, chlór), přesné složení je přísně individuální. Ztráty solutů potem znamenají nutnost doplňování nejen vody, ale i minerálů, zvláště při silném pocení při těžké práci, sportovních výkonech nebo při horečce.\n\nApokrinní žlázy se u člověka nacházejí převážně v podpaží, v tříslech a kolem bradavek. Aktivní se stanou až během puberty. Pot z těchto žláz obsahuje bílkoviny a tuky, které jsou živnou půdou pro bakterie žijící přirozeně na povrchu kůže. Rozkladem těchto složek vznikají aromatické látky, které jsou příčinou tělesného pachu, jenž může být vnímán jako nepříjemný (tedy jako zápach).\n\n\n"}
{"id": "207659", "url": "https://cs.wikipedia.org/wiki?curid=207659", "title": "1935 v letectví", "text": "1935 v letectví\n\nTento článek obsahuje seznam událostí souvisejících s letectvím, které proběhly roku 1935.\n\n\n\n\n\n\n\n\n\n\n\n\n\n\n"}
{"id": "207661", "url": "https://cs.wikipedia.org/wiki?curid=207661", "title": "Zúžení močové trubice", "text": "Zúžení močové trubice\n\nZúžení močové trubice, též uretrostenóza, lat. strictura urethrae nebo urethrostenosis je stav, při kterém se zmenší přirozený průsvit močové roury. Často je způsobený zjizvením výstelky močové trubice v důsledku předchozího zánětu nebo traumatu nebo benigním zvětšením prostaty, zřídka je způsobena vnějším tlakem na uretru např. nádorem. Zúžení močové trubice postihuje především muže, u žen je poměrně vzácné.\n\nHlavním příznakem zúžení jsou problémy při močení, například přerušované močení, slabý proud moči, pocit nevyprázdněného měchýře, nucení na močení, časté močení, a to i v noci, nebo bolest při močení. Může se objevit krev v moči nebo v semeni, bolest v podbřišku a také inkontinence nebo naopak retence moči. Neléčená uterostenóza může vést k zánětu prostaty, hypertrofii močového měchýře a selhání ledvin.\n\nMedikamentózní léčba není k dispozici. Chirurgická léčba zahrnuje roztahování močové trubice, uretrotomii, při které se odstraní přebytečná tkáň, v těžších případech nastupuje uretroplastika.\n\n"}
{"id": "207666", "url": "https://cs.wikipedia.org/wiki?curid=207666", "title": "Alexander Veljanov", "text": "Alexander Veljanov\n\nAlexander Veljanov je členem skupiny Deine Lakaien, kterou založil v roce 1985 spolu s Ernstem Hornem.\n\nVeljanov studoval divadlo a film v Mnichově a v Berlíně, v roce 1991 ale svá studia přerušil, aby se mohl plně věnovat hudbě. Do roku 1993 byl členem rockové kapely Run Run Vanguard. Zabývá se zpěvem a skládáním písní nejen pro Deine Lakaien – jako host se podílel i na projektech jiných umělců, kromě toho vydal tři sólová alba. Tento rodilý Makedonec má úspěch i u kritiky, která ho považuje za výjimečnou osobnost nejen v rámci německé hudební scény.\n\n\n\n\n"}
{"id": "207667", "url": "https://cs.wikipedia.org/wiki?curid=207667", "title": "Seznam moří na Měsíci", "text": "Seznam moří na Měsíci\n\nTento seznam obsahuje útvary zvané moře (latinsky \"maria\", singulár \"mare\"), oceány (latinsky \"oceanus\", singulár \"oceanus\"), jezera (latinsky \"lacus\", singulár \"lacus\"), bažiny (latinsky \"paludes\", singulár \"palus\") a zálivy (latinsky \"sinus\", singulár \"sinus\").\n\n"}
{"id": "207670", "url": "https://cs.wikipedia.org/wiki?curid=207670", "title": "Jules Grévy", "text": "Jules Grévy\n\nJules Grévy (15. srpna 1807, Mont-sous-Vaudrey, Jura – 9. září 1891 tamtéž) byl francouzský politik a prezident Francouzské republiky v letech 1879 až 1887.\n\nZasazoval se za demokratizaci, laicismus a zmírnění vnitropolitického napětí. Před svým zvolením prezidentem patřil k odpůrcům Ludvíka Napoleona a Prusko-francouzské války. Zajímavostí je, že je po něm pojmenován druh zebry - Zebra Grévyho.\n\n"}
{"id": "207673", "url": "https://cs.wikipedia.org/wiki?curid=207673", "title": "Ibn Tufajl", "text": "Ibn Tufajl\n\nAbú Bakr Muhammad ibn 'abd al-Malik ibn Muhammad ibn Tufajl al-Qaísí al-Andalusí (أبو بكر محمد بن عبد الملك بن محمد بن طفيل القيسي الأندلسي), lat. Abubacer (cca 1105, Vádí Áš (Guadix), Andalusie – 1185, Marrákeš) byl arabský filosof, spisovatel, lékař a dvorský úředník. Jeho učitelem byl Ibn Bádždža. Většinu života prožil na královském dvoře almohadů v Granadě ve službách Abú Jakub Júsufa, kterému při svém odchodu doporučil později proslulého aristotelika Averroa.\n\nVe svém myšlení navazuje Ibn Tufajl zejména na Ibn Sínu a Ibn Bádždžu. Jeho nejznámějším dílem se stal filosoficko-didaktický román \"Živý, syn Bdícího\" (\"Hajj ibn Jagzán\"), jehož hlavním hrdinou je dospívající chlapec, který žije sám na opuštěném ostrově. Abubacer se zabývá především hrdinovým poznáním o povaze světa, nebes, Boha a vlastní duše pouze prostřednictvím svých zkušeností a svého rozumu. Tento spis byl roku 1671 přeložen do latiny a uvádí se jako možná inspirace Defoeova \"Robinsona Crusoe\".\n\n"}
{"id": "207674", "url": "https://cs.wikipedia.org/wiki?curid=207674", "title": "Jean Casimir-Perier", "text": "Jean Casimir-Perier\n\nJean Paul Pierre Casimir-Perier (8. listopad 1847, Paříž – 11. březen 1907, tamtéž) byl francouzský politik a francouzský prezident v letech 1894 a 1895. Casimir-Perier byl zvolen prezidentem po zdařeném atentátu na předchozího prezidenta Sadi Carnota. Stalo se tak podle francouzské ústavy tři dny po atentátu, dne 27. června 1894 na zasedání kongresu, složeného ze senátu a poslanecké sněmovny, jeho vítězství bylo jasné hned při prvním hlasování, ke zvolení bylo zapotřebí 423 hlasů, Casimir-Périer jich obdržel 451. Jeho jediným vážnějším soupeřem byl Dupuy. Rodina nového prezidenta náležela k tak zvaným republikánským dynastiím. Jeho otec byl původně bankéřem, později jedním z vynikajících státníků.\n\n"}
{"id": "207675", "url": "https://cs.wikipedia.org/wiki?curid=207675", "title": "Ghatam", "text": "Ghatam\n\nGhatam je bicí hudební nástroj používaný především v jihoindické karnátacké hudbě, kde se objevuje nejčastěji ve spojení s bubnem mridanga. Dnes se používá v celé Indii především pro doprovod zpěvu, ale i smyčcových nebo dechových nástrojů. Kromě názvu ghatam se lze setkat i s označením gatham či gattam, podobné jsou i nástroje matki, matka nebo noot z Kašmíru.\n\nPodle Sachs-Hornbostelovy klasifikace hudebních nástrojů patří ghatam současně mezi aerofony a idiofony.\n\nGhatam je keramická nádoba s krátkým a širokým hrdlem. Průměr ghatamu bývá 35 - 50 cm, otvoru hrdla měří 10 - 15 cm. Obvyklá tloušťka stěny je 5 - 10 mm, u některých nástrojů však přesahuje 2 cm. Na zvuk nástroje má kromě tvaru a rozměrů vliv také použitá keramická hlína, její složení, postup výroby a vypalovací teplota. Pro zlepšení zvuku těla nástroje se do keramické hlíny někdy přidávají kovové piliny.\n\nExistují dva základní typy ghatamů. V jihoindických městech Manamadurai a Panruti se vyrábějí nástroje, která obsahují v hlíně mosazné příměsi. Mají proto kovový zvuk, tvrdý povrch a jsou velmi trvanlivé. Jejich stěny jsou silné, nástroje jsou těžké a hra na ně je náročná. Proto jsou dnes oblíbené ghatamy vyráběné v okolí Madrasu. Tyto nástroje mají tenčí stěny, jsou proto lehčí a lze na ně snáze hrát rychlé a složité rytmy. Nástroje z Madrasu mají však méně výrazný zvuk a jsou křehčí.\n\nHráči mívají i několik desítek ghatamů různého ladění a vybírají nástroj podle základního tónu hrané skladby.\n\nTradičně se při hře na ghatam sedí na zemi, nástroj se drží v klíně a otvor směřuje k břichu hráče. Někdy se nástroj otáčí a otvor pak směřuje vzhůru nebo vodorovně směrem k posluchačům. Hluboký zvuk zvaný „gumki“ vzniká při úderu otevřenou dlaní na hrdlo. Při přitisknutí otvoru k holému břichu vzniká hlubší tón. Množství vyšších tónů vzniká při úderech na různá místa těla nástroje. Při těchto úderech se používají prsty, dlaně, zápěstí nebo i klouby prstů a nehty.\n\nGhatam se pravděpodobně vyvinul z keramických nádob používaných v domácnosti.\n\n\n"}
{"id": "207680", "url": "https://cs.wikipedia.org/wiki?curid=207680", "title": "Gia", "text": "Gia\n\nGia je televizní film z roku 1998 o životě americké supermodelky italského původu Gii Marie Carangiové (Angelina Jolie a Mila Kunis). Režíroval jej Michael Cristofer, který je rovněž spoluautorem scénáře. Na scénáři s ním spolupracoval Jay McInerney.\n\nGia Marie Carangi je rodačka z Philadelphie, která se přestěhuje do New Yorku, aby se stala modelkou. Rychle si získá pozornost vlivné agentky Wilhelminy Cooperové. Je krásná a je ochotná pózovat nahá, aby se rychle dostala do popředí modelingového byznysu. Její dlouhodobá osamělost ovšem způsobí, že začne experimentovat s drogami jako je kokain. Vášnivě se zamiluje do Lindy, asistentky fotografa, ale Linda se obává, jak by lesbický vztah přijalo jejich okolí, a tak jej raději ukončí. Gia se marně pokouší usmířit s Lindou, s pomocí své matky Kathleen Carangi jde nakonec na odvykací kúru. Po velkém úsilí se jí nakonec podaří přestat brát drogy, ale po nějaké době se u ní projeví choroba HIV, důsledek toho, že užívala heroin nitrožilně a nakazila se z infikované jehly. Gia umírá na komplikace způsobené AIDS v roce 1986 ve věku 26 let.\n\nZlatý glóbus\n\nCena Emmy\n"}
{"id": "207685", "url": "https://cs.wikipedia.org/wiki?curid=207685", "title": "Ganymédés", "text": "Ganymédés\n\nGanymédés (řecky Γανυμήδης, latinsky Catamitus) byl v řecké mytologii syn trojského krále Tróa a jeho manželky Kallirhoy.\n\nByl to krásný mladík, královský princ. Jeho krása neunikla nejvyššímu bohu Diovi, zatoužil po něm a poslal do Tróje orla (nebo se sám bůh v orla přeměnil). Dopravil ho na Olymp a udělal z něj číšníka bohů. Mladíkův otec za to dostal darem pár rychlých koní, možná i tepanou zlatou révu, dílo samotného Héfaista.\n\nPovýšení Ganyméda urazilo Diovu manželku Héru, protože číšnicí na Olympu před ním byla Héřina dcera Hébé.\n\nZeus později vyzvedl Ganyméda na oblohu a dal mu místo v souhvězdí Vodnáře.\n\nPodoba Ganymédova přetrvala v mnoha dílech antických i moderních umělců:\n\n"}
{"id": "207686", "url": "https://cs.wikipedia.org/wiki?curid=207686", "title": "Félix Faure", "text": "Félix Faure\n\nFélix Faure (30. ledna 1841 Paříž – 16. února 1899 Paříž) byl francouzský politik a francouzský prezident v letech 1895 až 1899. Zemřel v úřadu.\n"}
{"id": "207693", "url": "https://cs.wikipedia.org/wiki?curid=207693", "title": "Rezistory s proměnnou hodnotou", "text": "Rezistory s proměnnou hodnotou\n\nRezistory s proměnnou hodnotou se používají v zapojení jako potenciometr nebo jako reostat. V zapojení jako potenciometr jde o odporový dělič napětí. Reostat je pouze předřadný rezistor s proměnnou hodnotou. U reostatu je výstupní napětí velmi závislé na zátěži a u elektronických zařízení se s ním téměř nesetkáme. Zvláštním druhem reostatu byly vodní reostaty, kterými se regulovaly otáčky kolotočů v zábavních parcích. Potenciometry se vyrábějí s průběhem lineárním, logaritmickým nebo exponenciálním, v případě potřeby i speciálním. \n\nPodle přesnosti se dělí do několika tříd přesnosti od běžných 10 % až po velice přesné potenciometry s chybou v desetinách procenta. Tomu odpovídá i konstrukce potenciometru. Běžné jsou otočné s úhlem pootočení jezdce o 270°, méně často se užívají s přímočarým pohybem jezdce. Podle zatižitelnosti se užívají robustní drátové potenciometry se zatižitelností 15 W i více, pro menší zatížení jsou určeny potenciometry, u nichž je vrstva odporového materiálu nanesena na izolační podložku. Potenciometry tohoto provedení mají mechanickou trvanlivost 10 000 až 30 000 přejezdů dráhy. Nejlehčí provedení, rezistorové trimry, se většinou užívají pro jemné nastavení pracovního bodu obvodu, v němž jsou zapojeny a přenastavují se jen výjimečně. Jejich životnost je do 500 přejezdů a výkonová zatižitelnost bývá v desetinách wattu. Samostatnou skupinou, co se týče přesnosti a robustnosti provedení, jsou víceotáčkové přesné drátové potenciometry, tzv. Aripoty, které přes svoji robustnost jsou určeny pro zatížení jen velmi malými proudy. Užívají se např. v analogových počítacích.\n"}
{"id": "207699", "url": "https://cs.wikipedia.org/wiki?curid=207699", "title": "Benjamin Jones", "text": "Benjamin Jones\n\nBenjamin Jones (2. února 1882 – 20. srpna 1963) byl britský cyklista, který na 4. letních olympijských hrách 1908 v Londýně získal dvě zlaté a jednu stříbrnou medaili. Byl jedním z nejlepších britských cyklistů historie.\n\nJones byl horník z Wiganu, města, které je součástí Velkého Manchesteru. Byl členem tamějšího cyklistického klubu a mistrem Anglie a držitelem národního rekordu na 5 mil. Na olympiádě v Londýně získal na White City Stadium zlatou medaili na 5000 m a ve stíhačce družstev, stříbrnou medaili v závodě na 20 km na dráze.\n\nJones byl také výborným sprinterem, ale jeho nejúspěšnější tratě byly delší, vyhrál r. 1910 mistrovský titul na 5 mil v Berlíně. Později závodil za cyklistický oddíl \"Salford Harriers\", který reprezentoval na tehdy populárních závodech \"Manchester's Belle Vue\" a za který také čtyřikrát vyhrál v letech 1911 - 1914 mistrovství Jižní Afriky. Nakonec přesídlil do Londýna a závodil za kluby \"Southwark\" a \"Putney Cycle Club\".\n\nCelkem 46 závodníků z 9 zemí nastoupilo na start nejkratší cyklistické disciplíny. Časovým limitem na zdolání jednoho kola (660 yardů = 603,5 m) byla 1 minuta a 10 sekund. Vítězové šestnácti rozjížděk se dostali do semifinále. Benjamin Jones startoval hned v první rozjížďce a časem 59 s porazil Nizozemce Nijlanda. Následovaly čtyři semifinálové jízdy po čtyřech účastnících, do finále postupoval jen vítěz každé z nich. Zde už podlehl Jones vítěznému Němci Karlu Neumerovi i Belgičanu Renardovi. Olympijské vítězství zůstalo Britům (Victor Johnson).\n\nStartovalo 40 závodníků z devíti zemí. Závod skončil historickým finálovým skandálem. Jelo se celkem 16 rozjížděk, časový limit na zdolání byla 1 minuta 45 sekund. Ve 12. rozjížďce zvítězil Benjamin Jones časem 1:35,0 min před Francouzem Marechalem. Následovaly čtyři semifinálové závody, z nichž vítězové postoupili do finále. Ve třetím vyhrál Jones před Demangelem z Francie. Čtyřčlenné finále se vyvíjelo v režii Britů, Johnson a Kingsbury přenechali finiš lepšímu kolegovi Jonesovi, který však ve finále údajně o několik palců ztratil na Francouze Maurice Schillese. Rozhodčí nato všechny závodníky diskvalifikovali, údajně pro překročení časového limitu. Německý závodník Neumer však později prohlašoval, že rozhodčí nechtěli připustit další vítězství Francouze Schillese na olympiádě (vyhrál předtím sprint tandemů).\nÚčastnilo se 42 závodníků z osmi zemí. Časový limit závodu byl určen na 9 minut a 25 sekund. Nejprve se jelo sedm semifinálových závodů, z nichž vždy jen vítěz postupoval do finále. Benjamin Jones měl v pátém semifinále osm kvalitních soupeřů a podařilo se mu ve finiši porazit časem 9:08,8 minuty výborného Němce Neumera. Jones získal nakonec olympijský titul časem 8:36,2 min před Francouzi Mauricem Schillesem a André Auffrayem.\n\nNa start se postavilo 44 závodníků z 11 zemí, kteří čelili časovému limitu 40 minut. Postup do finále měl zvláštní pravidla. Ze šesti semifinálových závodů postupoval vždy vítěz. Dále postupovali tři závodníci ze tří nejrychlejších semifinále, kteří byli na čele závodu v největším počtu kol. Benjamin Jones postupoval jako vítěz 4. semifinálového závodu, když porazil Američana Camerona a dalších sedm soupeřů. Ve finále nestačil pouze na krajana Clarence Kingsburyho a získal stříbrnou medaili (čas neznámý) před bronzovým Belgičanem Josephem Werbourckem.\n\nÚčastnilo se pět družstev, tj. 20 závodníků. Závod se jel na tři kola, které měřily dohromady 1810,5 metrů (1980 yardů), týmy startovaly na protilehlých rovinkách, výsledný čas se měřil třetímu cyklistovi z týmu v cíli. Britský tým jel ve složení Benjamin Jones, Clarence Kingsbury, Leon Meredith a Ernest Payne, v prvním kole mu nenastoupil soupeř (Belgie), v semifinále porazili Britové (čas 2:19,6 min) Kanadu. Vzhledem k tomu, že Kanada měla v semifinále lepší čas než druzí poražení semifinalisté Nizozemsko, získala bronzové medaile. Ve finále nastoupili proti Britům Němci Hermann Martens, Bruno Goetze, Karl Neumer a Richard Katzer a odešli poraženi o plných deset sekund, když čas Britů byl 2:18,9 min.\n\n\n"}
{"id": "207702", "url": "https://cs.wikipedia.org/wiki?curid=207702", "title": "Pavel Ješín z Bezdězce", "text": "Pavel Ješín z Bezdězce\n\nPavel Ješín z Bezdězce, někdy také nazývaný Pavel Ješín z Bezdězí (latinsky Gessinius, Geschinius) (zemřel v exilu po 1632) byl šlechtický vychovatel, humanista a vydavatel Dalimilovy kroniky.\n\nJako famulus Petra Mylnera z Mylhauzu studoval 1603 na gymnáziu ve Zhořelci, 1606 pak v Herbornu a od sv. Jiří 1607 na pražské utrakvistické univerzitě. Od sv. Havla 1607 do srpna 1608 byl správcem školy ve Slaném. V srpnu 1608 se díky rektorovi Bacháčkovi stal preceptorem synů místopísaře Bohuslava z Michalovic na Rvenicích, tedy snad nejen Jana Smila z Michalovic, se kterým pak navštívil řadu vzdělávacích institucí v zahraničí. Oba se postupně v letech 1608-1610 zapsali v Greifswaldu, Frankfurtu nad Odrou, Lipsku, Vitemberku, Roztokách, Helmstedtu, Marburku, Giessenu a v Heidelberku. Ještě 1611 byl vychovatelem Jana Smila z Michalovic.\n\nV letech 1617-1619 byl písařem Nového Města pražského. Zejména v diplomatických službách českých stavů se aktivně zúčastnil stavovského povstání. V roce 1620 byl též sekretářem Jiřího z Hohenlohe a radou apelačního soudu. Fridrich Falcký jej v témže roce nobilitoval. V nepřítomnosti byl 1621 odsouzen k smrti a konfiskován mu majetek. Spolu s Fridrichem Falckým se téhož roku odebral do Nizozemí. V tu dobu zároveň přijal místo preceptora Albrechta, Jana Bohuslava a Zikmunda Vosterských Kaplířů ze Sulevic (později ještě Zdeňka Kaplíře ze Sulevic), s nimiž pak pobýval ve Franekeru. Jejich vychovatelem byl až do 1624.\n\nPavel Ješín pořídil roku 1617 vydání zákoníku Maiestas Carolina císaře Karla IV. a 1620 edici Dalimilovy kroniky. Napsal také několik latinských spisů.\n"}
{"id": "207705", "url": "https://cs.wikipedia.org/wiki?curid=207705", "title": "HMS Ark Royal (91)", "text": "HMS Ark Royal (91)\n\nHMS \"Ark Royal\" (91) byla letadlovou lodí Royal Navy a třetí lodí tohoto jména. Byla přijata do služby v listopadu 1938 jako jediná loď své třídy a zúčastnila se počátečních bojů druhé světové války v Atlantiku a Středozemním moři. Dne 13. listopadu 1941 byla u Gibraltaru potopena německou ponorkou \"U 81\".\n\n\"Ark Royal\" byla navržena v souladu s limity pro válečné lodě, jak je omezovala Londýnská smlouva (z roku 1930) a postavena loděnicí \"Cammell Laird and Company\" v Birkenheadu. Dokončena byla v listopadu 1938. Trup měl největší možnou délku, která ještě lodi umožňovala pobyt v suchém doku. \"HMS Ark Royal\" byla první letadlovou lodí, u které byla letová paluba integrální součástí její konstrukce a ne jen nástavbou trupu, jak tomu bylo u starších konstrukcí. Měla nad sebou dvě patra hangárů s letadly, která na letovou palubu dopravovaly tři výtahy. Letouny startovaly pomocí dvou katapultů. Velitelský ostrov se nacházel na pravé straně paluby. Kotelny a strojovny byly uspořádány po třech vedle sebe a \"Ark Royal\" proto měla tři šrouby.\n\nVýzbroj tvořilo 16 kanónů ráže 114 mm, které doplňovalo 32 40mm automatických kanónů a stejný počet kulometů ráže 12,7 mm. V roce 1941 byla protiletadlová výzbroj lodi zesílena. Kulomety byly odstraněny a nahradilo je osm kusů 20mm a 16 kusů 40mm kanónů.\n\nNa počátku války operovalo z paluby \"Ark Royal\" 18 stíhacích a bombardovacích letounů Blackburn Skua, 21 torpédových bombardérů Fairey Swordfish a jeden hydroplán Supermarine Walrus.\n\nDne 25. září 1939, jen několik týdnů po vypuknutí druhé světové války, se \"HMS Ark Royal\" účastnila záchrany ponorky HMS Spearfish, která uvízla na útesech. Během této operace, 26. září 1939 jeden z jejích palubních stíhačů Blackburn Skua sestřelil německý létající člun, což byl první sestřel stíhače \"Royal Navy\" v celé válce. V prosinci 1939 byla loď poslána do Jižního Atlantiku, aby se podílela na pátrání po německé kapesní bitevní lodi Admiral Graf Spee. Na jaře 1940 se společně s HMS Glorious podílela na norské kampani.\n\nV červenci 1940 se zúčastnila \"operace Catapult\" (spolu s bitevním křižníkem HMS Hood, bitevními loděmi HMS Valiant, HMS Resolution, lehkými křižníky HMS Arethusa a HMS Enterprise a 11 torpédoborci) — napadení francouzského vichistického loďstva, kotvícího v alžírském Mers El-Kébiru, což bylo první střetnutí mezi Anglií a Francií od bitvy u Waterloo. Její letouny tu torpédy neúspěšně napadly unikající francouzský bitevní křižník Strasbourg, kterému se podařilo doplout do Toulonu a stát se novou vlajkovou lodí vichistického loďstva. V září 1940 se účastnila i druhého britského útoku na vichistickou flotilu, tentokrát v Dakaru.\n\nI nadále působila ve Středomoří. Podílela se na podpoře Malty. 1. srpna 1940 její letadla napadla italskou leteckou základnu Cagliari, zatímco jiná letadlová loď, HMS Argus, doručila na Maltu 12 stíhaček Hawker Hurricane. Koncem listopadu 1940 její letadla během doprovodu konvoje na Maltu bez zásahu napadly italské bitevní lodě. V únoru 1941 se účastnila útoku na přístav Janov, který byl hluboko v italských vodách.\n\nV březnu 1941 se podílela na pronásledování německých korzárů, bitevních křižníků Scharnhorst a Gneisenau. Poté se stala společně s bitevním křižníkem HMS Renown a lehkým křižníkem HMS Sheffield součástí britského Svazu H, působícího v Západním Středomoří.\n\nSvaz H se podílel i na pronásledování bitevní lodi Bismarck. 26. května průzkumné letadlo Fairey Swordfish z \"Ark Royal\" bitevní loď objevilo. Druhý den jej letouny \"Swordfish\" z \"Ark royal\" napadly. První útok ale byl omylem veden proti křižníku \"Sheffield\", který byl poslán napřed, aby \"Bismarck\" sledoval. Naštěstí při útoku na \"Sheffield\" byla použita torpéda s magnetickou rozbuškou. Ta měla vybuchnout přímo pod trupem lodi a zlomit jí tak kýl, jenže ukázalo se, že torpéda jsou nespolehlivá a všechna vybuchla při nárazu na mořskou hladinu, aniž by \"Sheffield\" mohla ohrozit.\n\nU torpéd druhé útočné vlny, která vzlétala za soumraku, byly použity klasické kontaktní rozbušky. Druhé vlně se podařilo jedním torpédem \"Bismarck\" zasáhnout a zničit jeho kormidlo. \"Bismarck\" se stal neovladatelným a proto ho mohly dostihnout válečné lodě \"Royal Navy\", kterým dosud úspěšně unikal a 27. května ho potopit. V boji nebyl ztracen žádný z letounů.\n\nBěhem roku 1941 byla \"Ark Royal\" velice aktivní ve Středomoří, kde doprovázela konvoje na Maltu a také tam dopravovala letadla. Německá propaganda několikrát slavila její potopení. K tomu došlo až poté, co německá ponorka U 81 zasáhla 13. listopadu 1941 jedním torpédem \"HMS Ark Royal\", vracející se do Gibraltaru. Voda proudící do lodi uhasila oheň pod kotli a protože loď neměla žádný záložní zdroj energie, byla vyřazena i její čerpadla. Torpédoborec HMS Legion vzal na palubu 1487 členů posádky lodi, aby je dopravil do Gibraltaru. Po několika hodinách se loď dne 14. listopadu 1941 potopila.\n\nJejí potopení se přisuzuje zčásti konstrukčním nedostatkům a zčásti liknavosti při vedení záchranných prací. Potopení \"Ark Royal\" pouhým jedním torpédem vedlo k modifikacím následujících britských letadlových lodí a vylepšení postupů záchranných prací. Vrak leží v hloubce 900 metrů ve vzdálenosti asi 50 km od Gibraltaru.\n\n\n\n\n"}
{"id": "207706", "url": "https://cs.wikipedia.org/wiki?curid=207706", "title": "Gibon lar", "text": "Gibon lar\n\nGibon lar, též gibon běloruký (\"Hylobates lar\") je pravděpodobně nejznámějším druhem rodu gibon, náležejícího do čeledi gibonovití.\n\nExistuje pět poddruhů gibona lar. Čínský poddruh \"Hylobates lar ssp. yunnanensis\" je kriticky ohrožený.\n\n\nGibon lar je, stejně jako jiní giboni, vysoce specializovaný na život v korunách stromů. Má krátký nos, nízkou lebku a dopředu mířící oči, které umožňují vynikající prostorové vidění. Paže jsou asi o 40 % delší než pánevní končetiny, prsty ruky jsou dlouhé a hákovité, palec je naproti tomu malý a vzdálený od ostatních prstů. Palec u nohy se může postavit do opozice vůči ostatním prstům. Giboni mají sedací hrboly, které jim umožňují spát ve větvích, ocas chybí.\n\nSrst je pozoruhodně hustá a chrání gibona před deštěm, dlaně a plosky nohou jsou lysé. Existuje několik barevných variant, mohou být okrově zbarvení, béžoví, hnědočervení, tmavě hnědí i černí. Ruce, nohy a obruba obličeje jsou vždy bílé.\n\nGibon lar je vázaný výhradně na horní a střední stromové patro opadavého monzunového a stále zeleného tropického deštného pralesa. Jeho areál sahá od provincie Jün-nan na jihu Číny do Jihovýchodní Asii (Thajsko, Myanmar, Laos), vyskytuje se i na Sumatře do 2000 m n. m.\n\nGiboni jsou aktivní během dne. V korunách stromů se pohybují tzv. brachiací, přeskakují zavěšeni za dlouhé paže. Jedním skokem dokážou překonat vzdálenost až 10 m. V případě potřeby také přebíhá vzpřímeně po větvích a rovnováhu přitom udržuje rozpaženými pažemi. Žijí v malých rodinných skupinách, zvláštností všech gibonů je to, že jsou to jediní monogamní vyšší primáti (snad s výjimkou člověka).\n\nSvá teritoria si označují hlasitými zpěvy, které začíná samice hlasitým, dlouhým houkáním, na které následně odpovídá samec. Každé dueto se mnohokrát opakuje a trvá 15 až 20 sekund. Písně jsou zřejmě vrozené a kromě vyznačování teritoria slouží i k posílení svazku mezi partnery.\n\nGiboni lar se živí převážně ovocem, pojídají především sladké a zcela zralé plody, jako jsou fíky. Krmí se také mladými listy a pupeny, květy a hmyzem. Hledáním potravy tráví většinu dne. Z korun stromů slézají jen zcela výjimečně, pijí dešťovou vodu zachycenou v dutinách stromů a to zvláštním způsobem – do jezírka namáčejí hřbet ruky a kapky pak olizují ze srsti.\n\nRozmnožují se celoročně, samice přichází do říje každých 30 dní. Březost trvá asi 210 dní, pak se rodí jediné, lysé mládě. Je odstaveno až ve dvou letech a zůstává s rodinou až do dosažení pohlavní dospělosti, to znamená asi do 9 let věku. Dospívající gibon je vyhnán rodičem stejného pohlaví, tzn. otec vyhání samečky a matka samičky. Gibon lar se může dožít 30 až 40 let.\n\nV přírodě nemá gibon lar příliš nepřátel, protože je velmi rychlý, aktivní a pohybuje se výhradně ve větvích, mimo dosah šelem, jako jsou levharti nebo tygři. Je však ohrožen masivním odlesňováním a ztrátou přirozeného prostředí, stejně tak jako lovem kvůli masu a nelegálním odchytem mláďat pro obchod se zvířaty.\n\nGibon lar je častým chovancem zoologických zahrad. V Česku chovají druh tyto zoologické zahrady (stav k roku 2020):\n\n\n"}
{"id": "207710", "url": "https://cs.wikipedia.org/wiki?curid=207710", "title": "1934 v letectví", "text": "1934 v letectví\n\nTento článek obsahuje seznam událostí souvisejících s letectvím, které proběhly roku 1934.\n\n11. května – Britské stroje Westland Wapiti experimentálně vybavené motorem Bristol Phoenix dosáhly výškového rekordu pro letouny s dieselovými motory v hodnotě 27 453 stop (8 368 m), který zůstal oficiálně nepřekonán.\n\n\n\n\n\n\n\n\n\n\n\n\n\n\n\n\n\n"}
{"id": "207716", "url": "https://cs.wikipedia.org/wiki?curid=207716", "title": "Hamiltonovský graf", "text": "Hamiltonovský graf\n\nHamiltonovský graf je graf, který lze projít takovou cestou, že každý jeho uzel je navštíven právě jednou s výjimkou uzlu výchozího, který je zároveň uzlem cílovým. Neboli - graf je \"hamiltonovský\", právě když obsahuje kružnici, která prochází všemi jeho uzly (tzv. hamiltonovská kružnice). Název připomíná irského matematika a fyzika W. R. Hamiltona (1805-1865), od kterého pocházel hlavolam, v němž bylo za úkol obejít po hranách vrcholy pravidelného dvanáctistěnu.\n\nAčkoliv se hamiltonovské grafy zdají být obdobou eulerovských grafů, rozhodnout, zda je graf \"hamiltonovský\", není vždy snadné. Dosud totiž není známa žádná jednoduchá nutná a postačující podmínka k tomu, aby graf byl hamiltonovský. Je však známo několik postačujících podmínek k hamiltonovskosti grafu.\n\n\nK tomu, aby byl graf s \"u\" ≥ 3 uzly hamiltonovský, tedy stačí splnění některé z následujících podmínek:\n\nV teorii grafů je hamiltonovská kružnice (také hamiltonovský cyklus) grafu taková kružnice v tomto grafu, která projde právě jednou všemi jeho vrcholy. Graf, který obsahuje hamiltonskou kružnici, se nazývá Hamiltonovský graf. Hamiltonovská cesta je taková cesta v daném grafu, která prochází každým jeho vrcholem právě jednou.\n\nKaždý graf nemusí mít nutně hamiltonovskou kružnici. Nutnými (avšak nikoli postačujícími) podmínkami je, že graf musí být souvislý a každý vrchol musí mít stupeň nejméně rovný dvěma (ke každému vrcholu musí vést alespoň 2 hrany).\n\nProblém nalezení hamiltonovské kružnice je NP-úplný.\n\n"}
{"id": "207720", "url": "https://cs.wikipedia.org/wiki?curid=207720", "title": "Kostel Nanebevzetí Panny Marie (Chrudim)", "text": "Kostel Nanebevzetí Panny Marie (Chrudim)\n\nArciděkanský kostel Nanebevzetí Panny Marie se nachází na Resselově náměstí v Chrudimi. Jedná se o trojlodní bazilikální gotický kostel s románskými základy, který byl upravován v novogotickém slohu.\n\nO předchůdci kostela není mnoho informací, ale je téměř jisté, že už za dob Přemyslovců, kdy Chrudim byla administrativní a politické středisko oblasti, stál uprostřed tohoto centra kostel. V první třetině 14. století propukl v čerstvě založeném městě požár, který možná zasáhl původní kostel a tak se město rozhodlo postavit nový. Díky dendrochronologickému výzkumu trámoví nad presbytářem v roce 2001 bylo zjištěno, že část krovu kostela pochází už z roku 1340. V roce 1359 bylo potvrzeno podací právo k břevnovskému klášteru.\n\nStavba kostela začala v gotickém období výstavbou presbytáře, hlavní lodě, následovaly lodě vedlejší a dvojice věží v západním průčelí. Opěrné sloupy byly částečně vtaženy do vnitřku kostela.\n\nOd poloviny 15. století byl kostel utrakvistický. Před rokem 1552 byl vybudován literátský kůr. Na jižní straně byly zřízeny oratoře. U obou postranních lodí byly zrušeny gotické předsíňky (dvorany). Kostel měl v západním průčelí dvě věže, rozdílné výšky a tvaru. Jižní věž byla opatřena dřevěným ochozem pro trubače, proto se nazývala Trubačka, severní věž se jmenovala Černá.\n\nV roce 1630 se zřítila podlaha trubačova bytu. To narušilo už tak dost špatný stav věže. 23. února 1681 po morovém procesí byl jako poděkování za odvrácení moru od Slatiňan věnován do tohoto kostela obraz Krista Spasitele lidstva – \"Salvator Mundi\" (Chrudimský Salvátor), kopie poutního obrazu z Lateránské baziliky v Římě. Každoroční poutní procesí pokračovala až o roku 1782, kdy je císař Josef II. zakázal.\nV květnu roku 1702 do Černé věže uhodil blesk. Shořela společně se severní, levou věží a s kostelním krovem až po presbytář. První věž, severní, Černá, byla opravena roku 1704. Následující rok byla opravena jižní věž, Trubačka. Při této příležitosti dostali věže stejnou výšku a cibulovou střechu s lucernou. V letech 1727–1728 se za děkana Lýra zřídil parapet před kostelem. Jednalo se o plošinu s pěti schodišti po stranách i v ose hlavního portálu, který sloužil od roku 1685. Parapet byl zdoben sochami svatých. Roku 1740 shodila vichřice vrch jižní věže, ten prorazil a poškodil klenutí. Při výročí salvátorského jubilea proběhla oprava v roce 1748. Na štít západního průčelí byl mezi věže namalován obraz Salvátora.\n\nDne 22. února 1850 uhodilo opět do jižní věže. Shořela střecha i krov a rozlily se oba dva zvony (Poutník a Václav). Následně byla věž opatřena střechou ve tvaru nízkého jehlanu. Roku 1851 byla takto zastřešena i druhá věž, i když nebyla zasažena požárem. V roce 1856 se přikročilo k celkové opravě kostela. Po zjištění stavu stavby vznikl tzv. „komitét ku stavbě kostela“. Ve špatném stavu byla severní věž, která se od roku 1762 odchylovala. Dále presbytář, kde se objevovaly pukliny a zdi na severní straně. Většinu těchto problémů způsobovaly mělké základy a nevhodný podklad a terénní úpravy chrámového okolí.\n\nPuristické přestavby, která proběhla v neogotickém duchu, se v roce 1857 ujal František Schmoranz. Začalo se novým schodištěm ve věži Trubačce a probouráním vstupu zvenčí. Dále proběhlo zajištění vnitřních a vnějších základů kolem dokola celého kostela. Roku 1873 byl odstraněn parapet. To umožnilo práce na průčelí a obou věžích, které kvůli jejich špatnému stavu byly postaveny téměř celé od základu nově. Výmalby interiéru se ujal bratr F. Schmoranze, Gustav Schmoranz. Malby zůstaly na zdech až do druhé světové války, kdy byly přemalovány. Sanktusník nad kostelním krovem byl dokončen roku 1880. Jednalo se o poslední práci na exteriéru kostela. Ten tak dostal podobu, kterou známe dnes.\n\nV dnešní době už k žádným přestavbám ani větším úpravám nedochází. Spíš se provádějí postupné rekonstrukce a archeologické výzkumy částí kostela. Jedná se hlavně o opravy či výměny střešních plášťů. V nedávné době byla např. vyměněna krytina nad presbytářem a nad bočními loděmi. V roce 2004 byla udělána zatím poslední výmalba trojlodí podle návrhu Lukáše Pavlíka.\n\nV rámci Programu záchrany architektonického dědictví bylo v letech 1995-2014 na opravu památky čerpáno 5 775 000 Kč.\n\nKostel je vystavěn ve stoupajícím terénu a je východně orientovaný. Jedná se o rozlehlé bazilikální trojlodí, vystavěné z opuky a pískovce, s opěrnými pilíři. Hlavní loď je zastřešena sedlovou střechou se sanktusovou věžičkou, vedlejší pak střechami pultovými.\n\nPrůčelí dominuje dvojice nárožních hranolových věží vysokých přibližně 62 metrů, vstup zajišťuje ústupkový portál s lomeným obloukem a pískovcovým tympanonem, kde je vyobrazená Panna Marie. Nad portálem se nachází velké průčelní okno osvětlující kostelní kůr.\n\nVnitřní délka kostela je 39 metrů, šířka trojlodí u vchodu je 13 metrů a rozšiřuje se až na 15 metrů. Výška hlavní lodi je asi 14 metrů, vedlejších pak přibližně 10 metrů. I po úpravách v 19. století je výškový rozdíl mezi patou západního průčelí a východního presbytáře 3 metry. Interiér kostela je tak stupňovitě členěn, celkem se tam nachází 22 schodů. Pod stoupající opukovou podlahou se nachází několik krypt.\n\nHlavní loď se směrem k presbytáři rozšiřuje. Je zaklenuta čtyřmi poli s křížovými klenbami a jednou klenbou s hvězdicovým vzorem, která je nad kůrem. Osvětlena je bazilikálními okny, a to čtyřmi z jihu a třemi ze severu. Na hlavním oltáři je nad svatostánkem umístěna renesanční kopie římského obrazu Krista Spasitele, visí nad svatostánkem ve stříbrném rámu.\n\nVedlejší lodě je o čtyřech polích s křížovými klenbami, se žebry vybíhajícími přímo ze zdí a pilířů, z toho dvě západní pole jsou výrazně podélné. Oddělené jsou od hlavní lodě třemi páry pilířů s mezilehlými arkádami. Osvětlení zajišťují vysoká, štíhlá okna s lomeným obloukem, která jsou tři na každé straně. Ke středům lodí přiléhají navzájem si podobné otevřené předsíně, jež jsou zaklenuté obkročnou klenbou.\n\nKněžiště je o něco vyšší než hlavní loď a zvnějšku je opatřeno dvěma mohutnými opěráky. Skládá ze dvou příčně obdélných polí s křížovými klenbami a je ukončen pětibokým závěrem s paprsčitou klenbou. Žebra jsou ve vrcholu propojena zdobenými svorníky a lze si všimnout nízko položených svazkových přípor. Presbytář je osvětlen trojdílnými lomenými okny. Ornamentální a figurální výmalba z roku 1892 zdobí stěny presbytáře. Západní sakristie má křížovou klenbu. Jižní přístavky jsou většinou novodobě upravovány.\n\nNejstarší z vybavení kostela je gotická křtitelnice z roku 1462, dále je tam řada gotických obrazů a soch, renesanční soubor epitafů, barokní hlavní oltář a nejvýznamnějším předmětem je vrcholně barokní obraz Chrudimského Salvátora. Kromě toho zde lze nalézt renesanční portrét Salvatora, tedy Ježíše Krista. Uvnitř jsou také varhany, budované od roku 1995 varhanářem Petrem Fischerem, nacházející se na kůru v západní části hlavní lodě. Varhany mají 45 rejstříků, tři manuály a cca 3 300 píšťal.\n\nPod kostelem nacházejí krypty, kde byli od 16. století do 18. století pohřbíváni lidé, kteří s kostelem nějak souviseli. Pohřbeno je zde několik set lidí.\n\nŘíká se, že presbytář původního kostela sloužil jako hradní kaple. Na tomto hradě roku 1055 nejspíš zemřel kníže Břetislav. Nejnovější archeologické průzkumy z roku 2014 domněnku existence hradu na tomto místě potvrdily.\n\nV současné době je kostel takzvaně živý. Konají se zde pravidelné bohoslužby, občasné koncerty a jiné kulturní akce. Kostel je také přístupný veřejnosti a to od června do září samostatně nebo s průvodcem.\n\n\n"}
{"id": "207721", "url": "https://cs.wikipedia.org/wiki?curid=207721", "title": "Ou-jang Siou", "text": "Ou-jang Siou\n\nOu-jang Siou (, 1007 – 22. září 1072) byl čínský státník, historik, učenec a básník působící v říši Sung.\n\nOu-jang Siou používal zdvořilostní jméno Jung-šu () a literární pseudonym Starý bumbalista (), případně Vysloužilý učenec Jednoho ze Šesti ().\n\nNarodil se v městě Ťi-an v provincii Ťiang-si v poměrně chudé rodině. Jeho otec zemřel, když byly Ou-jangovi čtyři roky. Rodina si nemohla dovolit tradiční výchovu, a proto se vzdělával jako samouk. V roce 1030 složil nejvyšší stupeň úřednických zkoušek a stal se tak vysokým státním úředníkem, přesto si uchoval nezávislou a originální mysl. Zpočátku byl jedním z hlavních ochránců politického reformátora Wang An-š', později se stal jeho čelním odpůrcem. Časem ztratil své postavení v dvorských kruzích a uchýlil se do ústraní, do prefektury Čchu-čou (v dnešní provincii An-chuej), kde se věnoval literární činnosti. Zemřel v roce 1072 ve městě Fu-jang v provincii An-chuej.\n\nNejslavnějším se stal pro své prózy esejistického charakteru. Bývá řazen mezi Osm velkých mistrů prózy dynastií Tchang a Sung, jeho vzorem byl esejista Chan Jü.\n\nJeho historické dílo bylo kritizováno jako příliš školometské, nicméně bylo velmi významné. Ou-jang Siou hrál významnou úlohu při vzniku epigrafiky jako pomocné vědy historické. Jeho nejvýznamnějším historickým dílem je patrně \"Nová historie Pěti dynastií\" a \"Nová kniha o dynastii Tchang\" (obě počítané mezi tzv. Dvacet čtyři historií, tj. dvacet čtyři oficiálních historických spisů, popisujících čínskou historii od roku 3000 př. n. l. až po dynastii Ming v 17. století). Dalším jeho důležitým vědeckým dílem je \"Zpráva o východních studiích\", v níž popisuje, jak může vzdělaný muž rozvíjet svoje duševní schopnosti prostřednictvím cvičení ve svém volném čase.\n\nJeho básně jsou často uvolněné, vtipné a zlehčující sebe sama (dával si v nich přezdívku \"Starý bumbalista\"), daly by se většinou zařadit do anakreónské poezie. Psal především drobné básně, a to formou cch’ a š’. Tyto své drobnější básně shromáždil ve sbírce \"Západní jezero je dobré\". Tuto sbírku tvoří deset básní napsaných na melodii písně \"Sklizeň moruší\". Tato sbírka zvětšila oblibu vážné poezie u široké veřejnosti. Jeho nejvýznamnějším básnickým dílem je napůl autobiografická lyrická báseň \"Pavilón starého bumbalisty\" (, česky v antologii Zpěvy staré Číny v překladu Bohumila Mathesia), považovaná za jednu z nejlepších čínských lyrických básní vůbec. \n"}
{"id": "207722", "url": "https://cs.wikipedia.org/wiki?curid=207722", "title": "T-43", "text": "T-43\n\nT-43 je střední tank vyvinutý Sovětským svazem za druhé světové války jako modernější verze tanku T-34 a jako náhrada tanků KV-1. Cílem projektu bylo postavit střední tank s těžší výzbrojí a pancéřováním, ale německé pokroky ve vývoji tanku dokázaly, že bude lepší přezbrojit tank T-34, čímž vznikl T-34/85 a projekt T-43 byl zastaven.\n\nPočátky tanku T-43 spadají do prosince roku 1941, kdy byl dán požadavek na modernizaci tanku T-34. Projektové zadání bylo splněno již v měsíci březnu 1942 a prototyp dostal označení \"T-34M\". Tank byl na rozdíl od T-34 pouze trojmístný, neměl radiostanici a kulomet obsluhoval ovládáním řidič. Toto však umožnilo, aby byly zesíleny pancíře na 60-80 mm. Stroj měl novou modernizovanou převodovku, která byla později užívaná i v T-34 a novou věž, která byla vyrobena v počtu 62 kusů a montována převážně na T-34.\n\nPostupně se ukázalo, že je třeba tento nový typ tanku vylepšit, a to zejména v pasívní ochraně, rychlosti i v nutnosti zavedení trojmístné věže a věžičky pro velitele. Nový typ dostal označení T-43 a byl schválen v září roku 1942. Pokračovalo se však v další modernizaci a v říjnu vznikl další prototyp, označený jako \"T-34S vz. 42\", který však nebyl úspěšný. Oproti tomu další vývoj \"T-43\" zdárně pokračoval a v prosinci 1942 byl vyrobený prototyp. S porovnáním s T-34 měl T-43 silnější pancéřování věže na 90 mm a čelní, týlové a boční pancíře na 75 mm. Věž byla litá, třímístná, s válcovou velitelskou věžičkou, bylo odstraněno místo radisty a místo řidiče bylo převedeno na pravou stranu.\n\nModernizace pokračovala dále a v polovině roku 1943 byl tank osazen novou zvětšenou věží. Tento typ dostal označení \"T-43-II\". Počátkem srpna roku 1943 byl k použití jeden prototyp \"T-43-I\" a dva prototypy \"T-43-II\". Tyto byly zařazeny k zvláštní tankové rotě, která měla za úkol provádět zkoušky nových typů v bojových podmínkách. Zde si vedly poměrně úspěšně, i přesto, že dostaly několik zásahů, nedošlo k probití pancíře. Osádka jednoho T-43 dokonce zničila dva transportéry a tři protitankové kanóny. Vyvstal však nový požadavek, a tím byla nutnost vyzbrojení sovětských tanků kanóny ráže 85 mm, které by dokázaly ničit i nejmodernější německé tanky. Proto byl jeden prototyp \"T-43-II\" přezbrojen kanónem D-5T ráže 85 mm.\n\nK sériové produkci však nedošlo, a to i přesto, že tank měl lepší parametry i jednodušší výrobu, než T-34. Patrně zde hrála svoji roli buď neochota k převedení výroby na jiný, byť perspektivnější typ, či Stalinovo nevyzpytatelné politické rozhodnutí.\n\nPo bitvě u Kurska si sovětští plánovači uvědomili, že největší nevýhodou T-34 proti čelnímu pancíři tanků Tiger je kanón ráže 76,2mm. Čili bylo zapotřebí účinnější výzbroje než silnějšího pancéřování. Tak byla věž T-43 vyzbrojena efektivnějším kanónem ráže 85 mm a namontována na korbu T-34. Projekt tanku T-43 byl tedy zrušen a do výroby se místo toho dostala nová verze T-34/85.\n"}
{"id": "207729", "url": "https://cs.wikipedia.org/wiki?curid=207729", "title": "Metro v Rize", "text": "Metro v Rize\n\nV sovětských dobách bylo zamýšleno vybudovat v hlavním městě současného Lotyšska, Rize, podzemní dráhu. Podle původní koncepce měl být systém metra vybudován v každém městě v SSSR, které má více jak 1 milion obyvatel.\n\nV plánu rozvoje z poloviny 80. let již byla podzemní dráha zanesena (byť o metru se uvažovalo již od sedmdesátých let); realizována měla být do roku 2005. Počítalo se s náklady 7,5 milionů rublů na první úsek. Výhledově se mělo jednat o klasickou síť se třemi linkami a s přestupním trojúhelníkem uprostřed.\n\nVýstavba metra měla začít roku 1990 a první provozní úsek by propojil \"Zasulauks\" s továrnou na elektroniku \"VEF\". Mezi konečnými se mělo nacházet ještě pět dalších stanic, na jejich ztvárnění se podíleli lotyšští umělci. Nicméně, situace se změnila v časech perestrojky. Veřejnost metru nakloněna příliš nebyla; objevily se jisté problémy, včetně demonstrací.\n\n"}
{"id": "207732", "url": "https://cs.wikipedia.org/wiki?curid=207732", "title": "Kopanina", "text": "Kopanina\n\nKopanina čili kopanice je nejobecněji pole na příkrém svahu nebo též v lese, které nelze orat a obdělává se jen kopáním rýči a motykami. Může znamenat i věci vykopané a tvořící kopec.\n\nNázev Kopanina má více míst:\n\n\n\n"}
{"id": "207734", "url": "https://cs.wikipedia.org/wiki?curid=207734", "title": "Vazal", "text": "Vazal\n\nOznačení vazal pochází z lenních vztahů, které tvořily podstatu feudálního státu zejména ve středověké Evropě. Vazal bylo označení pro osobu, které lenní pán (též označovaný jako vrchní vlastník nebo senior), propůjčil léno k užívání. Lénem mohla být půda, úřad, hodnost nebo právo. Vazal měl právo léno užívat jen se souhlasem lenního pána, kterému byl navíc vázán řadou povinností, například poplatky či vojenskou službou. Souhrn povinností vazala vůči lennímu pánu se označoval jako „věrnost“ (lat. fidelitas) a jejich porušení bylo důvodem k odnětí léna.\n\n"}
{"id": "207739", "url": "https://cs.wikipedia.org/wiki?curid=207739", "title": "Solaris Trollino 15", "text": "Solaris Trollino 15\n\nSolaris Trolino 15 je třínápravový nízkopodlažní trolejbus, který byl vyráběn v letech 2003–2018 polskou firmou Solaris Bus & Coach.\n\nTrollino 15 je prvním nízkopodlažním trolejbusem délky 15 m na světě. Jde o třínápravový standardní (bezkloubový) vůz se samonosnou karoserií. Mechanicky vychází z autobusu Solaris Urbino 15. Střídavá elektrická výzbroj TV Europulse od firmy Cegelec s asynchronním trakčním motorem byla do vozů montována v dílnách ostravského dopravního podniku (nyní dílny Ekova Electric). V pravé bočnici vozu se nacházejí troje dvoukřídlé sklápěcí dveře. \n\nTrolejbus Trollino 15 může být na přání zákazníka vybaven také pomocným naftovým agregátem, který umožňuje jízdu vozu i mimo trolejové vedení.\n\nOd roku 2008 je patnáctimetrový trolejbus Solaris vyráběn též ve spolupráci s plzeňskou Škodou Electric pod označením Škoda 28Tr Solaris.\n\nPrototyp vozu Trollino 15 AC byl vyroben v roce 2003. Po různých zkouškách byl v Ostravě ještě téhož roku zařazen do pravidelného provozu a obdržel evidenční číslo 3601.\n"}
{"id": "207740", "url": "https://cs.wikipedia.org/wiki?curid=207740", "title": "Kolem Romandie 2007", "text": "Kolem Romandie 2007\n\n59. ročník cyklistického etapového závodu Kolem Romandie se uskutečnil v rámci série UCI ProTour 2007. Závod zahajoval prolog 1. května a zakončovala časovka jednotlivců 6. května, 2007 .Vítězem se stal Thomas Dekker ze stáje Rabobank .\n\nItal Paolo Salvodelli (Nur-Sultan) zajel úsek v délce 3,5 km za 4 minuty, 35 sekund což představuje průměrnou rychlost 45.82 km/h .\n"}
{"id": "207744", "url": "https://cs.wikipedia.org/wiki?curid=207744", "title": "Stephen Covey", "text": "Stephen Covey\n\nStephen R. Covey (* 24. října 1932, Salt Lake City, Utah – 16. července 2012, Idaho Falls, Idaho) byl uznávaný lektor a trenér leadershipu, přednášející na univerzitě Jon M. Huntsman School of Business v Utahu, USA a autor bestselleru 7 návyků skutečně efektivních lidí. Zemřel na následky nehody na kole, kterou měl v dubnu 2012.\n\nSe svojí ženou Sandrou a rodinou žil ve městě Provo ve státě Utah. Ve městě Provo je Univerzita Brighama Younga, na níž vyučoval před vydáním svého prvního bestselleru. Byl otcem devíti dětí a dědečkem padesáti dvou vnoučat. V roce 2003 obdržel cenu za otcovství od Národní otcovské iniciativy (National Fatherhood Initiative). Jeho vyznání i autorská činnost byla spjata s Církví Ježíše Krista Svatých posledních dnů, jako mormonský misionář působil dva roky v Anglii.\n\n\n"}
{"id": "207745", "url": "https://cs.wikipedia.org/wiki?curid=207745", "title": "Goral východní", "text": "Goral východní\n\nGoral východní (\"Naemorhedus caudatus\") je druh divoké horské kozy obývající Východní a Jihovýchodní Asii.\n\n\n\nGoral východní je příbuzný kozám a kamzíkům. Je to podsaditý, končetiny a krk jsou kratší, samcům vyrůstá na krku krátká polovzpřímená hříva. Obě pohlaví mají 12-18 cm dlouhé růžky.\n\nSrst má hnědošedou barvu, na hřbetě se však táhne černý úhoří pruh, tmavý je také chvost, naopak směrem ke kopýtkům je srst světlejší. Pesíky jsou dlouhé a hrubé.\n\nAreál gorala východního sahá od jihovýchodní Sibiře a Korejského poloostrova a Číny do Myanmaru, Laosu a Thajska. Obývají nepřístupné zalesněné horské svahy od 1000 do 4000 m n. m. a to včetně Himálaje, v Thajsku žijí v pohoří Tanentaundži.\n\nSamci gorala východního žijí osamoceně, samice s mláďaty tvoří malá stáda o 4-12 kusech. Živí se hlavně listy, plody a větvičkami nízkých dřevin, spásají trávu i byliny a v případě nouze okusuje i mechy a lišejníky. Velmi dobře vidí a spoléhají se na zrak více než jiní kopytníci.\n\nŘíje přichází v listopadu a v prosinci. Samci bojují o právo pářit se se samicemi, přetlačují se čely a vydávají samci kašlavé a syčivé zvuky. Březost trvá 6 měsíců, jediné mládě je schopné následovat matku záhy po narození. Pohlavní dospělost přichází ve třech letech, v zajetí se dožívají až 17 let.\n\n\nPatří mezi vzácně chované druhy. V Evropě je chována jedna poslední samice gorala mandžuského v Zoo Tallinn v Estonsku a dále goral sečuánský, a to ve třinácti zoo.\n\nV Česku goraly východní (resp. sečuánské) chová od roku 2001 Zoo Plzeň.\n\nV červnu 2019 se staronovým chovatelem tohoto druhu stala Zoo Praha. Nejprve přijela samice právě ze Zoo Plzeň. O den později poté samec z německé Zoo Magdeburg. Historicky však již tento druh byl v pražské zoo chován, a to v letech 1960 až 1990, 2001 až 2005 a 2011 až 2012. Dost možná právě v Zoo Praha bylo v roce 1962 dosaženo evropského prvoodchovu.\n\n"}
{"id": "207756", "url": "https://cs.wikipedia.org/wiki?curid=207756", "title": "Miroslav Šuta", "text": "Miroslav Šuta\n\nMiroslav Šuta (* 1969 Chomutov) je český lékař, expert v oblasti vlivu životního prostředí na zdraví a ekologický publicista. \n\nMiroslav Šuta absolvoval studium všeobecného lékařství na Lékařské fakultě Univerzity Karlovy v Plzni. \nOd roku 1990 působil postupně v několika nevládních ekologických organizacích. Do povědomí veřejnosti se dostal v letech 2000 až 2002, kdy byl koordinátorem kampaní Greenpeace ČR proti toxickým látkám, v rámci které se podařilo ukončit prodej hraček z PVC obsahujících ftaláty nebo zabezpečit a zahájit sanaci starých ekologických zátěží v podniku Spolana Neratovice. Od roku 2002 působí jako nezávislý odborný konzultant v oblasti ekologických a zdravotních rizik.\n\nJako zástupce nevládních ekologických organizací byl od roku 1997 členem Mezirezortní komise pro chemickou bezpečnost. Je členem Společnosti pro trvale udržitelný život (STUŽ) a několika pracovních skupin European Environmental Bureau (EEB). Je spoluzakladatelem Centra pro životní prostředí a zdraví.\n\nJe autorem několika obsáhlejších publikací s ekologickou tematikou a stovek článků s tématy persistentních organických látek (POPs), účinků chemických látek a znečištění životního prostředí na lidské zdraví, informačních nástrojů ochrany životního prostředí (PRTR), regulace používání chemických látek (REACH) atd.\n\nSvé texty publikuje např. v časopisech Odpady, Respekt, Literární noviny, Sedmá generace, A2 nebo EKO – ekologie a společnost. Spolupracuje také s Českým rozhlasem a s Českou televizí, kde vystupoval např. v pořadech Nedej se!, Přidej se, Sama doma. Patří mezi VIP blogery týdeníku Respekt.\n\nOd září 2016 připravuje společně s Vladimírem Šťovíčkem rubriku \"Zdraví v cajku\", která se vysílá každé úterý na stanici Český rozhlas Plzeň.\n\n\n"}
{"id": "207762", "url": "https://cs.wikipedia.org/wiki?curid=207762", "title": "Václav Vašků", "text": "Václav Vašků\n\nVáclav Vašků (* 1962 Praha) je český novinář a fotograf. Pracoval jako novinář v Občanském deníku, v letech 1996 až 2004 působil jako tiskový mluvčí Greenpeace ČR. Ve stejné době byl také šéfredaktorem Magazínu Greenpeace - časopisu pro ochranu přírody a životního prostředí. Od roku 2004 na volné noze. \n\nPublikoval např. v časopisech 21. století, Reflex, Nový Prostor, Sedmá generace, Koktejl atd.\n\nCyklus jeho fotografií o současném životě v oblasti Černobylu získal 2. místo v kategorii Příroda a životní prostředí soutěže Czech Press Photo 2005.\n\n"}
{"id": "207767", "url": "https://cs.wikipedia.org/wiki?curid=207767", "title": "1930 v letectví", "text": "1930 v letectví\n\nTento článek obsahuje seznam událostí souvisejících s letectvím, které proběhly roku 1930.\n\n\n\n\n\n\n\n\n\n\n\n\n\n\n"}
{"id": "207769", "url": "https://cs.wikipedia.org/wiki?curid=207769", "title": "Seznam měst na Ukrajině", "text": "Seznam měst na Ukrajině\n\nK 1. lednu 2010 bylo na Ukrajině celkem 459 měst. Následující tabulka podává jejich kompletní přehled seřazený dle počtu obyvatel; údaje pocházejí z posledního oficiálního sčítání (2001).\n\nSeznamy měst podle jednotlivých oblastí včetně ruských, popř. polských či rumunských názvů a zpravidla též s novějšími údaji o počtu obyvatel najdete v článcích pojednávajících o příslušných oblastech.\n\nNově jmenovaná města:\n"}
{"id": "207772", "url": "https://cs.wikipedia.org/wiki?curid=207772", "title": "Eleonora Habsburská", "text": "Eleonora Habsburská\n\nEleonora Habsburská (15. listopadu 1498, Lovaň – 18. února 1558, Talavera la Real, Kastilie) byla rodem rakouskou arcivévodkyní a španělskou infantkou a sňatkem královnou portugalskou a posléze francouzskou.\n\nEleonora byla dcerou burgundského vévody Filipa Sličného (1478–1506) a jeho manželky, královny Kastilie a Leónu, Jany I. (1479–1555). Její rodiče měli bouřlivé manželství, ač se z počátku zdálo, že bude šťastné. Filip si nenechal ujít žádné potěšení a jeho žárlivá manželka mu byla neustále v patách, proto se Filip, za podpory svého tchána, aragonského krále Ferdinanda II., snažil prohlásit Janu za šílenou. Po Filipově smrti byla královna „šílená“ žalem uzavřena v klášteře, kde strávila zbytek života, a vládu nad Kastilií a Leonem převzal její otec.\n\nEleonora měla pět sourozenců: Karla (1500–1558), Izabelu (1501–1526), Ferdinanda (1503–1564), Marii (1505–1558) a Kateřinu (1507–1578).\n\nDětství prožila na dvoře své tety Markéty Habsburské, která byla nizozemskou místodržitelkou, spolu s bratrem Karlem a sestrami Izabelou a Marií. Její mladší bratr Ferdinand a nejmladší sestra Kateřina zůstali ve Španělsku, Ferdinand na dědečkově dvoře, kde se mu dostalo výchovy pro budoucího španělského krále, a Kateřina s matkou v klášteře. Eleonořina teta Markéta byla velmi vzdělaná žena a všem dětem poskytla laskavou péči i skvělé vzdělání. Nemohla je však uchránit politických sňatků, které pro svá vnoučata osnoval její otec, císař Maxmilián I.\n\nPolitikou Habsburků bylo uzavírat výhodná manželská spojení příslušníků rodu pro zdárnou budoucnost dynastie, od útlého Eleonořina věku se tedy její rodina snažila udat dobře i ji na poli politických sňatků: mezi adepty na jejího ženicha byli anglický král (Jindřich VII. nebo Jindřich VIII.), francouzský král (Ludvík XII. nebo František I.) či polský král Zikmund I. Starý.\n\nŽádný z předchozích plánů nevyšel a nakonec se Eleonora 7. března 1519 v Lisabonu provdala za portugalského krále Manuela I., muže o téměř třicet let staršího. Byla jeho již třetí manželkou a jeho první dvě ženy byly Eleonořiny tety Isabela Aragonská a Marie Aragonská, mladší sestry její matky. Z manželství se narodily dvě děti:\n\n\nManuel I. zemřel jako oběť moru v Lisabonu 13. prosince roku 1521, dva a tři čtvrti roku po jejich sňatku a půl roku po narození jejich mladší dcery. Eleonoře bylo sotva 23 let a rozhodla se vrátit ke svému bratrovi Karlu V., byla však nucena zanechat v Portugalsku svou dceru Marii, v té době pouze půlroční dítě. Nevrátila se k ní po mnoho let a vztahy mezi matkou a dcerou byly na dálku obtížné, hlavně pro mladou infantku, která nikdy matce neprominula, že ji opustila.\n\nRivalita mezi Eleonořiným bratrem, španělským králem a císařem Svaté říše římské Karlem V. a francouzským králem Františkem I. uvrhla Evropu do krvavého boje o moc. Poté, co španělský monarcha v roce Františka I. 1525 zajal a uvěznil po vítězné bitvě u Pavie, přinutil ho k uzavření Madridského míru v roce 1526. František však dohodu brzy vypověděl a nepřátelství mezi oběma zeměmi se obnovilo.\n\nNakonec v roce 1530 došlo k uzavření míru z Cambrai (zvaného též \"dámský mír\" proto, že jej podepsaly Luisa Savojská matka Františka I. a Markéta Habsburská, teta Karla V. Jednou z klauzulí této smlouvy bylo, že František I., v té době již vdovec (jeho první žena Klaudie Francouzská zemřela roku 1524), se ožení s arcivévodkyní Eleonorou, portugalskou královnou vdovou. V té době Eleonora ztratila veškerý elán: cítila se nemocná, choulostivá, navíc byla postižena elefantiázou, v důsledku které měla zbytnělé a deformované nohy.\n\nSvatba se uskutečnila 5. srpna 1530 v opatství Veien v Akvitánii. Z tohoto svazku nevzešli žádní potomci, třebaže oba manželé z předchozích manželství děti měli. Eleonořin život na rozmařilém francouzském dvoře plném intrik byl nelehký a svízelný: musela snášel odmítavý a pohrdavý postoj manžela, který věnoval svou pozornost jiným ženám. František I. zemřel v Rambouillet 31. března roku 1547 v 52 letech. Ovdovělá Eleonora bez dětí z tohoto manželství se neprodleně vrátila k bratru Karlovi V.\n\nPo dlouhá léta se Eleonora snažila za Karlovy pomoci získat svolení portugalského krále (Manuelova syna Jana III.) k tomu, aby její dcera Marie mohla žít s ní, ten ale vydal souhlas teprve v roce 1555. Doba odloučení však byla příliš dlouhá – když se po Eleonořině návratu do Španělska v roce 1557 matka s dcerou ve španělském Badajozu konečně setkaly, odmítnuvši žít s matkou, rozhodla se Marie po třech týdnech vrátit do Portugalska. Pro Eleonoru, jejíž zdraví se předcházející době zhoršilo, to byla velká rána, která zřejmě uspíšila její smrt, zemřela při návratu z Badajozu v místě Talavera la Real 18. února 1558. K poslednímu odpočinku byla uložena v \"Panteónu infantů (Panteón de Infantes)\" v klášteře El Escorial.\n\n"}
{"id": "207775", "url": "https://cs.wikipedia.org/wiki?curid=207775", "title": "Władysław Bortnowski", "text": "Władysław Bortnowski\n\nWładysław Bortnowski [vuadysuav bortnovski] (12. listopadu 1891 – 21. listopadu 1966) byl polský generál.\n\nStudoval gymnázium v Žitomiru, následně univerzitu v Krakově. Poté co začala první světová válka vstoupil do polských legií. Nejprve velel četě v 1. pěším pluku, poté velel rotě v 5. pěším pluku.\n\nDne 31. října 1918 vstoupil do polské armády. Byl velitelem roty a později praporu. Za polsko-sovětské války plnil funkci operačního důstojníka v 1. pěší divizi. Od října 1920 byl náčelníkem štábu 3. armády. Po válce odjel studovat do Francie. V roce 1924 byl povýšen na plukovníka. Po převratu v roce 1926 se stal velitelem pěchoty v 26. pěší divizi, od roku 1931 byl velitelem 3. pěšího pluku legií. V roce 1932 získal hodnost brigádního generála.\n\nNa podzim 1938 velel operační skupině „Slezsko“, která okupovala území Těšínského Slezska patřící Československu. Na začátku března 1939 byl povýšen na divizního generála. Na konci března 1939 se stal velitelem Armády Pomoří. Dne 21. září 1939 se dostal do německého zajetí, z něhož byl osvobozen v roce 1945. Odešel do Velké Británie, poté v roce 1954 do USA, kde v listopadu 1966 zemřel.\n\n"}
{"id": "207776", "url": "https://cs.wikipedia.org/wiki?curid=207776", "title": "Typ 89 I-Gó", "text": "Typ 89 I-Gó\n\nTyp 89 I-gó (někdy též Či-ro) byl japonský střední tank vyvinutý z britského originálu Vickers Mk.C. Japonská kopie však nebyla příliš úspěšná, tank byl dále vyvíjen a roku 1929 vznikl značně zmodernizovaný stroj. Ten byl vyráběn od roku 1931. Jeho konstrukce byla nýtovaná, tank byl vyzbrojen kanónem ráže 57 mm a dvěma kulomety, z nichž jeden byl v týlu věže. Původně měl tank benzínový motor, ovšem od roku 1936 se začala vyrábět verze 89 B Otsu s naftovým motorem o výkonu 84,6 kW. Část tanků byla vybavena tzv. „ocasem“ pro snadnější překonávání zákopů. Celkem bylo do roku 1942 postaveno kolem 800 ks v různých obměnách. Tank se účastnil bojů v Mandžusku, bojoval v Tichomoří za 2. světové války proti spojencům.\n"}
{"id": "207777", "url": "https://cs.wikipedia.org/wiki?curid=207777", "title": "Paříž - Nice 2007", "text": "Paříž - Nice 2007\n\n"}
{"id": "207781", "url": "https://cs.wikipedia.org/wiki?curid=207781", "title": "Hamilton", "text": "Hamilton\n\nHamilton [\"hemiltn\"] může být:\n\n\n\n\n\n\n\n\n"}
{"id": "207782", "url": "https://cs.wikipedia.org/wiki?curid=207782", "title": "Rapla", "text": "Rapla\n\nRapla (německy \"Rappel\") je estonské město v kraji Raplamaa, jehož je správním centrem. Jako město je bez vlastní samosprávy a náleží do obce Rapla.\n\n\n"}
{"id": "207783", "url": "https://cs.wikipedia.org/wiki?curid=207783", "title": "John Donne", "text": "John Donne\n\nJohn Donne (asi 1571 – 31. března 1631) byl anglický básník a anglikánský kněz, hlavní představitel tzv. metafyzické poezie.\n\nNarodil se v Londýně v katolické rodině velšského původu, jeho otec byl významný obchodník se železem. Zprvu byl vzděláván jezuity, posléze studoval na Oxfordu a na Cambridgi. Na studiích také konvertoval k protestantismu, protože katolíci tehdy v Anglii nemohli získat akademický titul. Poté studoval práva na různých londýnských školách. V době jeho studií práv zemřel jeho bratr Henry Donne, který se stal katolickým knězem, na dýmějový mor. John Donne začal pochybovat o katolické víře. V průběhu studií a po nich investoval Donne nemalý majetek zděděný po otci do žen, zábavy, literatury a cestování. Cíle jeho cest nejsou známy, ví se pouze, že navštívil kontinent a později spolu s Waltrem Raleighem a dalšími cestoval po Španělsku. Když se vrátil do Anglie, stal se tajemníkem sira Egertona, který tehdy byl Lordem strážcem pečeti (Lord Keeper of the Great Seal). V této funkci se zamiloval do Egertonovy sedmnáctileté (někde se uvádí čtrnáctileté či šestnáctileté) neteře, Anne Morové, se kterou se roku 1601 proti vůli Egertona i Annina otce tajně oženil. V důsledku toho byl na krátkou dobu uvězněn ve Fleetské věznici. Roku 1609 se ale se svým tchánem usmířil a dostal také věno své ženy. Roku 1602 byl Donne zvolen poslancem za volební obvod Brackley, nicméně tato funkce v té době nebyla placená, takže se jeho rodina musela spolehnout na své bohaté přátele. V této době měl Donne poměrně velký vliv, byl dokonce v kontaktu s králem Jakubem I., pro kterého napsal protikatolické polemiky \"Pseudo-Martyr\" (Falešný mučedník, 1610) a \"Ignatius his Conclave\" (1611). V té době už byl protestantem, jeho názor na katolickou církev byl velmi negativní. Král byl jeho spisy nadšen a navrhl mu, aby se stal anglikánským knězem. Stal se jím roku 1615. V roce 1617 zemřela jeho žena při porodu jejich dvanáctého dítěte. Roku 1618 se stal doktorem teologie a kaplanem vikomta z Doncasteru, který právě působil v Německu jako velvyslanec. Do Anglie se vrátil roku 1620. Roku 1621 se stal děkanem v katedrále sv. Pavla, čímž získal významnou a velmi dobře placenou pozici v anglikánské církvi. Tuto funkci vykonával až do své smrti. Získal pověst vynikajícího kazatele (dochovalo se 160 jeho kázání) a postupem času přibral další funkce: 1624 se stal vikářem chrámu St. Dunstan's-in-the-West, 1625 královským kaplanem krále Karla I. Zemřel 31. března 1631.\n\nDonnovo básnické dílo bylo na dlouhou dobu téměř zapomenuto a znovu objeveno až ve dvacátém století, silně inspirovalo například T. S. Eliota. Jeho dílo zahrnuje sonety, náboženskou i milostnou poezii, epigramy, elegie, písně, překlady z latiny a další díla. Je ceněno zejména pro svou vysokou citovost a realističnost, pro živost jazyka a přímost metafory.\n\nJeho rané básně jsou kritické, poskytují realistický obraz alžbětinské společnosti, jejích problémů, korupce, nemocí, moru a špíny, další skupina raných básní je milostná, tvoří ji především elegie, pozoruhodné svou odvážností a neobvyklými metaforami (svlékání milenky v Elegii XIX je přirovnáváno k objevování Ameriky). Toto tvůrčí období reprezentuje básnická sbírka \"Písně a sonety\" (\"Songs and Sonnets\", 1633).\n\nJeho pozdní básně jsou mnohem temnější a zbožnější, jeho raný skepticismus vůči církvi se mění ve víru v učení církve a bible, s přestupem do anglikánské církve přechází Donne také do náboženské literatury. Toto tvůrčí období reprezentují tzv. „svaté sonety“.\n\nDonne často užívá složité metafory, jeho básně jsou racionální, intelektuální a přitom velmi citové a smyslové, kombinace smyslovosti a intelektuálnosti je hlavním znakem Donnova díla. Jeho díla jsou často cynická a ironická, vtipná a zábavná, užívá paradoxy, slovní hříčky, obvyklými tématy jsou láska, smrt a náboženství. Často je také zmiňováno Donnovo nepravidelné, střídavé a jakoby neuhlazené metrum, vzdálené od ostatní, metricky přísné klasicistní poezie.\n\n"}
{"id": "207785", "url": "https://cs.wikipedia.org/wiki?curid=207785", "title": "Typ 95 Ha-gó", "text": "Typ 95 Ha-gó\n\nTyp 95 Ha-gó byl japonský lehký tank užívaný ve druhé světové válce. Jednalo se o zcela novou konstrukci japonského stroje, jehož prototyp byl vyroben roku 1934 firmou Dowa Jidosha. Tank měl svařovanou a nýtovanou konstrukci, jeho osádku tvořili tři muži. V korbě vedle sebe seděli řidič a přední kulometčík. Jenom velitel měl své místo ve stísněné věži. Sériově se začal vyrábět roku 1936 ve firmě Mitsubishi, na základě zkušeností z čínského válčistě byl tank postupně modernizován. Několik tanků bylo vyzbrojeno kanónem ráže 47 mm, dokonce došlo i k osazení druhým kanónem ráže 37 mm místo kulometu. Do roku 1943 bylo vyrobeno 2093 kusů, jedná se o nejvíc produkovaný japonský tank. Tank byl však, stejně jako M3 Stuart účinný jenom proti pěchotě.\n\n"}
{"id": "207788", "url": "https://cs.wikipedia.org/wiki?curid=207788", "title": "Rapla (obec)", "text": "Rapla (obec)\n\nObec Rapla (estonsky Rapla vald) je samosprávná jednotka estonského kraje Raplamaa, zahrnující město Rapla a několik okolních sídel.\n\n"}
{"id": "207794", "url": "https://cs.wikipedia.org/wiki?curid=207794", "title": "Maaseik", "text": "Maaseik\n\nMaaseik (limbursky \"Mezeik\") je belgické město a správní centrum jednoho z arrondissementů provincie Limburk ve Vlámském regionu. Leží na řece Máze, která tvoří hranici s Nizozemskem. Obec Maaseik zahrnuje kromě vlastního Maaseiku bývalé obce Neeroeteren a Opoeteren.\n\nNejstarší část obce je pravděpodobně vesnice \"Aldeneik\" (česky „starý dub“), kde kolem roku 700 franský hrabě Adelard založil benediktinský klášter.\nJeho dvě dcery Herlinda a Relinda se staly abatyšemi tohoto kláštera a později byly prohlášeny za svaté.\nKolem kláštera brzy vznikla malá osada.\nKolem roku 870 klášter značně poškodili Normané.\nV 10. století se Aldeneik stal součástí biskupství Lutych a byla zde zřízena kapitula s dvanácti kanovníky.\n\nNěkolik kilometrů jihozápadně od Aldeneiku začala vznikat nová osada jménem \"Nieuw-Eyck\" („nový dub“) a později Maaseik.\nRoku 1244 se Maaseik stal samostatnou farností a získal městská práva.\nPatřil hrabství Loon a později se stal jedním z 23 nejvýznamnějších měst biskupství Lutych, kterým byl udělen titul \"„bonne ville“\".\nVzhledem k dobré strategické poloze byl Maaseik opevněn hradbami a příkopy.\nToto opevnění zboural Karel Smělý roku 1467 po povstání měšťanů proti lutyšskému knížeti-biskupovi.\n\nV 16. století bylo znovu vybudováno opevnění, které o století později zesílil francouzský vojenský architekt Vauban.\nPo ústupu Francouzů roku 1675 však byly vojenské objekty postupně rozebírány a dodnes se zachovaly už jen názvy původních bran (např. \"Bospoort\", \"Maaspoort\").\nV 16. století a na začátku 17. století Maasseik ekonomicky prosperoval díky výhodné poloze mezi Lutychem a mořem.\nObchodní aktivita byla silná do druhé poloviny 17. století, kdy začala slábnout regionální moc Lutychu.\nRoku 1684 byla třetina města zničena požárem, což urychlilo jeho úpadek.\n\nPrůmyslová revoluce v 19. století se Maaseiku příliš nedotkla.\nJeho centrum si uchovalo architektonickou jednotu až do první světové války.\nDnes Maaseik slouží především jako regionální centrum a nabízí nákupní, vzdělávací a zdravotnické služby pro své okolí.\n\n\n\n\n\n"}
{"id": "207795", "url": "https://cs.wikipedia.org/wiki?curid=207795", "title": "Typ 97 Či-Ha", "text": "Typ 97 Či-Ha\n\nTyp 97 Či-Ha byl nejrozšířenější japonský střední tank užívaný ve druhé světové válce, vyráběný v letech 1938-1943. Byl vyvíjen od poloviny 30. let jako nástupce stroje Typ 89 I-Gó. Roku 1936 byl vyroben první prototyp a na podkladě zkoušek a posléze informací z bojů ve Španělsku bylo rozhodnuto o sériové výrobě. Konstrukce tanku byla nýtovaná, tank byl vyzbrojen kanónem ráže 57 mm a dvěma kulomety ráže 7,7 mm, z nichž jeden byl v týlu věže. Stroj se začal vyrábět roku 1938 a ukázalo se, že je dobrý jako podpůrný prostředek pěchoty. V bojích se sovětskými tanky u jezera Chasan a v roce 1939 u Chalchyn-Golu však proti sovětským tankům neuspěl. Proto začala být vyráběna zdokonalená verze, zvaná ŠinHoTo Či-Ha (nebo také Či-Ha Kai), která měla novou věž s kanónem ráže 47 mm s dlouhou hlavní, který měl vyšší účinnost, než kratší 57mm kanón. Kromě toho vznikly další verze: velitelská, vyprošťovací, odminovací, mostní, pozorovací aj. Na podkladě tanku bylo postaveno též 111 kusů samohybných děl Typ 1 Ho-Ni a Typ 3 Ho-Ni III pro boj s tanky, které byly vyzbrojeny kanónem ráže 75 mm nebo houfnicí ráže 105 mm, a 12 kusů samohybných děl Typ 4 Ho-Ro, které byly vyzbrojeny polní houfnicí typ 38 ráže 150 mm. V roce 1943 se přešlo na výrobu nového středního tanku Typ 1 Či-He s předním 50mm pancířem.\n"}
{"id": "207799", "url": "https://cs.wikipedia.org/wiki?curid=207799", "title": "Typ 94 Te-Ke", "text": "Typ 94 Te-Ke\n\nTyp 94 Te-Ke (: 九四式軽装甲車, \"Kjújonšiki keisókóša\") byl japonský tančík postavený na základě britského stroje Carden-Loyd Mk.VI., které Japonsko zakoupilo v počtu osmi kusů od Velké Británie. Prototyp japonského tančíku byl postaven roku 1933 a roku 1934 přijat do výzbroje jako 94 TK (TK=Tokušu Ken-inša, česky „speciální traktor“). Na rozdíl od jiných tančíků byl řešen netradičně, motor byl umístěn v přední části vedle řidiče a kulomet byl instalován v zadní části. Od roku 1937 byl vyráběný modifikovaný typ 94 KAI s novým podvozkem, který měl vynikající průchodnost terénem. Tančíky sloužily též jako tahače přívěsů. Účastnily se bojů v Číně i 2. světové války v Tichomoří. Celkem bylo vyrobeno 843 kusů.\n"}
{"id": "207800", "url": "https://cs.wikipedia.org/wiki?curid=207800", "title": "Robert K. Merton", "text": "Robert K. Merton\n\nRobert King Merton (původním jménem \"Meyer Robert Schkolnick\", syn židovských uprchlíků z Ruska; 4. července 1910, Filadelfie, Pensylvánie – 23. února 2003, New York) byl americký sociolog, představitel sociologického funkcionalismu, profesor Columbia University v New Yorku. Je považovaný za jednoho z největších sociologů své doby a otce sociologie vědy. Zavedl do sociologie pojem \"sociologické paradigma\". Za svůj život vydal více než 20 knih a napsal přes 300 článků a recenzí. V roce 1994 obdržel od prezidenta USA Billa Clintona Národní vyznamenání za vědu za “položení základů sociologie vědy a průkopnický přínos ke studiu společenského života, zejména pak sebenaplňující předpovědi a nezamýšlených důsledků společenského jednání.”\n\nMerton se narodil jako mladší ze dvou dětí. Od dětství se zajímal o vědu, historii a literaturu. Ve 14 letech si změnil jméno na Roberta Kinga Mertona.\n\nV domovské Filadelfii studoval střední školu a navštěvoval také další instituce, které mu pomohly formovat jeho myšlení, jako Carnegieho knihovnu, Hudební akademii nebo Muzeum umění.\n\nSvá vysokoškolská studia započal na Temple University ve Filadelfii, kde působil jako asistent sociologa George E. Simpsona. Nakonec získal bakalářský titul z filosofie a sociologie.  Pro pokračování svého studia si vybral Harvardovu univerzitu. K tomuto kroku se rozhodl po setkání se sociologem, Pitirimem Alexandrovičem Sorokinem, který v té době působil jako vedoucí katedry sociologie na této univerzitě. Mezi lety 1931 až 1937 byl žákem T. Parsonse. Svá studia úspěšně zakončil získáním doktorátu.\n\nPo vystudování se Merton rozhodl pro akademickou dráhu. V roce 1939 začal pracovat na Tulane University a v roce 1941 odešel na Kolumbijskou univerzitu. Zde působil až do roku 1979. Učit přestal v roce 1984. Zemřel v 23. února 2003 v New Yorku.\n\nRobert King Merton se za svůj život dvakrát oženil a se svojí první manželkou měl tři děti – syna a 2 dcery. Jeho druhou manželkou, která ho přežila, byla socioložka a Mertonova spolupracovnice Harriet Zuckermanová.\n\nJeho syn – Robert C. Merton je známým ekonomem – laureátem Nobelovy ceny za ekonomii.\n\nMertonova varianta funkcionalismu se lišila od verzí jeho předchůdců, jako byli Bronislaw Malinowski nebo Alfred R. Radcliffe-Brown. Byla více propracovaná a dala se lépe aplikovat na moderní společnost. Zatímco původní teorie sociologického funkcionalismu počítala pouze s pozitivními funkcemi, Merton říkal, že funkce jsou nejen pozitivní, ale existují i takové, které mají negativní dopad. Ve své variantě funkcionalismu proto dělí funkce do dvou skupin, podle jejich dopadu na společnost: na pozitivní funkce a dysfunkce.\n\nVe svém díle navázal na Parsonse a dál rozpracoval jeho teorie. Reagoval na kritiku strukturního funkcionalismu ze strany konfliktualistů. Zavedl pojmy \"manifestní\" a \"latentní\" funkce: Manifestní funkce jsou zjevné, vychází z vědomých intencí aktérů, kteří sledují určitý cíl, zatímco latentní funkce jsou skryté a jejich význam není aktérům známý.\n\nPodle Mertona je pro sociologii klíčové zejména zkoumání latentních funkcí. Jejich odkrývání má podle něj velký přínos pro sociologii.\n\nZákladem sociologického zkoumání by měly podle Mertona být \"teorie středního dosahu\". Reagoval tím na tehdejší rozdvojený stav sociologie. Tvorba teorií středního dosahu má být kompromisem mezi na jedné straně velkými a všeobecnými teoriemi společnosti, jako byla ta Parsonsova, které byly příliš vzdálené od empirické zkušenosti, na druhé straně suchými empirickými výzkumy, popisujícími pouze konkrétní skutečnosti bez nějaké teoretické zobecnitelnosti.\n\nTeorie středního dosahu jsou podle Mertona výhodné, díky své empirické ověřitelnosti a dají se použít na širokou škálu jevů. Upřednostňoval je před rozsáhlými teoretickými schématy, typickými zejména pro přírodní vědy.\n\nPojem anomie vznikl v době Velké hospodářské krize v roce 1929, kdy došlo ke zhroucení hodnot a krizi americké společnosti. Za zakladatele je považován Émile Durkheim. Merton se však na anomii díval jinak než on. Podle něj, existují různé formy přizpůsobení se na anomickou situaci.\n\nAmerická společnost staví na první místo svého žebříčku hodnot úspěch. To je cíl, ke kterému se všichni snaží směřovat a pomocí tvrdé práce ho mohou dosáhnout. Krize ale ukázala, že ani ta nemusí vždy stačit k úspěchu.\n\nNa anomickou situaci se dá, podle Mertona, reagovat pěti různými způsoby, pomocí nichž jsou lidé schopni dosáhnout svých cílů. Jsou to konformita, inovace, ritualismus, únik a rebelie.\nMerton se věnoval struktuře byrokracie, kdy vycházel z analýzy byrokracie Maxe Webera. Definoval pojem dysfunkce byrokracie. Hlavní problém spatřoval v situaci, kdy se úředník příliš soustředí na dodržování všech předpisů a vysokou disciplinovanost.\n\nMůže dojít až k tomu, že se dodržování pravidel stává konečnou hodnotou. Kvůli oddanosti k pravidlům se byrokrat hůře adaptuje na nové podmínky. Stává se neefektivním do té míry, že kvůli svázanosti pravidly není schopný pomoct svým klientům.\n\nDalším problém byrokracie je podle Mertona odosobnění vztahů na pracovišti, což vede k neschopnosti byrokratů přistupovat individuálně k jednotlivým klientů.\n\nMerton položil základy k \"sociologii vědy\". Tato disciplína by podle Mertona měla zkoumat, do jaké míry jsou jednotlivé obory vědecké. Existují podle něj obecná kritéria vědecké zralosti – rozlišuje vědy na zralé a nezralé. Snažil se zformulovat čtyři základní imperativy sociologa jako vědce:\n\nMerton během své celoživotní práce vyvinul několik konceptů, které byly jedním z důvodů jeho ocenění Národní vyznamenání za vědu v roce 1994.\n\n\n\n\n"}
{"id": "207803", "url": "https://cs.wikipedia.org/wiki?curid=207803", "title": "Arsakés II.", "text": "Arsakés II.\n\nArsakés II. (parthsky \"Aršak\" či \"Aršaka\", řecky \"Αρσάκης\") byl parthský král z rodu Arsakovců panující v letech 217–191 př. n. l. Ve starší literatuře je tento syn Arsaka I. často označován jako Artabanos I.\n\nZa vlády Arsaka II., jinak špatně zdokumentované, probíhaly zdlouhavé boje s králem Antiochem III., který dokázal na čas obnovit seleukovskou moc v íránských krajích. Parthové utrpěli četné porážky, ztratili část nedávno dobytých území, jejich pozice však nebyla zlomena – to měli brzy pocítit nástupci Antiocha III.\n\n\n"}
{"id": "207804", "url": "https://cs.wikipedia.org/wiki?curid=207804", "title": "Mac OS 8", "text": "Mac OS 8\n\nMac OS 8, vydaný 26. července 1997, představoval největší úpravu systému Mac OS od vydání System 7 asi šest let předtím. Mac OS 8 byl uveden po sérii vylepšení, kdy se snažil začlenit mnoho technologií vyvinutých pro příliš ctižádostivý operační systém společnosti Apple známý jako Copland. Mac OS 8 pomohl modernizovat Mac OS, zatímco Apple vyvíjel svůj operační systém nové generace, Mac OS X. Mac OS 8 je jedno z nejúspěšnějších vydání software, během prvních dvou týdnů se ho prodalo přes 1,2 milionu kopií.\n\nMac OS 8 přinesl řadu velmi důležitých změn, představil rozhraní Platinum a nativní vícevláknový (multi-threaded) Finder pro PowerPC. Mac OS 8.1 představil nový a mnohem účinnější systém souborů, známý jako HFS+. Mac OS 8.5 byl první verze Mac OS, která\nvyžadovala procesor PowerPC. Používal původní verzi QuickDraw a AppleScript, spolu s vyhledávacím nástrojem Sherlock.\n\nMac OS 8.0 byl vypuštěn 26. července 1997 s krycím jménem „Tempo“. Hlavní vylepšení obsahovala 3D rozhraní Platinum, procesor PowerPC, vícevláknový Finder a větší upravitelnost uživatelského rozhraní.\n\nDalší vlastnosti představené v Mac OS 8.0 zahrnovaly:\n\nVypuštěn 19. ledna 1998. Byla to poslední verze, která běžela na procesorech Motorola 68040. Mac OS 8.1 představil nový systém souborů známý jako HFS+, který podporoval velké soubory a účinněji používal velké disky díky používání menších bloků. Uživatelé museli přeformátovat pevný disk, což smazalo veškerý obsah disku. Později se objevily programy třetích stran, které zachovaly data uživatelů během změny na HFS+. Systémy 68040 nepodporují spouštění operačního systému z HFS+ disků; spouštění se muselo provádět z disku se standardním HFS. Nicméně po spuštění operačního systému lze disky HFS+ připojovat a normálně používat.\n\nMac OS 8.1 také používal vylepšenou verzi PC Exchange, dovolující uživatelům vidět dlouhé názvy souborů (do 255 znaků), vytvořené na počítačích s operačním systémem Windows a podporujících FAT32.\n\nMac OS 8.1 je první verze která dokáže spustit aplikace pro Carbon. Podpora Carbonu vyžaduje instalaci CarbonLib, což není to standardní komponenta Mac OS 8.1 (lze stáhnout z webových stránek firmy Apple). Pozdější verze CarbonLib nicméně vyžadují Mac OS 8.6. Aplikace vyžadující\npozdější verze CarbonLib nelze na Mac OS 8.1 spustit.\n\nByl vypuštěn 17. října 1998. Mac OS 8.5 byl první verzí, která běžela výhradně na počítačích vybavených procesorem PowerPC. Proto byla část kódu pro procesory Motorola nahrazen kódem PowerPC, tím se zvedl výkon, protože se nemuselo tolik spoléhat na emulaci 680x0.\n\nMac OS 8.5 představil vyhledávací nástroj Sherlock. Ten dovoloval prohledávat obsah dokumentů na disku (uživatel musel nechat disk zaindexovat) nebo na internetu. V tuto dobu se objevily plug-iny pro Sherlocka, které umožňovaly prohledávat obsah ostatních webových stránek.\n\nMac OS 8.5 obsahoval řadu výkonnostních vylepšení. Kopírování po síti bylo rychlejší než u předchozí verze a společnost Apple o ní říkala, že je rychlejší než Windows NT. Přepsán byl také AppleScript, aby používal pouze kód PowerPC, což znatelně zlepšilo rychlost jeho provádění.\n\nHTML formát pro online nápovědu, již dříve uvedený ve Finderu, byl nyní použit všude. To zjednodušilo softwarovým společnostem psaní online nápověd a přispělo k tomu, že tištěné nápovědy se staly minulostí.\n\nV tomto vydání byl změněn ovládací panel pro vzdálený přístup, byla mu přidána možnost připojovat se k ARA (Apple Remote Access) serverům.\n\nV této verzi byl značně zjednodušen proces instalace. V dřívějších verzích pracoval instalační program v segmentech a často vyžadoval po uživateli, aby kliknul pro pokračování instalace do další části. Instalační program Mac OS 8.5 obvykle nevyžadoval po svém spuštění téměř žádnou interakci s uživatelem.\n\nMac OS 8.5 byl první verzí, která podporovala „témata“ (skiny). Tak bylo možné změnit vzhled rozhraní ze základního vzhledu Apple Platinum na „Gizmo“ nebo „HiTech“. Tato radikální změna vzhledu byla na poslední chvíli odstraněna a objevila se pouze u betaverze, přesto mohli uživatelé tvořit vlastní skiny (a sdílet je).\n\nTato verze podporovala také 32bitové ikony. Ty měly 24bitovou barevnou hloubku a 8bitový alfa kanál, který umožňoval průhlednost.\n\nByl vypuštěn 7. prosince 1998. Mac OS 8.5.1 byla menší aktualizace, která opravovala četné chyby předchozí verze, způsobující havárie a ničící data.\n\nVyšel 10. května 1999. Byl přidán nanokernel, který zvládal preemptivní úkoly a používal rozhraní Multiprocessing Services 2.x a novější. Ale stále nemohl rozdělovat procesy; systém stále používal kooperativní multitasking mezi procesy a i procesy, které uměly Multiprocessing\nServices, stále měly část, která běžela v \"modré úloze\" (blue task), ve které běžely také všechny ostatní programy, a jediné úloze, která mohla běžet v 68k kódu.\n\nPřesto byla tato verze mnohem rychlejší a stabilnější než obě předchozí verze. Některými je také považována za nejstabilnější verzi Mac OS (v rámci Classic, tedy mimo Mac OS X). Mnoho hardwarových vylepšení požadovalo jako minimum právě tuto verzi.\n\n"}
{"id": "207807", "url": "https://cs.wikipedia.org/wiki?curid=207807", "title": "Banjul", "text": "Banjul\n\nBanjul (do roku 1973 \"Bathurst\") je hlavní město Gambie. Počet obyvatel vlastního města je pouze 34 828, avšak v celé městské aglomeraci žije 523 589 lidí (2003). Banjul se nachází na ostrově Panny Marie, kde se řeka Gambie vlévá do Atlantského oceánu. Ostrov je spojen s pevninou převozy pro auta i pěší na sever a mosty na jih.\nBanjul založili v roce 1816 Britové jako obchodní středisko a zakládnu pro omezení obchodu s otroky. Město bylo nejprve pojmenováno \"Bathurst\" po britském ministrovi kolonií lordu Bathurstovi, dnešní jméno vzniklo roku 1973.\n\n22. července 1994 se v Banjulu odehrál krvavý armádní puč, při kterém byl svržen prezident Dawda Jawara a na jeho místo nastoupil Yahya Jammeh. Památníkem této události je 35 metrů vysoká vstupní brána do města – Arch 22. Dnes v ní sídlí muzeum textilu.\n\nMezi turistické zajímavosti Banjulu patří např. Národní muzeum Gambie, Banjulský státní dům, soudní budova, dvě katedrály a několik mešit.\n\nBanjul je ekonomickým a administrativním střediskem Gambie, sídlí v něm národní banka.\n\nPřevozy se plaví z Banjulu do městečka Barra. Ve městě se nachází mezinárodní letiště.\n\nMěsto je rozděleno do dvou okresů: Banjul a Kanifing.\n\n\n"}
{"id": "207809", "url": "https://cs.wikipedia.org/wiki?curid=207809", "title": "Pokroková strana pracujícího lidu", "text": "Pokroková strana pracujícího lidu\n\nPokroková strana pracujícího lidu (řecky: Ανορθωτικό Κόμμα Εργαζόμενου Λαού, transkripce \"Anorthotiko Komma Ergazomenou Laou\", zkratka AKEL) je kyperská komunistická strana. Podporuje nezávislý, demilitarizovaný a neutrální Kypr a federální řešení kyperského problému. Kladou důraz na sbližování s tureckými Kypřany. Strana podporovala vstup do Evropské unie, byť s určitou rezervovaností.\n\nStrana byla založena roku 1926 pod jménem Komunistická strana Kypru (CPC). Komunistická strana podporovala nezávislost Kypru a odmítala \"enosis\" (spojení s Řeckem) které bylo hlavním cílem většiny řeckokyperských nekomunistů. Strana přešla do ilegality roku 1931 když britská koloniální správa zavedla omezení občanských práv následované nacionalistickým nepokoji. Roku 1941, vedení podzemí komunistické strany založilo AKEL. V prvních obecních volbách roku 1943 (předtím byli starostové jmenováni) se kandidáti AKELu stali starosty Limassolu (Ploutis Servas) a Famagusty (Adam Adamantos).\n\nAKEL podporoval postupný proces, v němž by i přes vlastní vládu a ústavu Kypr zůstával kolonií a pomalu by směřoval k sebeurčení a Enosis. Po selhání jednání o podpoře ústavy přijatelné pro všechny členy v roce 1949 AKEL změnil politickou linii a začal podporovat Enosis bez postupných kroků.\n\nNa konci padesátých let se AKEL postavil proti násilné taktice protibritského odbojového hnutí EOKA. EOKA označila AKEL jako kolaboranty. Několik představitelů AKELu bylo zavražděno a označeno za zrádce a to včetně příznivce AKELu Savase Menikoua, který byl ukamenován.\n\nOkolo roku 1958 nacionalistická organizace tureckých Kypřanů TMT začala tlačit na Turky v AKELu, aby ze strany odešli. Novinář Fazil Onder byl zabit a ředitel tureckého úřadu PEO Ahmet Sadi byl nucen se přestěhovat do Velké Británie, aby si zachránil život.\n\nV prvních prezidentských volbách nezávislého Kypru nasadil AKEL kandidáta Ioannise Kliridise proti Makariovi III., která zvítězil. Poslední turecký Kypřan, který byl členem ústředního výboru, Derviş Ali Kavazoğlu byl zabit TMT v roce 1965.\n\nVe volbách do Sněmovny 27. května 2001 získala strana 34, 7 % hlasů a 20 z 56 křesel. Po volebním vítězství byl generální tajemník AKELu Dimitris Christofias zvolen předsedou Sněmovny reprezentantů, poprvé v historii Kyperské republiky. Kromě AKELu byl podporován Hnutím za sociální demokracii (EDEK) a Demokratickou stranou (DIKO).\n\nKoalice těchto tří stran pokračovala. V prezidentských volbách v roce 2003 AKEL, DIKO a EDEK docílili zvolení kandidáta strany DIKO – tím byl Tassos Papadopoulos – prezidentem Kypru. Od té doby je AKEL činnou součástí kyperské vlády se čtyřmi ministry.\n\nKypr vstoupil do EU v roce 2004, současně s mimo jiné Českou republikou. AKEL je v Evropském parlamentu členem frakce Evropské sjednocené levice a Severské zelené levice. V evropských parlamentních volbách roku 2004 na Kypru byli za AKEL zvoleni 2 poslanci; Adamos Adamou a Kyriacos Triantaphyllides.\n\nAKEL obhájil post nejsilnější politické strany na ostrově ve volbách v roce 2006, i když ztratil dvě křesla – získal 18 křesel s 32, 3 % hlasů.\n\nV druhém kole prezidentských voleb konajících se 24. února 2008 byl zvolen prezidentem Kyperské republiky generální tajemník AKELu Dimitris Christofias. Dle oficiální výsledků získal 53, 36 % hlasů. Jeho oponent, pravicový Ioannis Kasoulides, 46, 64 %.\n\n\n\n"}
{"id": "207810", "url": "https://cs.wikipedia.org/wiki?curid=207810", "title": "Seznam portugalských královen", "text": "Seznam portugalských královen\n\nSeznam portugalských královen zahrnuje manželky panovníků Portugalského království, jimž náležel titul královna, počínaje rokem 1143, kdy na portugalský trůn usedl první král Alfons I., pocházející z rodu Burgundů. Tyto ženy kromě Marie I. a Marie II.samy nevládly, stály pouze po boku svých mužů, maximálně byly pouze v několika případech regentkami za své neplnoleté děti.\n\nPro přehlednost jsou královny řazeny podle vládnoucích dynastií, ke kterým příslušeli jejich manželé.\n\nNa portugalském královském trůně se vystřídaly čtyři vládnoucí dynastie:\n\n"}
{"id": "207811", "url": "https://cs.wikipedia.org/wiki?curid=207811", "title": "Monona (Wisconsin)", "text": "Monona (Wisconsin)\n\nMonona je město v americkém státě Wisconsin, okres Dane County. Je předměstím Madisonu, hlavního města státu.\n\nMěsto se rozkládá na ploše 8,9 km². Z toho tvoří 8,7 km² země a 0,2 km² (1,75%) voda.\n\nPodle sčítání lidu z roku 2010 zde žilo 7 533 obyvatel. Podle sčítání lidu v roce 2000 měla Monona 8018 obyvatel, 3768 domácností a 2053 rodin. Hustota osídlení ve městě byla 921,4 osob na km². Ve městě se nacházelo 3922 bytových jednotek, průměrně tedy 450,7 bytové jednotky na km².\n\n\nObyvatelé hispánského nebo latinskoamerického původu, bez ohledu na rasu, tvořili 3,1% populace.\n\n"}
{"id": "207812", "url": "https://cs.wikipedia.org/wiki?curid=207812", "title": "Teplická mešita", "text": "Teplická mešita\n\nTeplická mešita měla být po brněnské mešitě další stavbou sloužící muslimům v Česku.\n\nMělo se jednat o větší stavbu; a to především díky tomu, že tato mešita by měla vlastní minaret (na rozdíl od brněnské, která jej nemá). Součástí celého komplexu mělo být také i orientální centrum. Teplický svatostánek měl sloužit hlavně muslimům, kteří se přijíždějí ve velké množství rekreovat do místních lázní. Právě tito návštěvníci považují absenci mešity za jeden z největších problémů lázní.\n\nProjekt výstavby nakonec zastavil odpor místních obyvatel, kteří jej celý považovali za nebezpečný, vzhledem k celosvětovému nárůstu terorismu spojeného s islámem. Tlaku ustoupilo nakonec i městské zastupitelstvo, které výstavbu nejprve podporovalo.\n\nV Teplicích je Islámské centrum, pobočka Islámské nadace v Praze.\n\n\n"}
{"id": "207814", "url": "https://cs.wikipedia.org/wiki?curid=207814", "title": "Komunitní nadace", "text": "Komunitní nadace\n\nKomunitní nadace je označení typu nadace. Všechny komunitní nadace, kterých je ve světě již více než 1000, mají určité společné rysy, jejichž respektování je vymezuje od ostatních typů nadací.\n\nSpolečné rysy komunitních nadací:\n\nKoncept komunitních nadací pochází z USA. První česká komunitní nadace – Komunitní nadace Euroregionu Labe vznikla v roce 1997 v Ústí nad Labem. Během let 2005-2006 se k myšlence komunitních nadací v ČR přihlásily další tři subjekty – Komunitní nadace Blanicko - Otavská, Nadační fond Via Vitae, a Echo Moravia - iniciativa pro vznik Jihomoravské komunitní nadace. Na podzim 2006 tyto subjekty spolu s podpůrnými a servisními organizacemi zabývajícími se tématem komunitních nadací (Nadace VIA, NETT Think Tank, a sdružení PODNOS), založily asociaci českých komunitních nadací pod názvem Asociace komunitních nadací.\n\n"}
{"id": "207815", "url": "https://cs.wikipedia.org/wiki?curid=207815", "title": "Signs", "text": "Signs\n\nSigns \"(Znamení)\" je třetí singl Snoop Dogga z jeho alba . Singl produkovalo duo The Neptunes a pomohli mu s ním i zpěváci Charlie Wilson a Justin Timberlake.\n\nSingl byl vydán v březnu 2005.\n\nÚspěch píseň zaznamenala například ve Velké Británii, kde se v singlovém žebříčku dopracovala až na druhé místo. V USA se píseň umístila daleko hůře, nejlepší umístění zaznamenala až na 46. místě. Vůbec největšího úspěchu se dočkala v Austrálii, kde strávila dokonce dva týdny na vrcholu tamější hitparády.\n\nŽivě jsme mohli Sings slyšet i na Live 8 2. července 2005.\n"}
{"id": "207817", "url": "https://cs.wikipedia.org/wiki?curid=207817", "title": "...On the Radio (Remember the Days)", "text": "...On the Radio (Remember the Days)\n\n…On the Radio (Remember the Days) \"(…V rádiu (Pamatuji dny)\" je čtvrtý singl z první desky Nelly Furtado, která se jmenuje Whoa, Nelly! V originále se píseň jmenovala \"Shit on the Radio (Remember the Days)\", ale slovo shit bylo postupně vypípáno a nakonec i odstraněno z názvu písně.\n\nPo dvou úspěšných singlech měla být tato píseň dalším hitem, ale nestalo se tak a do Billboard Hot 100 se ani neprobojovala.\nTouto písní začal řetězec neúspěchů Nelly Furtado na americké půdě, který ukončila až v roce 2006 písní Promiscuous.\n\nFurtado tuto píseň napsala za jedno sezení, kdy se cítila v nejistotě a snažila se skrývat svou touhu prorazit v hudbě. Řekla: \"Chtěla jsem zůstat v klidu, ale proč bych to nezkusila? Proč nemůžu být sama sebou? Dělat hudbu je velký krok a velká věc, ale ať se stane cokoliv, vždy bude hudba to, co má každý rád.\"\n"}
{"id": "207818", "url": "https://cs.wikipedia.org/wiki?curid=207818", "title": "1931 v letectví", "text": "1931 v letectví\n\nTento článek obsahuje seznam událostí souvisejících s letectvím, které proběhly roku 1931.\n\n\n\n\n\n\n\n\n"}
{"id": "207819", "url": "https://cs.wikipedia.org/wiki?curid=207819", "title": "Trilogy (album, ATB)", "text": "Trilogy (album, ATB)\n\nTrilogy je album německého umělce ATB. Je vydáno ve dvou variantách: limitovaná a normální edice.\n\nPrvní CD je po hudební stránce velmi podobné starším albům, které ATB vydal. Druhé cd obsahuje skladby, kde je použito více hudebních nástrojů, tak jak to v poslední době dělá mnoho trenceových DJs.\n\nCD1\n\nCD2\n"}
{"id": "207825", "url": "https://cs.wikipedia.org/wiki?curid=207825", "title": "Kohila (obec)", "text": "Kohila (obec)\n\nObec Kohila (estonsky Kohila vald) je samosprávná jednotka estonského kraje Raplamaa, zahrnující městys Kohila a několik okolních sídel.\n\n"}
{"id": "207829", "url": "https://cs.wikipedia.org/wiki?curid=207829", "title": "INS Viraat (R22)", "text": "INS Viraat (R22)\n\nINS \"Viraat\" (R22) (v sanskrtu „obr“) byla letadlová loď britské třídy \"Centaur\" provozovaná v letech 1987–2017 indickým námořnictvem. Jejím první uživatelem bylo britské královské námořnictvo, které ji provozovalo v letech 1959–1984 jako HMS Hermes (R12). Nejdůležitější operací, které se loď účastnila, byla falklandská válka, ve které byl vlajkovou lodí úderné flotily Royal Navy. Po válce sloužila jen krátce, roku 1984 byla vyřazena z aktivní služby a roku 1986 prodána Indii. Indické námořnictvo plavidlo provozovalo od 15. února 1989 do 6. března 2017. Ve své době se jednalo o největší válečnou loď indického námořnictva.\n\nZa druhé světové války byla objednána stavba osmi středních letadlových lodí třídy \"Centaur\". Po jejím skončení byl jejich počet snížen na čtyři. Čtvrtou jednotku \"Hermes\" postavila britská loděnice Vickers-Armstrongs v Barrow-in-Furness. Kýl byl založen 21. června 1944 a, na vodu byla loď spuštěna 16. února 1953 a do služby byla přijata 18. listopadu 1959. Kvůli změnám v projektu a dalším úpravám provedeným až během dokončování plavidla byla loď, oproti svým třem sesterským lodím, dokončena s pětiletým zpožděním. Mezi hlavní změny patřila instalace úhlové paluby s novými parními katapulty. Předem totiž bylo počítáno s provozem proudových palubních letounů.\n\nPlavidlo bylo vybaveno 13 mm silnou úhlovou palubou s vyosením 6,5 stupně a dvěma parními katapulty typu BS4. Pancíř o síle 25,4–50,8 mm kryl muniční sklady, strojovny a kotelny. Plavidlo bylo po dokončení vyzbrojeno deseti 40mm kanóny Bofors ve dvoudělových postaveních (v letech 1964–1966 byly nahrazeny dvěma čtyřnásobnými protiletadlovými raketovými komplety Sea Cat). Nesené letouny a vrtulníky byly uskladněny v jednom hangáru. Po dokončení měla loď nést 17 stíhacích bombardérů (Scimitar a Sea Vixen, později Buccaneer), dále osm protiponorkových strojů (letadla Gannet, nebo vrtulníky), čtyři letouny včané výstrahy (Skyraider AEW Mk.1, nebo Gannet AEW.3) a čtyři záchranné vrtulníky. Pohonný systém tvořily čtyři kotle a dvě parní turbíny Parsons o výkonu 76 000 shp. Nejvyšší rychlost dosahovala 28 uzlů.\n\nV letech 1971–1973 byla loď v Devonportu přestavěna na nosič vrtulníků pro výsadky speciálních sil. Odstraněny byly katapulty a další zařízení pro provoz palubních letounů. Naopak byly rozšířeny sklady a kajuty pro ubytování praporu vojáků. Nové letecké křídlo tvořily čtyři vrtulníky Wessex a 10 vrtulníků Sea King.\n\nPriority námořnictva se však brzy změnily a \"Hermes\" měla být modifikována na protiponorkovou letadlovou loď. Roku 1976 začaly úpravy plavidla, na které se měly vrátit palubní letouny a v letech 1980–1981 byla loď přestavěna na nosič kolmostartujících stíhacích bombardérů Sea Harrier Mk.I. Jejich start usnadňoval 12stupňový skokanský můstek na přídi plavidla. Letecké křídlo následně tvořil mix letounů Sea Harrier a vrtulníků Sea King.\n\nV letech 1977–1978 \"Hermes\" sloužil pro zkoušky letounů Sea Harrier Mk.I. V době vypuknutí falklandské války byl kvůli finančním škrtům připravován na vyřazení. Tyto plány byly odloženy a \"Hermes\" se stal vlajkovou lodí britských sil vyslaných do Jižního Atlantiku s cílem ostrovy získat zpět. Složení leteckého křídla se během války měnilo. Například v květnu 1982 loď nesla 15 námořních Sea Harrierů Mk.1, pět Harrierů GR.3 Royal Air Force, šest vrtulníků Sea King, dva vrtulníky Lynx a jeden Wessex. Na palubě byli též příslušníci SAS a Royal Marines. Po válce \"Hermes\" sloužil jen krátce a roku 1984 byl vyřazen.\n\nDne 22. subna 1986 \"Hermes\" zakoupila Indie pro své námořnictvo. Plavidlo bylo nejprve odesláno na základnu HMNB Devonport k modernizaci. Loď dostala nový systém řízení palby, nové radary, vylepšenou ochranu proti zbraním hromadného ničení a vylepšeno bylo i řešení letové paluby. Opravené plavidlo bylo do služby zařazeno 15. února 1989. Obvykle neslo 12 stíhacích bombardérů Sea Harrier a sedm až 12 vrtulníků Sea King. Zároveň mohlo přepravovat útočné komando o síle 750 mužů, pro jejichž výsadek neslo čtyři lehké pěchotní vyloďovací čluny LCVP.\n\nRoku 1995 byly odstraněny střely Sea Cat a naopak instalovány izraelské systémy elektronického boje. V polovině roku 2003 byly na loď instalovány izraelské protiletecké střely Barak 1. V srpnu 2009 byla dokončena roční generálka a modernizace plavidla v loděnici Cochin Shipyard. Od listopadu 2012 proběhla v loděnici Cochin další oprava plavidla, trup byl zbaven rzi, starých nátěrů a opatřen novou povrchovou úpravou.\n\n"}
{"id": "207830", "url": "https://cs.wikipedia.org/wiki?curid=207830", "title": "Borovice u Košináře", "text": "Borovice u Košináře\n\nBorovice u Košináře nebo též Borovice u Sádek je památný strom v Plzni. Borovice lesní (\"Pinus sylvestris\") roste přibližně 130 m jihovýchodně od hráze rybníka Košináře v nadmořské výšce 316 m, tj. v Březové ulici na okraji lesa poblíž rybích sádek (parcela č. 2922/1 na katastrálním území Bolevec).\nStrom má neporušený sloupovitý kmen s prvními větvemi ve výšce cca 5 metrů. V přibližně 7 metrech se kmen rozděluje na dvě stejně velké kosterní větve, které jsou základem koruny stromu. Všechny větve před rozdělením kmene a několik silnějších větví v koruně jsou uschlé. Obvod kmene je 246 cm a koruna dosahuje do výšky 19 m. Strom je chráněn od 3. května 2006 na základě rozhodnutí ŽP/2242-3/06 vydaného 13. dubna téhož roku Magistrátem města Plzně pro svoji velikost, dobrý zdravotní stav, výraznou estetickou a naučnou funkci.\n\nPřed stromem je lavička, v jeho blízkosti je informační tabule. Přibližně ve vzdálenosti 25 m je mezi stromy u cesty další vzrostlá borovice. Okolo stromu prochází zelená turistická trasa 3609 z Bílé Hory do Kaznějova, žlutá turistická trasa 6624 z Doubravky do Starého Plzence a žlutý místní okruh 9230 z Bolevce přes Třemošnou.\n\n"}
{"id": "207835", "url": "https://cs.wikipedia.org/wiki?curid=207835", "title": "Úderník (zbraň)", "text": "Úderník (zbraň)\n\nÚderník je součástka bicího ústrojí ručních palných zbraní. \n\nV moderních palných zbraních dochází výstřelu tak, že stisk spouště uvede do činnosti bicí ústrojí. Účelem bicího ústrojí je mechanicky udeřit na zápalku náboje. Součástí bicího ústrojí je pružina, která dodává energii pro tento úder. Bicí pružina je stlačena úderníkem a ten je v této poloze zachycen spoušťovým mechanismem. \n\nStiskem spouště zbraně dojde k uvolnění úderníku. Na uvolněný úderník zapůsobí stlačená pružina a úderník udeří na další součást bicího ústrojí nazývanou zápalník. Zápalník pak udeří do zápalky. Tímto způsobem se přenese energie z bicí pružiny až na zápalku náboje.\n\nÚderník se obvykle pohybuje ve zbrani po přímce. Používá se i pojem přímoběžný úderník. V případě, že stejnou funkci plní otáčivá součástka, je nazývána kladívko, případně ve variantě s palečníkem se používá název kohout.\nMírně odlišný výklad pojmu lze najít například v ČSN. Podle defince v normě může kladívko uvádět do pohybu zápalník, nebo i úderník. \n\nU některých konstrukcí zbraní může být úderník spojen se zápalníkem. V případě kdy úderník a zápalník tvoří jednu součástku, mluvíme o úderníku (nebo kohoutu) s integrovaným zápalníkem. Tento princip je použit například u pistolí Glock a často u revolverů. \n\nNaopak jednoznačné oddělení úderníku a zápalníku je použito například v pistoli CZ 75, nebo u útočné pušky samopal vzor 58.\n\nPoužití pojmů u úderníku bývá někdy vlivem překladu nebo i z jiných důvodů nepřesné a nejednoznačné. \n\nJeden z případů, kde je pojmologie nejednoznačná, nastává u výše popsaných konstrukcí, kdy je spojen úderník se zápalníkem. V dostupných pramenech se lze setkat s tím, že namísto úplného popisu (například úderník se zápalníkem nebo kohout se zápalníkem) používají autoři jednoslovný název. Toto zjednodušení není ale ve všech pramenech stejné. Někteří autoři používají jen pojem zápalník a v jiných zdrojích je použit pro stejnou součástku jen pojem úderník. Jako příklad lze uvést encyklopedii A. E. Hartinka. \n\nV některých zdrojích se lze setkat se záměnou pojmu úderník a zápalník a to i v případech, že jde o zcela oddělené součástky.\n\nV literatuře se lze setkat i s pojmem přímoběžné kladívko, byť to je v rozporu s ČSN, která definuje kladívko jako součástku s kyvným pohybem.\n\n\n"}
{"id": "207837", "url": "https://cs.wikipedia.org/wiki?curid=207837", "title": "Škuner", "text": "Škuner\n\nŠkuner je typ námořní plachetnice o dvou a více stěžních, vyvinutý do konečné podoby v 18. století v USA. Škunery byly stavěny i po celé 19. století a vytlačeny byly až s nástupem mechanicky poháněných lodí ve 20. století.\n\nZákladní oplachtění škuneru sestávalo z lichoběžníkových vratiplachet na všech stěžních, trojúhelníkových vrcholových plachet nad nimi a 3–4 trojúhelníkových kosatek napnutých mezi předním stěžněm a čelenem. Škunery, které mají na předním stěžni další příčné ráhnové plachty, se obecně označují jako škunery s ráhnovým oplachtěním, přesněji pak jako košové nebo brámové škunery. Nejvíce rozšířené byly škunery o dvou a třech stěžních.\n\nŠkunery byly stavěny v délkách od 15 do 100 metrů. Poměr délka/šířka trupu se pohyboval od 4 : 1 do 7 : 1. Největší škuner světa byl postaven v USA v roce 1902, byl to ocelový sedmistěžník a jmenoval se \"Thomas W. Lawson.\"\n\nExistovala i řada typů lodí, které měly škunerové oplachtění jen částečné a kombinovaly je s jinými druhy oplachtění. Existovaly tak typy lodí jako škunerová briga, později nazývaná brigantina, nebo škunerový bark, později označovaný jako barkentina.\n\nVzhledem k snadné obsluze jednoduchého plachtoví a dobrým manévrovacím a plavebním vlastnostem se škunery používaly především jako obchodní lodě, menší pro pobřežní plavbu, větší pro plavbu zámořskou.\n\nZa napoleonských válek se stavba škunerů a jejich použití rozšířilo zejména v USA, mnoho ozbrojených škunerů bylo účelově postavených jako kaperské: k přepadání a zajímaní obchodních lodí nepřítele. Škunerové oplachtění měly obvykle plachetnice lodivodů v přístavech. Škunery používaly k ochraně pobřeží před pašeráky také celní služby řady zemí.\n\nV současnosti využívá princip škunerového oplachtění velké množství sportovních i výletních jachet.\n\n"}
{"id": "207842", "url": "https://cs.wikipedia.org/wiki?curid=207842", "title": "Václav Knotek", "text": "Václav Knotek\n\nŠtábní kapitán Václav Knotek ( 27. května 1910 – 16. června 1948) byl vedoucí šifrantů československé exilové vojenské zpravodajské služby za druhé světové války a člen třetího odboje, který po zadržení Státní bezpečností v červnu 1948 spáchal sebevraždu.\n\nKnotek pocházel z Prostějova, od dubna 1934 působil jako učitel na měšťanské škole v podkrkonošském Studenci, na začátku školního roku 1938/39 byl mobilizován.\n\nNa základě varování před zatčením gestapem opustil Studenec 28. února 1940 a podařilo se mu přes Slovensko, Maďarsko a Jugoslávii emigrovat do Francie, kde se přidal k československé armádě. Po porážce Francie se dostal do Anglie, kde pracoval ve zpravodajském odboru exilového ministerstva národní obrany, později jako vedoucí šifrového oddělení. Významně se podílel na přípravě operace výsadkářské skupiny Antimony. Na sklonku války měl být vysazen do protektorátu, ze dvou pokusů se ale kvůli nepříznivému počasí ani jednou výsadek Chromium neuskutečnil.\n\nPo skončení druhé světové války se stal přednostou šifrového oddělení ministerstva vnitra, odkud ho v říjnu 1946 odvolal ministr Nosek kvůli členství v národně socialistické straně a protikomunistickým postojům. Na ministerstvo vnitra se pak vrátil počátkem roku 1947 (do repatriačního oddělení) a pracoval tam až do komunistického puče. 26. února 1948 uprchl těsně před zatčením a dostal se do Londýna, později k němu emigrovala i jeho rodina.\n\nV červnu byl vyslán Vladimírem Krajinou zpátky do Prahy jako agent podporovaný britskou tajnou službou, aby připravil odbojové hnutí a sehnal lidi pro příjem depeší vysílaných z Londýna. Osudným se mu stalo kontaktování radisty Karla Svobody, který schůzku s Knotkem ohlásil StB. Na ní byl 16. června 1948 Václav Knotek zatčen a ve vazbě spáchal sebevraždu.\n\n\n"}
{"id": "207845", "url": "https://cs.wikipedia.org/wiki?curid=207845", "title": "Úd", "text": "Úd\n\nÚd (zastarale též oud) může být:\n\n"}
{"id": "207852", "url": "https://cs.wikipedia.org/wiki?curid=207852", "title": "Úd (hudební nástroj)", "text": "Úd (hudební nástroj)\n\nÚd (někdy psáno s arabským určitým členem jako al-úd, jindy bez diakritiky ud, ʻud, oud, ojediněle též út či elaúd) je arabský hudební nástroj. Je to drnkací nástroj s krátkým krkem o hmatníku bez pražců, rezonanční skříň má vyduté dno s rovným víkem. Je to přímý předchůdce loutny.\n\nNázev nástroje pochází z arabského \"ʿūd\" (عود). Odtud je též odvozeno označení turecké varianty nástroje jako \"ud\" nebo \"ut\" a řecké jako \"úti\" (ούτι). Perská varianta údu je známa pod jménem \"barbat\" (بربط). Z názvu nástroje s arabským určitým členem \"al-ʿūd\" pochází též označení loutny v řadě evropských jazyků, včetně českého \"loutna\".\n\nJako etymologie názvu se povětšinou udává metonymie z arabského \"ʿūd\" ve významu \"dřevo\", avšak možný je též původ z perského \"rud\" ve významu \"struna\".\n"}
{"id": "207854", "url": "https://cs.wikipedia.org/wiki?curid=207854", "title": "FTAA", "text": "FTAA\n\nFTAA (\"Americká zóna volného\" obchodu, Free Trade Area of Americas, \"Área de Libre Comercio de las Américas\") byl název projektu na vytvoření panamerická zóny volného obchodu (s výjimkou Kuby), která by byla vázaná paktem. Hlavním inciátorem projektu byly Spojené státy americké, první schůzka představitelů potenciálních členských států proběhla v roce 1994 v Miami. Projekt však nebyl nikdy plně realizován (po neúspěšném summitu v roce 2005 v Mar del Plata je projekt považován za mrtvý). Namísto FTAA vznikla řada bilaterálních dohod mezi jednotilvými státy na americkém kontinentu.\n\n\n"}
{"id": "207858", "url": "https://cs.wikipedia.org/wiki?curid=207858", "title": "Monsanto", "text": "Monsanto\n\nMonsanto Company je nadnárodní americká společnost podnikající v agrárním sektoru, agrochemickém průmyslu a oblasti biotechnologií, farmaceutik a geneticky modifikovaných potravin. Je to jeden z největších producentů fosfátových herbicidů (např. velice rozšířeného glyfosátu), pesticidů, hnojiv a dalších ropných derivátů; též je to zdaleka největší producent geneticky modifikovaného obilí. Na trhu zemědělských komodit vlastní 70 - 100 % podílu některých geneticky modifikovaných plodin. Po akvizicích G. D. Searle & Company, Seminis Inc a dalších se stala jednou z největších zemědělských společností na světě. O vývoj jejích produktů se stará její sesterská společnost Monsanto Technology LLC.\n\nFirma, její výrobky a praktiky jsou častým terčem kritiky environmentálních organizací a antiglobalistických aktivistů.\n\nSpolečnost Monsanto Company byla založena roku 1901 Johnem Francisem Queenym. Jedním z prvních jeho výrobků byla umělá sladidla, kofein a vanilín, která dodával i společnosti Coca-cola. Ve 20. letech společnost rozšířila pobočky v Evropě (Walesu) a začala podnikat i ve výrobě farmaceutik a léků (jako např. penicilin).\n\nPůvodní Monsanto Company zahájila svou činnost v Austrálii v roce 1928 se zaměřením na podnikání komoditních petrochemických produktů, předtím než expandovala do zemědělských výrobků v roce 1950. V roce 2000, původní společnost uzavřela fúzi a změnila svůj název na Pharmacia Corporation. Pharmacia Corporation pak vytvořila novou dceřinou společnost pro své podnikání v zemědělství a nazvala jej Monsanto Company. Vznikla tedy nová společnost Monsanto, tak jak jí známe dnes. Austrálie a Nový Zéland se tak staly experimentální půdou pro produkty společnosti Monsanto.\n\nVe 40. letech 20. století se ujala tehdy nového trhu výroby plastů (včetně např. polystyrenu) a syntetických vláken. V roce 1947 přeneslo svůj vliv i na americké vládní projekty operující s jadernou energií, polychlorované bifenyly a herbicidy 2,4,5-T a Agent Orange, jehož se v 60. a 70. letech stala největším výrobcem. 80. a 90. léta byla pro Monsanto obdobím velkých změn v důsledku mnohamilionových firemních fúzí společností, které postupně koupila.V období mezi 1995 až 1998 tato společnost utratila více než 8 miliard amerických dolarů na nákup malých a středně velkých seedbank po celém světě.\n\nDnes patří k hlavním artiklům firmy herbicidy (např. Roundup, Glyfosát) a geneticky modifikované organismy (GMO), např. kukuřice, sója, řepka olejka, bavlník.\n\nPřibližně od přelomu století začalo Monsanto rozvíjet smluvní politiku s menšími rolníky. Ti od ní kupují herbicidy (většinou Roundup) a vůči němu odolnou odrůdu dané plodiny. Vydatné postřiky herbicidů na daném území efektivně ničí vše kromě geneticky modifikované plodiny. Monsanto má s rolníky smluvně zajištěna vlastnická práva na semena, která tito zemědělci vypěstují. Genetická modifikace plodin od Monsanto je navržena tak, aby tyto plodiny měly jen sterilní semena a rolníci je nemohli použít k přesročnímu osevu. V březnu 2006 konvence OSN o biologické rozmanitosti toto tzv. „sebevražedné osivo“ (angl. \"terminal seed\") odmítla. V letech 2006 - 2008 byl realizován projekt nazvaný Špicberské globální úložiště semen. Toto úložiště bylo vybudováno za polárním kruhem na norském souostroví Špicberky (Svalbard) poblíž správního střediska Longyearbyen.\n\nV červnu 2018 firmu Monsanto koupila německá společnost Bayer za 63 miliard dolarů.\n\nMonsanto pravidelně přispívá velkými částkami na kandidatury politiků ve Spojených státech. Mimo svět politiky sponzorovala Monsanto stavbu několika atrakcí v zábavních parcích Disneyland a Tomorrowland.\n\nMonsanto dostalo v roce 2005 pokutu v souhrnné výši 1,5 miliónu dolarů za systematické korumpování indonéských úřadů při prosazování geneticky modifikovaných plodin. Jednalo se o úplatky nejméně pro 140 indonéských vládních úředníků a členů jejich rodin, které firma vykázala jako konzultační poplatky. Podle amerického ministerstva spravedlnosti firma porušila americký protikorupční zákon (Forreign Corrupt Practice Act). Monsanto úplatky úředníkům indonéského ministerstva chtělo dosáhnout toho, aby při rozhodování o pěstování geneticky modifikovaného bavlníku ignorovali výsledky jedné ze studií. Monsanto připustilo, že v letech 1997 až 2002 zaplatilo na úplatcích asi 700 tisíc dolarů a vedení firmy přiznalo plnou odpovědnost.\n\nV českém dokumentu \"Vybydlená planeta?\" jedna z respondentek uvedla, že se společnost Monsanto zasazuje o mísení geneticky upravených odrůd kukuřice v Mexiku a tím narušuje genetický fond tamních tradičních odrůd této plodiny (včetně následků, které to může způsobit).\n\nDovoz geneticky modifikovaných potravin z Ameriky v minulosti odmítla Evropská unie. Například Francie specificky odmítla pěstování jistého druhu geneticky modifikované kukuřice od společnosti Monsanto. Na začátku roku 2011 z jedné diplomatické depeše z amerického velvyslanectví v Paříži, zveřejněno s mnoha ostatními depešemi serverem WikiLeaks, vyplynulo, že Spojené státy mají v úmyslu sestavit „seznam zemí, proti kterým chtějí provést odvetu“ za jejich odmítání geneticky modifikovaných potravin. K odmítnutí importu geneticky modifikované kukuřice se přidala také Čína. Úplný zákaz kultivace zavedla Francie a Rusko. Evropská unie nyní čelí takzvané Transatlantické obchodní dohodě, která by mohla znamenat import geneticky modifikovaných organismů do EU.\n\nV minulosti Monsanto Company byla jedním z výrobců směsi pesticidů u Agent Orange, který obsahoval toxické dioxiny. Ten masově nasadila americká armáda během války ve Vietnamu s cílem zničit vegetaci, v niž se ukrývaly partyzánské oddíly Vietkongu.\n\nIndická pobočka Monsanta byla obviněna ze zaměstnávání dětí v manufakturách bavlny. Práce zahrnovala nakládání s jedovatými pesticidy jako endosulfan. Děti dostávaly méně než půl dolaru za den. Monsanto tato obvinění odmítla s vyjádřením, že tyto děti nejsou přímými zaměstnanci společnosti.\n\nFirma Monsanto v průběhu většiny 20. století vyráběla toxické polychlorované bifenyly (PCB) v městě Anniston v americkém státě Alabama, přičemž uniklými PCB zamořila Snow creek, Choccolocco Creek a jezero Logan Martin.\n\nV roce 1998 vypukla aféra kolem dodávek rekombinantního hovězího růstového hormonu rBGH/rBST pod obchodním názvem Posilac. Tento hormon je zakázaný kvůli nežádoucím účinkům všude kromě Spojených států. Je používaný pro hovězí dobytek ke zvýšení produkce mléka (v průměru asi o 1/10). Růstový hormon u dobytka ve velké míře způsobuje mastitidu (hnisavý zánět vemene), kterou Monsanto kompenzuje vysokými dávkami antibiotik (s dalšími vedlejšími účinky), jež se uvolňují do mléka, způsobují různé zdravotní problémy a u žen riziko rakoviny prsu. Tuto souvislost objevili reportéři Fox News Jane Acre a Steve Wilson, kteří situaci natočili a sestříhali z ní reportáž. Vedení Fox News však na poslední chvíli odmítlo reportáž vysílat (Monsanto patří k jeho největším reklamním inzerentům). Následovalo přes 70 příkazů přepracovat tuto reportáž, snaha PR oddělení Monsanta o odvrácení pozornosti od Posilacu, výpověď Foxu těmto reportérům pro údajnou neprofesionalitu a soudní spor, který přilákal pozornost médií směrem k praktikám této společnosti. Tato kauza byla probírána v dokumentárním filmu \"The Corporation\" jako příklad hrubě neetického korporátního chování sledujícího jen krátkodobý zisk a neohlížejícího se na důsledky.\n\nV srpnu 2008 Monsanto prodalo Posilac firmě Elanco Animal Health, který je součástí farmaceutického koncernu Eli Lilly, za 300 milionů dolarů.\n\nV září 2012 byla v odborném časopise Food and Chemical Toxicology zveřejněna studie francouzských vědců pod vedením Séraliniho, podle které ve skupině myší krmených geneticky upravenou kukuřicí NK 603 po 17 měsících bylo pětkrát víc mrtvých jedinců než v kontrolních skupinách. Tato studie byla kritizována vědeckou veřejností a pro své nedostatky později stažena vydavatelem. V této studii většina samiček onemocněla rakovinou prsu, samečci často měli nádory kůže nebo ledvin. Vědci v této studii sledovali 200 myší, kterým podávali geneticky modifikovanou kukuřici NK 603 nebo běžnou kukuřici. Kukuřice NK 603 byla uvedena na trh firmou Monsanto, aby byl podpořen prodej společností vyráběného pesticidu Roundup a firma ji prodává pod obchodní názvem \"Roundup Ready® kukuřice\". Tato studie byla krizována jak pro navržení experimentu (například použitý kmen myší je přirozeně náchylný pro vznik rakoviny), chyby při statistické analýze, tak i pro interpretaci výsledků a řadě nezávislých studií se nepodařilo tento jev znovu pozorovat.\n\n3. ledna 2013 prošel americkým Kongresem a 4. dubna byl podepsán prezidentem Obamou zákon s oficiálním označením \"HR 933: Consolidated and Further Continuing Appropriations Act 2013\", běžněji známý jako „Monsanto Protection Act“ (zákon na ochranu Monsanto). Kritici Monsanta poukazují na obrovský vliv, který bude Monsanto a ostatní korporace orientované na geneticky modifikované plodiny mít, když podle zákona jejich prodej, distribuci, setí a sklizeň nebude moci regulovat vláda, dokonce ani federální soud USA.\n\n25. května 2013 proběhl pochod proti Monsantu. Účastnili se ho lidé v 436 městech (včetně Prahy) z 52 zemí po celém světě – celkem 2 miliony lidí.\n\nPo čtyřtýdenním procesu přisoudila porota v americkém San Francisku dne 10. srpna 2018 někdejšímu školnímu zahradníkovi Dewayneu Johnsonovi odškodné ve výši 289 miliónů dolarů. Přiklonila se tak k jeho tvrzení, že zhoubné onemocnění rakovinou mu způsobil přípravek Roundup, který byl nucen mnohokrát při své práci použít. Z celkové částky představuje 39 miliónů dolarů náhradu škody a dalších 250 miliónů dolarů bylo firmě Monsanto vyměřeno jako trestní postih. Firma Monsanto souvislost mezi svým produktem a vznikem rakoviny odmítla a oznámila, že se proti rozsudku odvolá.\n\nNa rozsudek amerického amerického soudu bezprostředně reagovali představitelé Vietnamu. Mluvčí vietnamského ministerstva zahraničních věcí Nguyen Phuong Tra ve vyjádření pro britský deník The Independent označil rozsudek floridského soudu za precedens, na základě kterého může Vietnam po firmě Monsanto požadovat miliardové odškodné kvůli následkům používání herbicidu Agent Orange během vietnamské války v 60. a 70. letech 20. století. \n\n\n\n"}
{"id": "207859", "url": "https://cs.wikipedia.org/wiki?curid=207859", "title": "Ufa (rozcestník)", "text": "Ufa (rozcestník)\n\nUfa může znamenat:\n"}
{"id": "207860", "url": "https://cs.wikipedia.org/wiki?curid=207860", "title": "Godzilla - útok z neznáma", "text": "Godzilla - útok z neznáma\n\nGodzilla – útok z neznáma je šestý japonský celovečerní sci-fi film o monstru zvaném Godzilla. Natočil jej v produkci Toho Company režisér Ishiro Honda v roce 1965.\n\nNa filmu je patrné zaměření na převážně dětské publikum. Godzilla zde již vystupuje téměř jako kladný hrdina.\n\nVědci objeví podivné signály, které pocházejí z planety za Jupiterem. K planetě je vyslána pozemská raketa s dvojicí astronautů, kteří na planetě přistanou. Během průzkumu jsou zajati mimozemskými obyvateli, kteří jim ukáží monstrum, které devastuje povrch jejich planety. Je to trojhlavý netvor King Gidora. Vládce planety žádá pozemšťany o pomoc, která spočívá v zapůjčení pozemských netvorů Godzilly a Radona. Výměnou nabídnou lék proti rakovině.\n\nPo návratu lidstvo odsouhlasí spolupráci a mimozemšťané si odvážejí pozemská monstra. S nimi letí i oba astronauté a vedoucí vědeckého týmu pro návod na lék. Po návratu na Zem však místo léku naleznou jen ultimátum: lidstvo se má podrobit, nebo je všechna tři monstra, která mimozemšťané dálkově ovládají, zničí. V následném boji se ale podaří nalézt zbraň proti mimozemšťanům i způsob jak monstrům vrátit svobodu. Pozemské nestvůry odeženou King Gidora a samy se ukryjí v hlubinách oceánu.\n"}
{"id": "207861", "url": "https://cs.wikipedia.org/wiki?curid=207861", "title": "UFA", "text": "UFA\n\nUFA (dříve Universum Film AG; dnes UFA GmbH) je německá filmová společnost, založená 18. prosince 1917. Až do roku 1945 to byla největší německá produkční společnost. Sídlem firmy je postupimská městská část Babelsberg. Společnost je úzce spjata s historií německého filmu a je jednou z nejstarších filmových společností v Evropě. \n\nUFA GmbH je dceřinou společností mezinárodní mediální skupiny Bertelsmann a je považována za jednu z největších německých společností v oblasti televizních filmů a televizní produkce.\n\n"}
{"id": "207862", "url": "https://cs.wikipedia.org/wiki?curid=207862", "title": "UD", "text": "UD\n\nSpojení písmen U a D může mít různé významy:\n"}
{"id": "207867", "url": "https://cs.wikipedia.org/wiki?curid=207867", "title": "1932 v letectví", "text": "1932 v letectví\n\nTento článek obsahuje seznam událostí souvisejících s letectvím, které proběhly roku 1932.\n\n\n\n\n\n\n\n\n\n\n\n\n\n\n\n"}
{"id": "207868", "url": "https://cs.wikipedia.org/wiki?curid=207868", "title": "Phönix D.I", "text": "Phönix D.I\n\nPhönix D.I byl rakousko-uherský stíhací dvouplošník používaný letkami k.u.k. Luftfahrtruppen během první světové války. Letoun vyráběla firma Phönix Flugzeugwerke AG a na jeho vývoji se podílel hlavní inženýr továrny Alfred Reimann a konstruktéři Edmund Sparmann a Leo Kirste.\n\nKe konci roku 1916 konstruktéři Phönixu experimentovali s licenčně vyráběnou stíhačkou Hansa-Brandenburg D.I, z čehož vznikl v polovině roku 1917 první prototyp Phöenix D.I s továrním číslem 20.14, který měl konstrukci křídel inspirovanou tehdejšími „jedenapůlplošníky“ firmy Nieuport. Další vývoj proběhl s cílem zlepšit výhled pilota přepracováním nosného systému a tím vznikl nový prototyp 20.15 poháněný motorem Austro-Daimler o výkonu 185 k (136 kW). V místě uchycení kořenových žeber byl připevněn kulomet Schwarzlose M.16 ráže 8 mm, tehdy ještě bez synchronizace. Zálet se uskutečnil v červnu 1917 a jednoznačně prokázal lepší letové vlastnosti než u Phönixu licenčně vyráběný Hansa-Brandenburg D.I „KD“ ze kterého byl přestavěn, nicméně výkon motoru se ukázal nedostatečný. Tento letoun, který nakonec přežil válku jako cvičný, byl v dubnu 1920 nabídnut Československu k odprodeji, nabídka však zůstala bez odezvy. Další prototyp 20.16 již poháněl silnější motor Austro-Daimler o výkonu 200 k (147 kW). Nosný systém byl ještě vylepšen, horní křídlo se nacházelo přímo na trupu a díky tomu se zlepšil výhled pilota. Letové zkoušky, které proběhly v dubnu a květnu 1917, však odborníky z k.u.k. Luftfahrtruppen o dobrých výkonech stíhačky příliš nepřesvědčily. To bylo také důvodem, aby konstruktéři Phönixu definitivně opustili „jedapůlplošníkovou“ koncepci křídel. Prototyp 20.16 se tedy dočkal dalších změn nosných ploch, změnil se profil i počet žeber horního křídla, které již mělo pro další Phönixy typický centroplán s horizontálním chladičem kapaliny nad náběžnou hranou. Celkově byla konstrukce nosného systému ještě více zpevněna. Trup byl tvořen přepážkami, příčkami i podélníky ze dřeva, potažený třívrstvou lakovanou překližkou s výjimkou plechových motorových panelů a montážních krytek. Od prototypu 20.16 si instalace motorů Hiero vyžádala prodloužení přídě o 200 mm, zadní část byla prodloužena o 250 mm na celkovou délku 6,75 m. Dvounosníková křídla i ocasní plochy byly potaženy plátnem. Zvláštním znamení oproti následujícím typům Phönixů bylo uspořádání vzpěr, které se při pohledu zpředu sbíhaly šikmo od spodní nosné plochy směrem k horní - u dalších typů byly rovnoběžné. Negativně nakroucená křidélka, která se nacházela pouze na horním křídle, byla z tenkých ocelových trubek.\n\nPrvní testy upraveného prototypu se uskutečnily při osobní účasti velitele k.u.k. Luftfahrtruppen Emila Uzelace v srpnu 1917. Vlastnosti letounu ho natolik přesvědčily, že ihned nařídil sériovou výrobu typu D.I dle vzoru 20.16, takže předběžně podepsaná objednávka na 120 letounů z března 1917, mohla být konečně naplněna. V srpnu zahájená sériová výroba plánovala splnění dodávky do konce roku, avšak poslední letouny z kontraktu byly dodány teprve v květnu 1918.\n\nPrvních 11 stíhaček Phönix D.I se však objevilo u vojska již v říjnu 1917 i když na frontu se dostaly teprve v prosinci kvůli nedostatku kulometů pro jejich vyzbrojení. Všechny stroje byly vybaveny motorem Hiero o výkonu 200 k (147 kW), avšak podle třech výrobních sérií 128.01-.31, 228.01-.55 a 328.01-.34 vždy od jiného výrobce (dle uvedeného pořadí výrobci Hiero, Osterreichische Fiat Werke a Breitfeld, Daněk a spol.). Po srovnávacích testech s letouny Albatros D.III (Oeffag) a Aviatik D.I, které proběhly v září 1917, prokázal Phönix D.I schopnost dosahovat vyšší rychlosti i stoupavosti vůči Albatrosu, což bylo důležité v převážně hornaté oblasti a lepší ovladatelnost ve srovnání s Aviatikem. I německý inspektorát vojenského letectva Idflieg vysmekl Phönixu poklonu:\n\nOd počátku prosince 1917 byl D.I nasazován jako doprovod průzkumných letounů, některé stíhačky byly přestavěny na fotografický průzkum a z nich několik dostalo navíc silnější motor Hiero o výkonu 230 k (169 kW). O snadné ovladatelnosti nového Phönixu svědčili piloti, kteří neměli problém s přechodem na novou stíhačku z dvousedadlových cvičných strojů. Mezi další přednosti patřila pevná konstrukce nosných ploch, která umožnila bezpečný střemhlavý let, což byl naopak poměrně nebezpečný manévr u Aviatiků i Albatrosů. Díky těmto vlastnostem se Phönix D.I těšil oblibě zejména u začínajících pilotů.\n\nOzvaly se však i kritické hlasy. Hauptmann Adolf Heyrowsky například 10. ledna 1918 podal svému velitelství hlášení o sice dobré ovladatelnosti a stabilitě stroje, který se jistě osvědčil jako doprovodný letoun, nicméně za Oeffagy D.III série 153 i Aviatiky D.I z řady 138 zaostává a další výroba údajně není žádoucí. Kritikou na nedostatečnou rychlost, stoupavost a přehnanou stabilitu nešetřili také letci Flik 30J nebo piloti z elitní Flik 60J, kde s Phönixem létalo i rakousko-uherské stíhací eso Kurt Gruber (stroj 228.24). Jak se později ukázalo, Phönixy se přílišné stability na úkor obratnosti zbavily teprve u typu D.III, nicméně 1. srpna 1918 bylo ve výzbroji k.u.k. Luftfahrtruppen ještě 72 Phönixů D.I, což jistě svědčí o jeho nadprůměrných vlastnostech, zejména vzhledem k rakousko-uherským poměrům.\n\nDíky zkušenostem z operačního nasazení perspektivního stroje, konstruktéři Phönix Flugzeugwerke urychlili další vývoj jehož výsledkem byl prototyp 20.18. Snížená hmotnost nové stíhačky o 130 kg, změna tvaru VOP a zkrácení trupu, přispěly k dosažení vyšších výkonů. 19. prosince 1917 dosáhl prototyp 20.18 výšky 5000 metrů za 19 minut, což znamenalo velké zvýšení stoupavosti ve srovnání s 29 minutami, které k dosažení stejné výšky potřeboval standardní D.I. Na základě těchto testů byla zahájena sériová výroba nového typu D.II.\n\nPo osamostatnění Československa na podzim roku 1918, byly na území nového samostatného státu zabaveny čtyři stíhačky Phönix - tři verze D.I (228.48, 328.04, 328.21) a jedna D.II, všechny neschopné letu. Stroj 228.48 sloužil za války u Flik 63J a 43J, číslo 328.04 tamtéž a jako fotoprůzkumný navíc u Flik 37P, kde havaroval po útoku italského stíhače. I když byla původně plánována oprava strojů 228.48 a 328.21, nakonec z ní sešlo. V Československém Leteckém sboru tedy nelétal letoun tohoto typu.\n\n\n\n\n\n"}
{"id": "207870", "url": "https://cs.wikipedia.org/wiki?curid=207870", "title": "1933 v letectví", "text": "1933 v letectví\n\nTento článek obsahuje seznam událostí souvisejících s letectvím, které proběhly roku 1933.\n\n\n\n\n\n\n\n\n\n\n\n\n\n\n"}
{"id": "207871", "url": "https://cs.wikipedia.org/wiki?curid=207871", "title": "Juuru (obec)", "text": "Juuru (obec)\n\nObec Juuru (estonsky Juuru vald) je samosprávná obec v estonském kraji Raplamaa.\n\nV obci Juuru žije přibližně šestnáct set obyvatel, z toho asi třetina v městečku Juuru, které je administrativním centrem obce a podle kterého je obec pojmenována. Do obce dále patří 11 vesnic — Atla, Hõreda, Härgla, Jaluse, Järlepa, Lõiuse, Mahtra, Maidla, Orguse, Pirgu a Vankse.\n\n"}
{"id": "207877", "url": "https://cs.wikipedia.org/wiki?curid=207877", "title": "Vigala (obec)", "text": "Vigala (obec)\n\nVigala (německy \"Fickel\") je historické území v Estonsku, dnes jako obec Vigala (estonsky Vigala vald) samosprávná obec v estonském kraji Raplamaa.\n\nV obci žije přibližně půldruhého tisíce obyvatel ve 27 vesnicích (Araste, Avaste, Jädivere, Kausi, Kesu, Kivi-Vigala, Kojastu, Konnapere, Kurevere, Leibre, Läti, Manni, Naravere, Oese, Ojapere, Paljasmaa, Palase, Pallika, Päärdu, Rääski, Sääla, Tiduvere, Tõnumaa, Vaguja, Vanamõisa, Vana-Vigala a Vängla). Administrativním centrem je Kivi-Vigala.\n\n"}
{"id": "207880", "url": "https://cs.wikipedia.org/wiki?curid=207880", "title": "Kaiu (obec)", "text": "Kaiu (obec)\n\nObec Kaiu (estonsky Kaiu vald) je samosprávná obec v estonském kraji Raplamaa.\n\nV obci žije něco přes půldruhého tisíce obyvatel, z toho přibližně třetina v městečku Kaiu, které je administrativním centrem obce, a zbytek ve 12 vesnicích (Kuimetsa, Vahastu, Karitsa, Kasvandu, Oblu, Põlliku, Suurekivi, Tamsi, Tolla, Toomja, Vana-Kaiu a Vaopere).\n\n"}
{"id": "207882", "url": "https://cs.wikipedia.org/wiki?curid=207882", "title": "Kehtna (obec)", "text": "Kehtna (obec)\n\nObec Kehtna (estonsky Kehtna vald) je samosprávná obec v estonském kraji Raplamaa.\n\nV obci žije přes pět tisíc obyvatel. Přibližně čtvrtina z nich je hlášena v městečku Kehtna, které je administrativním centrem obce a podle kterého je obec pojmenována. K obci dále patří městečka Eidapere, Lelle, Keava a Kaerepere a celkem 43 vesnic — Ahekõnnu, Ellamaa, Haakla, Hertu, Hiie, Ingliste, Kaerepere, Kalbu, Kehtna-Nurme, Kastna, Kenni, Koogimäe, Koogiste, Kumma, Kõrbja, Käbiküla, Kärpla, Laeste, Lalli, Lau, Lellapere, Lellapere-Nurme, Linnaaluste, Lokuta, Metsaääre, Mukri, Nadalama, Nõlva, Ohekatku, Pae, Palasi, Paluküla, Põllu, Põrsaku, Reonda, Rõue, Saarepõllu, Saksa, Saunaküla, Selja, Sooaluste, Valtu-Nurme a Vastja.\n\n"}
{"id": "207885", "url": "https://cs.wikipedia.org/wiki?curid=207885", "title": "Kyberšikana", "text": "Kyberšikana\n\nKyberšikana (též kybernetická šikana, počítačová šikana či cyberbullying) je kolektivní označení forem šikany prostřednictvím elektronických médií, jako je internet a mobilní telefony, které slouží k agresivnímu a záměrnému poškození uživatele těchto médií. Stejně jako tradiční šikana zahrnuje i kyberšikana opakované chování a nepoměr sil mezi agresorem a obětí. Mezi další kritéria, která identifikují kyberšikanu, patří fakt, že oběť vnímá to, co se děje, jako nepříjemné a ubližující. Kyberšikana však může být způsobena také neúmyslně - nevhodný žert se např. vymkne kontrole a může se rozvinout do podoby intenzivní kyberšikany.\n\nV překladu jde o pronásledování v kyberprostoru nejčastěji pomocí SMS, chatu, emailu, telefonu, sociálních sítí, Skypu apod. Oběti většinou pronásledovatele (stalkera) znají, často jde o bývalého milence/milenku, kamaráda, zrazeného přítele nebo milovníka. Stalker může být ale i neznámý, a to v případě, že si oběť vyhlédl náhodně na internetu. Pronásledované oběti hrozí naprostá ztráta soukromí, osobních údajů a pocitu bezpečí. Stalking je od 1. června 2010 trestný čin.\n\nZa kyberharašení lze označit opakované zprávy zasílané agresorem, které jsou oběti nepříjemné. Tato situace může vzniknout i ze vzájemné konverzace, ta se stane nepříjemnou a oběť není schopná ji ukončit. Agresor většinou oběť začne bombardovat zprávami ihned po připojení na internet nebo jí zasílá nežádoucí SMS.\n\nV této formě kyberšikany je oběť vyloučena z nějaké skupiny, do které by chtěla či měla patřit. Ostrakizace je pro oběť velmi bolestná, i když postrádá přímý prvek agrese. Oběť trpí frustrací z nenaplnění potřeby někam patřit. Na internetu je to často horší než v reálném životě, jelikož tam je patrné, kdo je oblíbený a kdo ne, např. je oběť vyloučena z facebookové skupiny, kde to většinou vidí větší množství lidí než v realitě.\n\nV překladu jde o manipulaci v kyberprostoru s cílem přimět uživatele k osobní schůzce. Útočník, který se většinou vydává za někoho jiného, si vyhledá vhodnou osobu, ve které postupem času vzbudí důvěru a přinutí ji k osobní schůzce, kde pak nějakým způsobem oběť zneužije či využije. V této oblasti jsou často nejvíce ohroženy děti, které jsou závislé na technologiích, tráví na internetu většinu času a většinu přátel mají pouze ve virtuálním světě.\n\nJde o nepřátelské chování útočníka vůči oběti ve virtuálním světě. Je to výrazně vyhrocená a agresivní diskuze až hádka na internetu. Někteří uživatelé úmyslně podobné diskuze provokují vkládáním různých kontroverzních příspěvků, urážením účastníků diskuzí apod. Výzkumy ukazují, že slovní napadání je ve virtuálním prostředí až čtyřikrát častější než v reálném životě.\nJde o zasílání textů, fotografií a videí se sexuální tematikou prostřednictvím elektronických médií. Tyto materiály pak často končí na internetu a můžou mít pro oběť fatální důsledky, jelikož jsou často použity jako prostředek k vydírání. Některé případy mohou skončit až smrtí oběti. Útočník se v případě, že je oběť mladší 18 let, dopouští trestné činnosti v oblasti šíření dětské pornografie. Podrobný výzkum sextingu u české populace v České republice zrealizoval v roce 2017 tým projektu E-Bezpečí pod názvem Sexting a rizikové chování českých dětí v kyberprostoru.\n\nJedná se o celkem novou „zábavu“ mladých lidí, která vznikla v Británii. Spočívá v tom, že agresor si vybere oběť a následně ji fyzicky napadne (zfackuje) a celé se to nahrává na mobilní telefon. Poté je nahrávka zveřejněna na internetu. V této době happy slapping neobsahuje jen fackování, ale už i závažnější útoky za hranicí zákona a i svlékání oběti. Zveřejnění a šíření těchto videí vedlo v některých případech až k sebevraždě oběti.\n\nRole „oběť-agresor-přihlížející“ jsou v kyberprostoru rozloženy jinak než u tradiční šikany. Zdánlivě jasný případ může být ve skutečnosti mnohem složitější.\n\nMezi nejčastější oběti kyberšikany patří děti a teenageři, které jsou odmítány kolektivem z důvodu osobnostní charakteristiky, jako je plachost, stydlivost, nejistota a fyzické atributy (barva vlasů, pleti, styl oblékání…). Existují i případy, ve kterých se sám agresor stane obětí, a to v případech, kdy se takto jeho oběť mstí nebo se proti jeho chování zvedne nepřiměřený odpor na internetu ze strany dalších lidí. Fenomén přepínání rolí u kybernetických forem agrese podrobně mapují výzkumy Centra PRVoK PdF UP.\n\nAgresorům kyberšikany je společná nižší míra empatie v porovnání s ostatními dětmi, jelikož se neumějí vcítit do oběti a chápat, jaké zranění způsobují. Agresor svou oběť nevidí a nezná její reakce, tudíž nedokáže odhadnout, jak velkou újmu by ji mohl způsobit.\n\nExistuje několik druhů přihlížejících. Někteří jsou následovníci agresora, někteří jsou nezúčastnění a někteří jsou na straně oběti. Role těchto přihlížejících je velmi důležitá, pokud proti kyberšikaně otevřeně vystoupí, to se ale ve většině případů bohužel nestává.\n\nPodle průzkumu organizace YoungMinds, ve kterém bylo 62 % dotazovaných mladších 18 let (z více než v polovině šlo o ženy), zaznamenala na sociálních sítích takové sdělení, které označili za šokující.<ref name=tyden.cz/rubriky/zahranici/kybersikana-na-socialnich-sitich-dospivajici-pozaduji-reseni_469261\"></ref> 47 % dotazovaných mělo zkušenost s nevhodnými zprávami nebo komentáři. Přestože většina sociálních pravidel umožňuje založení účtu až od 13 let, 61 procent dotazovaných mělo svůj první účet na sociálních sítích ve 12 letech a dříve. Podle výsledků šetření mladí považují kyberšikanu za nevyhnutelnou součást sociálních sítí. Podle dospělých je řešením v případě kyberšikany vymazat účet, ovšem podle dospívajících toto není možné chtít po někom, kdo na sociálních sítích vyrůstá.\n\nSpecifickou formu kyberšikany tvoří kyberšikana cílená na učitele. Ta má celou řadu podob společných s kyberšikanou cílenou na děti, zahrnuje však nové formy agrese, ke kterým patří prankování učitelů v online prostředí, kyberbaiting, agresivní hodnocení učitelů prostřednictvím online www stránek apod. Podrobnosti o výskytu kyberšikany u českých učitelů mapuje např. Národní výzkum kyberšikany učitelů (2016).\n\n\n"}
{"id": "207887", "url": "https://cs.wikipedia.org/wiki?curid=207887", "title": "Kobra 11", "text": "Kobra 11\n\nKobra 11 (v německém originále Alarm für Cobra 11 – Die Autobahnpolizei) je německý akční kriminální televizní seriál o fiktivním kriminálním oddělení dálniční policie. V Německu ho vysílá televize RTL, v Česku je seriál vysílán na stanicích Nova Group: Nova (1998–2012), Nova Cinema (2009–2012), Fanda (2012–2016) a Nova Action (od 2017). Z důvodu časové náročnosti tvorby seriálu se začaly natáčet i méně úspěšné epizody s druhým týmem policistů – vznikl seriál \"\". Oba seriály se odehrávají v Kolíně nad Rýnem.\n\nPrvní pilotní film (\"Bomby na 92. kilometru\") sledovalo v roce 1996 na RTL 10 miliónů lidí. V tomto díle spolu byli vrchní komisař \"Frank Stolte\" (Johannes Brandrup) a vrchní komisař \"Ingo Fischer\" (Rainer Strecker). V druhé epizodě byl však \"Ingo\" zastřelen a ve třetí epizodě ho nahradil vrchní komisař \"Semir Gerkhan\" (Erdoğan Atalay), který je hlavní postavou seriálu nepřetržitě již přes 20 let. Na konci 1. série neznámo jak odešel \"Frank\", který se ale překvapivě objevil v epizodě 21. série (\"Riziko\"), kde prozradil, že důvodem jeho dřívějšího odchodu bylo přesunutí do BKA. \n\nVe 2. sérii přišel vrchní komisař \"André Fux\" (Mark Keller), který v seriálu působil do konce 3. série, kdy byl na Mallorce postřelen harpunou a zmizel v hladinách moře. Andrého tělo nebylo nalezeno a v pilotním filmu 18. série (\"Zmrtvýchvstání\") se objevil a zachránil \"Semirovi\" a jeho dětem život. Během let, kdy se se Semirem neviděl, se ale z důvodu atentátu na svou manželku a dceru dal na dráhu zločinu, a na konci pilotního dílu Zmrtvýchvstání André v Alpách spadl do propasti a zemřel.\n\nVe 4. sérii ho nahradil vrchní komisař \"Tom Kranich\" (René Steinke), ten na konci 6. série po atentátu, při kterém zahynula jeho těhotná snoubenka \"Elena\", odešel. V 9. sérii se vrátil, v pilotním díle 11. série (\"Na život a na smrt\") byl ale zastřelen. 7. a 8. sérii, zatímco byl \"Tom Kranich\" pryč, byl \"Semirovým\" parťákem komisař \"Jan Richter\" (Christian Oliver), ten na konci 8. série neznámo jak odešel. \n\nPo \"Tomu Kranichovi\" nastoupil k dálniční policii vrchní komisař \"Chris Ritter\" (Gedeon Burkhard), který zemřel na konci 12. série (\"Mezi nepřáteli\"). Jeho nástupcem se ve 13. sérii stal vrchní komisař \"Ben Jäger\" (Tom Beck). Ten stál po boku Semira až do konce 18. série, tehdy odešel, jelikož kvůli záchraně Semira musel postřelit svou přítelkyni. Rozhodl se tedy odcestovat do USA a začít se naplno věnovat hudební kariéře. \n\nV pilotním filmu druhé poloviny 18. série (\"Revoluce\") přišel \"Semirův\" 7. parťák, vrchní komisař \"Alex Brandt\" (Vinzenz Kiefer). V polovině 20. série \"Alex\" odešel od policie a odcestoval do Brazílie, aby našel svoji matku. V pilotním filmu druhé poloviny 20. série (\"Kobro, je to na vás!\") ho nahradil \"Semirův\" 8. parťák, mladý komisař \"Paul Renner\" (Daniel Roesner). Toho do týmu doporučila bývalá šéfová \"Anna Engelhardtová\". Paul chtěl být od raného mládí policistou, když mu bylo 8 let, \"Semir\" mu zachránil život. Paul odešel na konci 24. série a se svým otcem se vydal na Nový Zéland, aby byli s otcem spolu, protože jeho otec je vážně nemocný. \n\nV 25. sérii nastupuje k Semirovi nová mladá parťačka, poprvé to bude žena – \"Vicky Reisingerová\" (Pia Stutzenstein). \n\nV prvních epizodách seriálu hrála šéfku dálniční policie \"Katharina Lamprechtová\" (Almut Eggert). Ta v šesté epizodě 2. série neznámo jak odešla a od sedmé epizody ji nahradila šéfová \"Anna Engelhardtová\" (Charlotte Schwab). Ta ve 13. sérii (\"Zrada\") odešla, v seriálu se ale ještě dvakrát objevila, a to v pilotním filmu 20. série (\"Kobro, je to na vás!\"), k výročí 20 let \"Semira\" u policie, a poté ve 21. sérii (\"Šéfová\"). Její nástupkyní se ve 13. sérii (\"Okno\") stala \"Kim Krügerová\" (Katja Woywood). Ta ke konci 24. řady kvůli neshodám se Semirem odešla od dálniční policie a stala se policejní prezidentkou. V posledním dílu této série, ale podlehla střelnému zranění.\n\nV seriálu působily zatím čtyři sekretářky. Prvních šest epizod 2. série hrála \"Regina Christmannová\" (Nina Weniger), která neznámo jak odešla. V sedmé epizodě ji nahradila \"Andrea Schäferová\", od 8. série \"Gerkhanová\" (Carina Wiese), která poté, co otěhotněla a narodilo se jí dítě, také odešla, a to ve třetí epizodě 10. série, ale v seriálu se objevuje dál po boku svého manžela \"Semira\". Na její místo nastoupila \"Petra Schubertová\" (Martina Hill). Poslední výměna se konala po smrti \"Toma Kranicha\", se kterým měla \"Petra\" vztah, a proto odešla v pilotním díle 11. série. Místo ní přišla\"Sussana Königová\" (Daniela Wutte). Ta v 7. epizodě 24. série odešla od policie.\n\nV prvním pilotním filmu působili policisté \"Thomas 'Tommy' Rieder\" (Günter Schubert) a \"Marcus Bodmer\" (Uwe Büschken), v tomto díle přišla také \"Anja Heckendornová\" (Claudia Balk). V druhé epizodě se objevil \"Jochen Schulte\" (Matthias Freihof). Na konci 1. série všichni neznámo jak odešli. Ve 2. sérii je nahradili \"Horst Hotte Herzberger\" (Dietmar Huhn) a \"Manfred Meier-Hofer\" (Sven Riemann), ten v šesté epizodě 2. série neznámo jak odešel. V sedmé epizodě ho nahradil \"Dieter Bonrath\" (Gottfried Vollmer). V 15. sérii v epizodě (\"Výš, dál, rychleji!\") přišla \"Jenny Dornová\", která v 16. sérii nahradila \"Horsta Herzbergera\" (Dietmar Huhn), který zachránil \"Bena\" před smrtí a sám přišel o život. V 19. sérii zemřel při akci \"Dieter Bonrath\" (Gottfried Vollmer) a \"Jenny\" dávala vinu sobě. Později se \"Jenny\" stala komisařkou a ve 21. sérii dostala na starosti mladého policistu \"Finna Bartelse\" (Lion Wasczyk), který čerstvě dokončil policejní akademii. Oba během 24. série u týmu dálniční policie skončili. Ve 23. sérii nastupuje na oddělení Semirova nemanželská dcera \"Dana Wegenerová-Gerkhanová\" (Gizem Emre), která čerstvě dostudovala policejní akademii. \n\nOd 7. série v seriálu hraje technik \"Hartmut Freund\" (Niels Kurvin).\n\nČeské znění seriálu je produkováno postupně od roku 1998, kdy byly nadabovány první dvě řady, na kterých se jako režisérka podílela Kateřina Fuková. Od 3. do 18. řady, tedy do roku 2014, byl režisérem Libor Hruška, od roku 2015 do roku 2018, od 19. řady do 22. řady byl režisérem Tomáš Tintěra. Od roku 2018 a od 23. řady je režisérem Martin Těšitel. Hlavním překladatelem \"Kobry 11\" je Ivan Hanuš, který nepřekládal pouze první (překladatel: Vladislav Čejchan) a čtvrtou sérii (překladatel: Ondřej Lábr). Na překladu 16. a 17. řady se kromě Hanuše podílel také Jiří Pondělíček. Dabing byl vyráběn v několika studiích: 1. a 2. sérii vyrobila Agentura Smrček Production (pro ČNTS Nova), 3. řadu firma Produkce (pro CET 21), sezóny 4–9 společnost Česká produkční 2000 (pro CET 21). Od desáté řady produkuje české znění pro CET 21 studio DW Agentura.\n\nNatáčení financuje RTL a zajišťuje ho firma Action Concept. RTL stojí jedna epizoda okolo 10 miliónů korun. V čele Action Concept stojí Hermann Joha, který do seriálu vymýšlí kaskadérské kousky a zároveň společnost založil. Při natáčení seriálu se spolupracuje s policií. 1. a 2. série se natáčely v Berlíně a v jeho okolí, scény na dálnici se točily na opuštěné části dálnice A115 vedoucí do bývalého hraničního přechodu mezi NDR a Západním Berlínem. Policejní stanice byla ve skutečnosti restaurace. Od 3. série se natáčí v Kolíně nad Rýnem a v okolí Kolína nad Rýnem.\n\nSeriál se natáčí na 16 mm film, kterého bylo již spotřebovaného zhruba 1500 km. Na natáčení pracuje akční a dramatický tým, dva režiséři a dalších cca 100 lidí, kteří jsou plně nasazeni. Akční scény jsou snímány až 16 kamerami a při náročných akčních scénách se využívá digitální technika. Jedna epizoda se průměrně natáčí 3 týdny, 10 sekund na obrazovce se připravuje cca 10 hodin (od příprav natáčení až po finální úpravy). Od počátku natáčení bylo zničeno přes 3000 vozů, v počtu akčních scén s automobily byly překonány všechny dosavadní rekordy, auta jsou kupována z autobazarů, nová auta darují výrobci, která se pro potřeby natáčení upravují. Spotřebuje se v průměru 10 až 25 automobilů na jednu epizodu. Kanceláře dálniční policie jsou vybudovány v ateliéru. Jedna epizoda se točí cca 10 až 18 dní pilotní díl se točí cca 25 až 30 dní.\n\nKvůli natáčení jsou poměrně často uzavírány německé dálnice. V roce 2005 postavili filmaři vlastní dálnici – Areál FTL GmbH (největší filmová kulisa Evropy). Čtyřproudá silnice se dvěma oddělenými pásy je dlouhá kilometr. Na obou koncích jsou udělané smyčky pro otočení. Projet celý úsek kolem dokola tak znamená urazit celkem 2,3 km. Na filmové dálnici nechybí krajnice, svodidla, patníky, nakreslené jízdní pruhy, nájezd a sjezd, parkoviště i záliv pro nouzové stání.\n\nNejdražší epizoda byla \"Poslední závod\" z 19. řady, kde se natáčelo na závodišti DTM, a ve které si zahrál také Ralf Schumacher.\n\n\n\n\n\n\n\n\nNa World Stunt Awards 2004 získal pilotní film seriálu \"\" „Most smrti“ cenu za nejlepší akci v zahraničním filmu.\n\nV letech 2003, 2004, 2005, 2007, 2009, 2011, 2012, 2015 a 2017 získal seriál cenu Taurus World Stunt Award za nejlepší akční zahraniční seriál a kaskadérské kousky.\n\n\n\nPrvní pilotní film \"Bomby na 92. kilometru\" měl v Německu premiéru 12. března 1996. Sledovalo ho přes 10 500 000 lidí. Průměrná sledovanost jedné epizody v Německu je 8 milionu diváků, v ČR 1,5 milionu diváků, jednu epizodu sleduje průměrně 9,5 % Němců, 53 % všech fanoušků seriálu jsou ženy. Seriál je s velkým úspěchem vysílán v mnoha zemích světa.\n\nPilotní díl 4. série \"Pekelná jízda na dálnici A4\" je až na jednotlivé detaily téměř přesnou kopií amerického filmu Auto na útěku (Runaway Car). První oficiální DVD Kobra 11 vyšlo 25. října 2004. Obsahovalo pilotní filmy \"Křest ohněm\" (7. série) a \"Na věky věků\" (8. série) a bonusové materiály z dílny Action Concept.\n\nV epizodách \"Stíny minulosti\" (6. série), \"Falešné přátelství\" (8. série), \"Za každou cenu\" (8. série), \"Pod palbou\" (10. série) a \"Turbo a Tacho\" (15. série) se objevuje bývalá policejní drogová fena Johannes (fena Chayenne), která trpí klaustrofobií, kvůli alergii na kokain ji předčasně vyloučili ze služby a může se pominout, když cítí drogy. Johannes patří kamarádce Andrey Schäferové-Gerkhanové a pomohl/a vyřešit případy s drogami.\n\n\"Alarm für Kebap 11 – Die Dönerpölizei\" je parodie na seriál Kobra 11. René Steinke je komisař \"Murat\" a Erdoğan Atalay je komisař \"Ali\". Všichni mluví s tureckým přízvukem. Konečná věta je vždy stejná: „Alder, ich schwööör’!“. Další parodie byly v pořadech Switch – TV gnadenlos parodiert a Switch reloaded.\n\nKnihy z tohoto seriálu vycházely v minulosti v Německu, ale i v České republice. Knihy napsal K. Pittermann. Byly vydány celkem tři knihy a v každé z nich je osm příběhů. Knihy obsahují chyby např. Simir místo Semir. V první knize je osm z šestnácti dílů 4. série: \"Pekelná jízda na dálnici A4\" (kde se dozvíme, jak přišel Tom Kranich), \"Schumannova velká šance\", \"Zajíc a ježek\", \"Na útěku\", \"Ztracené vzpomínky\", \"Černá růže\", \"Janina\" a \"Chata u jezera\". Ve druhé knize je osm ze sedmnácti dílů 5. série: \"Černá vdova\", \"Rychlost\", \"Láska až za hrob\", \"Falešná hra\", \"Tina a Aysim\", \"Krátké štěstí\", \"Závodní stáj\" a \"Bistro TruckStop\". Ve třetí knize je osm ze sedmnácti dílů 6. série: \"Štvanice\", \"Modré období\", \"Černé ovce\", \"Smrt novináře\", \"Otec a syn\", \"Hluboký pád\", \"Stíny minulosti\" a \"Rozloučení\".\n\nBylo vydáno zatím jedenáct počítačových her Kobra 11.\n\n\n\n"}
{"id": "207892", "url": "https://cs.wikipedia.org/wiki?curid=207892", "title": "Tadeusz Gocłowski", "text": "Tadeusz Gocłowski\n\nDr. Tadeusz Gocłowski (* 16. září 1931, Piski, + 3. května 2016, Gdaňsk) byl první arcibiskup gdaňský.\n\nTadeusz Gocłowski se narodil v rolnické rodině reemigrantů z USA, kněžské svěcení obdržel 24. června 1956 v Krakově. Studoval na Katolické univerzitě v Lublině a později v Římě, kde získal doktorát kanonického práva. V letech 1971-1973 a 1982-1983 zastával post rektora Gdaňského kněžského semináře.\n\n23. března 1983 byl jmenován titulárním biskupem beneventským a pomocným biskupem gdaňským, konsekrován byl 17. května 1983 w Mariánské bazilice v Gdaňsku. 31. prosince 1984, po smrti biskupa Lecha Kaczmarka, byl jmenován biskupem gdaňským. 25. března 1992 byla gdaňská diecéze povýšena na arcidiecézi a Tadusz Gocłowski se stal prvním arcibiskupem-metropolitou gdaňským V letech 1988-1989 byl účastníkem jednání mezi vládou PLR a představiteli Solidarity.\n\n12. května 2006 odmítl přijmout titul čestného občana Gdaňsku pro fakt, že jeden z radních vyjádřil podezření, že udělení titulu je součástí kampaně před volbami do samosprávních zastupitelstev. Na jeho povinnou rezignaci zaslanou do Vatikánu u příležitosti 75. narozenin papež Benedikt XVI. zareagoval žádostí, aby setrval v úřadu do roku 2008.\n\n\n"}
{"id": "207899", "url": "https://cs.wikipedia.org/wiki?curid=207899", "title": "Kostel svaté Ludmily (Praha)", "text": "Kostel svaté Ludmily (Praha)\n\nKostelů zasvěcených svaté Ludmile je v Praze více:\n\n"}
{"id": "207904", "url": "https://cs.wikipedia.org/wiki?curid=207904", "title": "Avimimus portentosus", "text": "Avimimus portentosus\n\nAvimimus portentosus byl druh teropodního oviraptorosaurního dinosaura. Žil na území dnešního Mongolska v období pozdní křídy, asi před 70 miliony let.\n\n\"Avimimus\" byl zhruba 1,2 až 1,5 m dlouhý a kolem 12 kg vážící všežravý teropod, který žil před 70 milióny let. Jeho fosilie byly nalezeny v Číně a Mongolsku. Měl dlouhé nohy, ocas a krk s malou hlavou a bezzubým zobákem. Přední tříprsté končetiny měly srostlé záprstní kůstky stejně jako dnešní ptáci. Na předloketních kostech se nalezl zdrsněný povrch v místech, kde dnešním ptákům vyrůstá peří. Proto se předpokládá, že jeho tělo bylo také pokryto peřím. V roce 2008 a 2016 pak bylo objeveno několik fosilních koster pohromadě, zdá se tedy, že šlo o gregarického (stádního) živočicha.\n"}
{"id": "207916", "url": "https://cs.wikipedia.org/wiki?curid=207916", "title": "Kostel svatého Prokopa (Praha)", "text": "Kostel svatého Prokopa (Praha)\n\nKostelů zasvěcených svatému Prokopovi Sázavskému je v Praze více:\n"}
{"id": "207920", "url": "https://cs.wikipedia.org/wiki?curid=207920", "title": "Kostel svatého Rocha (Praha)", "text": "Kostel svatého Rocha (Praha)\n\nV Praze jsou dva kostely svatého Rocha:\n"}
{"id": "207922", "url": "https://cs.wikipedia.org/wiki?curid=207922", "title": "Kostel svatého Václava (Praha)", "text": "Kostel svatého Václava (Praha)\n\nV Praze jsou svatému Václavovi zasvěceny tyto kostely:\n\nSpolečné zasvěcení\n\nZaniklé kostely\n"}
{"id": "207925", "url": "https://cs.wikipedia.org/wiki?curid=207925", "title": "Dodge WC", "text": "Dodge WC\n\nDodge WC byla řada amerických vojenských užitkových vozidel používaných v druhé světové válce.\n\nAutomobily řady Dodge WC vznikly dle požadavku americké armády, která si byla vědoma, že její vozový park se skládá z vozidel od více jak 120 druhů výrobců, a která chtěla mít univerzální druh, který bude mít množství společných náhradních dílů. Roku 1937 uzavřelo ministerstvo vojenství s koncernem Chrysler smlouvu na vývoj automobilu s pohonem všech náprav. Továrna Dodge nabídla svůj prototyp jedenapůltunového automobilu, který byl podroben zkouškám. Poté následovala výroba menšího sériového množství, které bylo též dále testováno a firma pracovala na dalším zlepšení. Po úspěšném provedení zkoušek armáda objednala hromadnou sériovou výrobu a celá kapacita továrny Dodge byla využita na výrobu automobilů pro vojenské složky. Do výroby byl zaveden půltunový užitkový automobil ve třech základních variantách: valník, velitelský a zdravotnický. Od roku 1940 došlo i k produkci dalšího tříčtvrtětunového typu. Celkem bylo do roku 1945 přes 400 tisíc kusů užitkových vozidel všech typů. Vozidla byla za války dodávána spojencům, v rámci smlouvy o půjčce a pronájmu i do SSSR, který je užíval ve velké míře. Několik automobilů měla ve svém stavu i čs. samostatná obrněná brigáda a 1. československý armádní sbor.\n\n"}
{"id": "207927", "url": "https://cs.wikipedia.org/wiki?curid=207927", "title": "Územní plánování", "text": "Územní plánování\n\nÚzemní plánování je „trvalá, soustavná a komplexní činnost orgánů územního plánování a stavebních úřadů. Územní plánování řeší využití území a zásady jeho uspořádání. Chrání a rozvíjí přírodní, kulturní a civilizační hodnoty území, včetně urbanistického, architektonického a archeologického dědictví. S ohledem na ochranu krajiny dbá na hospodárné využívání zastavěného území. Územní plánování usiluje o dosažení souladu veřejných a soukromých zájmů. Hlavním cílem územního plánování je vytvářet předpoklady pro výstavbu a pro udržitelný rozvoj území, jehož podstatou je vyvážený vztah mezi životním prostředím, hospodářským rozvojem a soudržností společenství obyvatel“ dle definice Portálu územního plánování\n\nÚzemní plánování je nástrojem státní správy pro racionální rozvoj určitého území. Územní plánování v ČR je legislativně upraveno stavebním zákonem č. 183/2006 Sb., dalšími zákony a vyhláškami (viz kap. Legislativa). Legislativní úprava sleduje hlavní úkoly územního plánování (viz kap. Hlavní úkoly územního plánování) a vytváří nástroje k jejich dosažení (viz kap. Nástroje územního plánování).\n\nZákony:\nProváděcí vyhlášky k zákonu č. 183/2006 Sb., týkající se územního plánování:\n\nZákon o územním plánování a stavebním řádu také v části páté § 158 odst. (1) stanoví, že zpracování územně plánovací dokumentace a územní studie je vybranou činností ve výstavbě, kterou smějí vykonávat jen a pouze fyzické osoby, které k tomu získaly oprávnění - byly autorizovány dle speciálního zákona 360/92 Sb. Českou komorou architektů a jsou uvedeny ve veřejném rejstříku - seznamu autorizovaných architektů.\n\nStavební zákon vymezuje, kdo je aktérem územního plánování. Specifikuje postavení jednotlivých aktérů v procesu územního plánování z hlediska jejich povinností, práv a postavení.\n\nZpracovatelem územního plánu je fyzická osoba s oprávněním - autorizací, kterou uděluje Česká komora architektů.\n\nStavební úřad vykonává územní řízení a dbá na dodržování obecných předpisů při územním plánování.\n\nÚřad územního plánování – obecní úřad územního plánování, krajský úřad územního plánování, ministerstvo pro místní rozvoj (nejvyšší úřad)\n\nDotčené orgány státní správy: (DOSS) jsou ty rezorty, které mají ze svého zákona chránit určitý společenský zájem a hlavně ty co územně diferencují.\nDOSS jsou odstupňované podle úrovní řízení – od ministerstva, kraje, okresu (pověřené obce) až po obce – odpovídá úrovni pořizovatele.\n\n\nVeřejná infrastruktura zahrnuje zejména:\n\nÚzemně plánovací podklady tvoří:\n\nÚzemně plánovací podklady slouží jako podklad k pořizování politiky územního rozvoje, územně plánovací dokumentace, jejich změně a pro rozhodování v území (=územní rozhodnutí, územní opatření, úprava vztahů v území).\n\nPolitika územního rozvoje koordinuje tvorbu a aktualizaci zásad územního rozvoje, tvorbu koncepcí schvalovaných ministerstvy a jinými ústředními správními úřady a záměry na změny v území republikového významu.\nPolitiku územního rozvoje pořizuje ministerstvo pro celé území republiky a schvaluje ji vláda.\nPolitika územního rozvoje je závazná pro pořizování a vydávání zásad územního rozvoje, územních plánů, regulačních plánů a pro rozhodování v území. Ministerstvo životního prostředí může v případě zásahu do významných lokalit (např. ptačí oblasti) dokument zablokovat.\n\nZákladní typ plánovací dokumentace. Je závazná, má danou strukturu a projednávání. Výsledkem je vyhláška. ÚPD vymezuje veřejně prospěšnou stavbu a veřejně prospěšné opatření. Dále se skládá ze tří významných částí :\nZásady územního rozvoje stanoví zejména základní požadavky na účelné a hospodárné uspořádání území kraje, vymezí plochy nebo koridory nadmístního významu a stanoví požadavky na jejich využití, zejména plochy nebo koridory pro veřejně prospěšné stavby, veřejně prospěšná opatření, stanoví kritéria pro rozhodování o možných variantách nebo alternativách změn v jejich využití. Zásady územního rozvoje se pořizují pro celé území kraje a vydávají se formou opatření obecné povahy.\nZásady územního rozvoje jsou závazné pro pořizování a vydávání územních plánů, regulačních plánů a pro rozhodování v území.\nPostup vytváření ZUR\nNávrh zásad územního rozvoje pořídí krajský úřad na základě zadání (§ 187 odst. 4) nebo zprávy o uplatňování zásad územního rozvoje. K návrhu zásad územního rozvoje krajský úřad zajistí vyhodnocení vlivů na udržitelný rozvoj území.\nNávrh zásad územního rozvoje posuzuje před jejich vydáním ministerstvo, kterému krajský úřad předloží návrh zásad územního rozvoje a zprávu o jejich projednání.\nO upraveném a posouzeném návrhu zásad územního rozvoje se koná veřejné projednání.\nKrajský úřad předkládá zastupitelstvu kraje návrh na vydání zásad územního rozvoje\nKrajský úřad předloží zastupitelstvu kraje nejpozději do 2 let po vydání zásad územního rozvoje nebo jejich poslední aktualizace zprávu o jejich uplatňování v uplynulém období. Návrh zprávy musí být před předložením zastupitelstvu kraje ke schválení konzultován s obcemi kraje a s dotčenými orgány.\n\nÚzemní plán se pořizuje a vydává pro celé území obce, pro celé území hlavního města Prahy, popřípadě pro celé území vojenského újezdu. Územní plán může být pořízen a vydán též pro vymezenou část území hlavního města Prahy.\n\nÚzemní plán musí být v souladu se zásadami územního rozvoje a s politikou územního rozvoje.\n\nÚzemní plán je závazný pro pořízení a vydání regulačního plánu zastupitelstvem obce a pro rozhodování v území. Poskytování prostředků z veřejných rozpočtů na provedení změn v území nesmí být v rozporu s vydaným územním plánem.\n\nRegulační plán v řešené ploše stanoví podrobné podmínky pro využití pozemků, pro umístění a prostorové uspořádání staveb, pro ochranu hodnot a charakteru území a pro vytváření příznivého životního prostředí a vymezí veřejně prospěšné stavby nebo veřejně prospěšná opatření.\n\nRegulační plán musí být v souladu s politikou územního rozvoje, zásadami územního rozvoje a územním plánem. Regulační plán je závazný pro rozhodování v území.\n\nÚzemní řízení vede stavební úřad. Výsledkem územního řízení je územní rozhodnutí. Stavební zákon rozlišuje pět typů územního rozhodnutí:\n\nNamísto vedení územního řízení a vydání územního rozhodnutí může stavební úřad vydat územní souhlas, pokud je záměr v zastavěném území nebo v zastavitelné ploše, poměry v území se podstatně nemění a záměr nevyžaduje nové nároky na veřejnou dopravní a technickou infrastrukturu. Územní souhlas se vydává na základě oznámení o záměru doplněného o souhlasy vlastníků sousedních pozemků, kteří by jinak byli účastníky územního řízení.\n\n\n\n\n"}
{"id": "207930", "url": "https://cs.wikipedia.org/wiki?curid=207930", "title": "Gappa", "text": "Gappa\n\nGappa (nebo též Daikyojū Gappa) je japonský sci-fi film o stejnojmenných obřích ještěrech, devastujících Japonsko. Natočil jej v roce 1967 režisér Haruyasu Noguchi v produkci Hideo Koi. Film je založen především na speciálních efektech, které ale na počátku 21. století už působí značně naivně.\n\nExpedice zjistí na jednom z pacifických ostrovů, že zde domorodci vyznávají podivné božstvo. Po nějaké době objeví v jedné z jeskyní vejce a mládě ještěra. To odvezou s sebou do Japonska. Když rodiče odhalí, že jejich mládě zmizelo, vydají se po stopách expedice. Při svém postupu demolují průmyslovou krajinu. Zbraně jsou proti nim neúčinné. Až na periferii Tokia jim lidé mládě vrátí a nestvůry odletí zpět na svůj ostrov.\nDospělé příšery Gappa se objevily i v cameo scéně šesté epizody čtvrté série Roztavení sci-fi seriálu / sitcomu \"Červený trpaslík\". Stalo se tak ve scéně, kdy se Kryton a Arnold Rimmer zhmotnili na planetě, která dříve sloužila jako svět s obrovským zábavním parkem, v němž se vyskytují voskoví androidi - tzv. „parafíni“. Kryton s Rimmerem jsou před Gappy nuceni utíkat.\n\n"}
{"id": "207932", "url": "https://cs.wikipedia.org/wiki?curid=207932", "title": "Studebaker US6", "text": "Studebaker US6\n\nStudebaker US6 byl legendární americký vojenský nákladní a užitkový automobil vyráběný v době druhé světové války nejen v USA, ale i v Íránu, odkud byly v rámci dohody o půjčce a pronájmu dodávány do Sovětském svazu.\n\nAutomobil vznikl roku 1941 v americké společnosti Studebaker, kde se vyrábělo až do roku 1945 třináct různých obměn. Stroj byl produkován s dvěma a s třemi hnacími nápravami (6x6, nebo 6x4). Existoval ve dvou velikostech rozvoru a se dvěma typy kabin (plechovou a plátěnou). Automobily sloužily nejen jako nákladní vozy, ale i jako nosiče různých nástaveb (např. palivové cisterny), z nichž však nejvíce proslula konfigurace s raketometem Kaťuša. Do roku 1945 bylo vyrobeno celkem přes 200 tisíc vozů, z toho 100 tisíc bylo dodáno do SSSR.\n\nSovětskými vojáky byl tento automobil velmi oblíben a dostal od nich přezdívku „\"studěr\".“ V době osvobození Československa v roce 1945 se tak s těmito automobily setkávali Češi jak u amerických, tak u sovětských vojsk. Studebakery používali za války i českoslovenští vojáci, po druhé světové válce měla automobily ve výzbroji i Československá armáda.\n"}
{"id": "207950", "url": "https://cs.wikipedia.org/wiki?curid=207950", "title": "Zamenhof", "text": "Zamenhof\n\nZamenhof může znamenat:\n\n"}
{"id": "207953", "url": "https://cs.wikipedia.org/wiki?curid=207953", "title": "ZIS-5", "text": "ZIS-5\n\nZIS-5 (rusky ЗИС-5) byl sovětský nákladní automobil, který byl užíván od 30. let až po celou druhou světovou válku. Vyráběl se od roku 1933 v továrně ZIS (Zavod imeni Stalina) až do roku 1945 v celkovém množství kolem jednoho miliónu kusů. Kromě toho, že se jednalo o klasický nákladní automobil pro civilní účely, sloužil též k potřebám armády. Roku 1941 byla jeho výroba v Moskvě ukončena z důvodu blížící se fronty a přestěhována do Uljanovska, Miassu, Ščadrinska a Čeljabinska. Továrna v Moskvě obnovila produkci automobilů v červnu roku 1942, kdy začala vyrábět zmodernizovaný a zjednodušený typ ZIS-5V. V letech 1942–1945 bylo vyrobeno 83 tisíc kusů těchto vozidel různých verzí, která sloužila především v armádě.\n\nZačátkem třicátých let minulého století začala v moskevské závodě AMO výroba nákladních automobilů AMO-2, jejichž základem byly licenční části nákladního automobilu Autocar. Během roku 1931 došlo na náklaďáku k několika úpravám, už za použití dílů sovětské konstrukce, a změněná verze nesla označení AMO-3. Automobil prošel řadou zatěžkávacích zkoušek, mimo jiné bez větších problémů absolvoval jízdu pouští Karakum, což při tehdejší úrovní technologie a opravárenských možností určitě stojí za pozornost. Vývoj automobilu pokračoval modernizací podle projektu A. I. Lichančeva a E. I. Važinského, ideologicko-kosmetickou změnou se stalo přejmenovávání továrny AMO na ZIS, čili „Zavod Imeni Stalina\". Produkovaný automobil poté dostal definitivní označení ZIS-5. Během vlastenecké války byl ZIS-5 vyráběn v zjednodušené verzi ZIS-5V. Vzhledem se od civilní verze lišil tvarem blatníků, které byly pro zjednodušení výroby rovné, a dřevěná ložná plocha měla sklopné pouze zadní čelo. Ve frontových podmínkách byla vojáky ceněna jednoduchost konstrukce, technické závady se vyskytovaly velmi zřídka a opravit některou ze čtyř a půl tisíce součástí v polních podmínkách nečinilo žádné větší potíže.\n\n\n"}
{"id": "207954", "url": "https://cs.wikipedia.org/wiki?curid=207954", "title": "Ruské kolo", "text": "Ruské kolo\n\nRuské kolo (také obří kolo) je technické zařízení sestávající z velkého vertikálně umístěného kola, po jehož obvodu jsou rozmístěny vagóny pro návštěvníky. Slouží jako zábavní lunaparková atrakce a místo vyhlídky. \n\nPůvod ruského kola bývá kladen na Balkán: roku 1620 popsal Angličan Peter Mundy ve svém cestopisu dřevěný kolotoč, který viděl ve městě Plovdiv. První moderní obří kolo postavil roku 1893 americký inženýr George Washington Gale Ferris Jr. pro návštěvníky Světové výstavy v Chicagu, proto se této atrakci v anglicky mluvících zemích říká \"Ferris wheel\".\n\n\n"}
{"id": "207959", "url": "https://cs.wikipedia.org/wiki?curid=207959", "title": "European Environmental Bureau", "text": "European Environmental Bureau\n\nEuropean Environmental Bureau (EEB, Evropská environmentální kancelář) je federace více než 140 občanských organizací pro ochranu životního prostředí působících ve všech členských státech Evropské unie i v několika dalších zemích Evropy.\n\nEEB bylo založeno v roce 1974 s cílem monitorovat a připomínkovat environmentální politiku Evropské unie. EEB sídlí v Bruselu, zřizuje celou řadu tematických pracovních skupin, pravidelně pořádá odborné semináře a konference na aktuální ekologická témata a systematicky se vyjadřuje ke klíčovým dokumentům EU ovlivňujícím životní prostředí.\n\nEEB je člen volného sdružení Green 10 (G10) deseti největších evropských ekologických nevládních organizací, které zahrnuje dále např. Greenpeace, WWF, Přátelé Země, HEAL, CEE BankWatch a další. Podílí se na práce Evropského ECO fora.\n\nČeským členy EEB jsou Společnost pro trvale udržitelný život (STUŽ), Zelený kruh a sdružení Arnika.\n\n"}
{"id": "207960", "url": "https://cs.wikipedia.org/wiki?curid=207960", "title": "ZIS-6", "text": "ZIS-6\n\nZIS-6 byla třínápravová verze sovětského nákladního automobilu ZIS-5. Automobil se začal vyrábět na požadavky armády roku 1933 v moskevském závodě ZIS. Do října 1941 bylo vyrobeno celkem 21 239 kusů těchto aut, která měla oproti ZISům-5 zlepšené technické parametry, celkovou nosnost 2,5 tuny, pro silniční dopravu až 4 tuny. Automobil se nejvíce proslavil jako nosič raketometů Kaťuša.\n\n\n"}
{"id": "207963", "url": "https://cs.wikipedia.org/wiki?curid=207963", "title": "Languedoc", "text": "Languedoc\n\nLanguedoc [\"lang’dok\"] je historické území na jihu Francie při pobřeží Středozemního moře o rozloze přes 40 tisíc km. Leží mezi Rhônou na východě a Garonnou na západě, na severu ji ohraničuje pohoří Cévennes a hlavním městem oblasti bylo Toulouse. Dělil se na Horní Languedoc, jemuž zhruba odpovídá současný region Midi-Pyrénées, a Dolní Languedoc, zhruba současný region Languedoc-Roussillon.\n\n\"Languedoc\" znamená doslova „jazyk s oc“ a je to původně charakteristika jihofrancouzského okcitánského nářečí v protikladu k severofrancouzskému \"langue d’oil\", „jazyka s oil“, které se časem změnilo v moderní \"oui\", „ano“.\n\nJižní Francie byla osídlena velmi dávno, některé archeologické nálezy jsou více než sto tisíc let staré. V neolitu zde sídlily iberské kmeny, které založily oppidum Ensérune, koncem 3. století př. n. l. přišli keltští Volkové a založili Toulouse a Nîmes. Pobřeží osídlovali Řekové, Féničané i Římané a přepadali je Alamani, Vandalové a Saracéni. Oblastí procházela kartaginská vojska a Římané tudy vedli silnici do španělské Tarragony (\"Via Domitia\"). Středisko oblasti se z Ensérune přesunulo do Narbonne (\"Gallia Narbonensis\").\n\nPočátkem 5. století oblast obsadili Vizigóti, kteří uzavřeli smlouvu s Římem, zachovali římské instituce a svým centrem učinili Toulouse. Některá města si tak mohla uhájit jisté svobody. V 6. století oblast dobyli Frankové s králem Chlodvíkem a Karel Veliký odkázal celou jižní Francii, od Rhôny po Atlantik, jednomu ze svých synů jako hrabství Toulouse. Za hrabat z Toulouse, kteří se museli stále bránit proti Maurům, vznikl Languedoc. Raimond IV. z Toulouse měl velký podíl na První křížové výpravě a dobytí Jeruzaléma (1099) a z tohoto setkání s Orientem vznikla okcitánská kultura trubadúrů a dvorné lásky.\n\nKoncem 12. století se v jižní Francii rozšířilo katarství, asketické hnutí patrně východního původu s ohniskem v Albi (odtud albigenští), a papež proti nim vyhlásil křížovou výpravu (1208-1229). Raimond se dostal do sporu se svým nejmocnějším vazalem, hrabětem z Trencavel a z Albi, ohledně postupu proti katarům a rytíři nakonec zvolili do čela výpravy hraběte Simona z Montfortu. Ze střetů všech tří nakonec vyšel vítězně bezohledný Montfort, který albigenské surově potlačil. Jen malá část uprchla do severní Itálie.\n\nRoku 1229 se bratr krále Ludvíka IX. oženil s dcerou hraběte z Toulouse, a protože ta zemřela bezdětná, hrabství připadlo francouzskému králi. Zpočátku je spravovali pověření správci (senešal) z Montpellieru a z Toulouse, roku 1271 je král Filip III. Francouzský připojil k francouzské koruně. Languedoc a jeho latinská kultura významně a trvale ovlivnila francouzskou kulturu. Francouzští králové zde naopak podporovali tkalcovství a soukenictví a roku 1346 byl zřízen languedocký sněm (\"États généraux\").\n\nPočátkem 16. století se zejména ve východní části Languedocu rozšířila reformace a v hugenotských povstáních let 1620 a 1627 kraj velice utrpěl vpády královských vojsk. V letech 1666-1688 vybudoval Pierre-Paul Riquet 241 km dlouhý průplav Canal du Midi, jedinečné technické dílo, které spojilo Toulouse se Středozemním mořem. Za Francouzské revoluce v letech 1790-1791 byl Languedoc rozdělen do šesti departmentů a přestal tak být politickou jednotkou.\n\nLanguedoc je pestrá, turisticky zajímavá a – kromě pobřeží – málo obydlená krajina s mnoha historickými památkami. Obyvatelé se živí z velké části zemědělstvím, především pěstováním vinné révy (téměř třetina celé francouzské produkce vína), oliv, slunečnic a levandule. Pobřeží – část francouzské Riviéry – je vyhledávaný cíl turistů různých kategorií s letovisky a vilami bohatých lidí. Oblast Toulouse je velká průmyslová aglomerace, zejména leteckého a elektronického průmyslu.\n\nMezi významná města patří vedle metropole Toulouse ještě Montpellier, Nîmes, Narbonne, Sète a Béziers, někdy se mezi ně počítá i historické Carcassonne.\n\n"}
{"id": "207965", "url": "https://cs.wikipedia.org/wiki?curid=207965", "title": "Jerzy Cienciała", "text": "Jerzy Cienciała\n\nJerzy Cienciała (13. dubna 1834 Mistřovice – 5. dubna 1913 Těšín) byl rakouský politik a polský národní buditel z Těšínska, v 2. polovině 19. století poslanec Říšské rady a Slezského zemského sněmu.\n\nByl evangelického augsburského vyznání. Po více než 24 let zastával v církvi post presbytera. Byl politicky činný. Působil taky jako starosta rodných Mistřovic. Už roku 1861, ihned po obnovení ústavní vlády, byl vyslán s deputací do Vídně, aby tam přednesl slovanské požadavky ve Slezsku.\nV letech 1869–1912 byl předsedou Rolnické společnosti pro Těšínské knížectví (\"Towarzystwa Rolniczego dla Księstwa Cieszyńskiego\"). Byl též poslancem Slezského zemského sněmu v Opavě. Zde poprvé zasedl roku 1871. Koncem září 1871 patřil mezi jediné čtyři slovanské poslance zemského sněmu, kteří odmítli sněmovní rezoluci, jež kritizovala záměr rakousko-českého státoprávního vyrovnání (tzv. fundamentální články). Opakovaně prosazoval zrovnoprávnění češtiny a polštiny s němčinou ve Slezsku. Zemským poslancem byl po 12 let, tedy do roku 1883. Podruhé se zemským poslancem stal roku 1890.\n\nStal se i poslancem Říšské rady (celostátního parlamentu), kam usedl v prvních přímých volbách roku 1873, za kurii venkovských obcí, obvod Těšín, Fryštát, Bílsko atd. Byl tehdy jediným poslancem zvoleným ve Slezsku za slovanskou opozici. V roce 1873 se uvádí jako majitel hospodářství, bytem Mistřovice.\n\nCoby dominantní postava polského národního hnutí na Těšínsku býval nazýván \"polským králem\". Měl přátelské vztahy k Čechům.\n\nByl ženat s Annou, roz. Gryczovou (1837–1898).\n\nZemřel v dubnu 1913. Je pohřben na evangelickém hřbitově v Mistřovicích.\n\n"}
{"id": "207982", "url": "https://cs.wikipedia.org/wiki?curid=207982", "title": "Käru (obec)", "text": "Käru (obec)\n\nObec Käru (estonsky Käru vald) je samosprávná obec v estonském kraji Raplamaa.\n\nV obci Käru žije přes sedm set obyvatel, z toho přibližně dvě třetiny v městečku Käru, které je administrativním centrem obce a podle kterého je obec pojmenována. Dalšími sídly patřícími k obci jsou vesnice Jõeküla, Kullimaa, Kõdu, Kädva, Kändliku, Lauri, Lungu a Sonni.\n\nObec Käru má velmi nízkou nezaměstnanost. K 1. červenci 2006 v ní nebyl registrován ani jeden nezaměstnaný.\n\n"}
{"id": "207984", "url": "https://cs.wikipedia.org/wiki?curid=207984", "title": "Marvel Studios", "text": "Marvel Studios\n\nMarvel Studios je americké televizní a filmové studio sídlící v Beverly Hills v Kalifornii. Bylo založeno v 90. letech 20. století mateřskou společností Marvel Entertainment, do které patří také vydavatelství komiksů Marvel Comics. Produkuje především filmová zpracování komiksů mateřské společnosti. Patří do divize The Walt Disney Studios společnosti The Walt Disney Company.\n\nV roce 2002 natočil režisér Sam Raimi snímek Spider-Man (film). Film měl značný úspěch a tak se natočilo pokračování s názvem Spider-Man 2 v roce 2004. Poslední pokračování bylo natočeno v roce 2007 s názvem Spider-Man 3. Ve všech třech filmech hrál Spider-Mana herec Tobey Maguire.\n\nV roce 2012 natočil režisér Marc Webb reboot filmové trilogie o Spider-Manovi s názvem Amazing Spider-Man. V roce 2014 natočil pokračování s názvem Amazing Spider-Man 2. V obou filmech hrál Spider-Mana herec Andrew Garfield.\n\nNa základě neúspěchu filmů s Andrew Garfieldem v hlavní roli, studio Sony Pictures (které vlastní filmová práva na postavu Spider-Mana) uzavřelo dohodu s Marvel Studios, kdy postava Spider-Mana byla zapůjčena do ságy Marvel Cinematic Universe. Jako nový představitel Spider-Mana byl obsazen Tom Holland, který postavu ztvárnil ve filmech \"\" (2016), \"Spider-Man: Homecoming\" 2017), (2018), \"\" (2019) a \"\" (2019).\n\nSoučástí 4. fáze jsou i seriály služby Disney+ \"The Falcon and the Winter Soldier\", \"WandaVision\", \"Loki\", \"What If…?\" a \"Hawkeye\".\n\nNové seriály, které mají poskytnout zcela novou formu vyprávění propojenou s filmy.\nNásledující seznam obsahuje seriály produkované společností Marvel Television:\n\n\n\n\n\n\n\n"}
{"id": "207985", "url": "https://cs.wikipedia.org/wiki?curid=207985", "title": "James Allchin", "text": "James Allchin\n\nJames Edward Allchin (* 1951 Grand Rapids, Michigan) je bývalý manažer Microsoftu, byl zodpovědný za vedení vývoje mnoha operačních systémů firmy Microsoft, streamovacích médií a internetových služeb. Pracoval pro Microsoft více než 16 let – do roku 2007. Od Microsoftu odešel v den oficiálního vydání Microsoft Windows Vista, operačního systému pro řadové zákazníky.\n\nNarodil se v Grand Rapids v roce 1951. Když byl ještě malý, rodina se přestěhovala do Keysville Florida, kde jeho rodiče pracovali na farmě.\n\nPozději James a jeho starší bratr Keith pracovali na farmě, aby pomohli s rodinným rozpočtem. Začal studovat elektroinženýrství na University of Florida, studia však zanechal a věnoval se hraní v několika kapelách. Později se na univerzitu vrátil a promoval jako bakalář počítačové vědy v roce 1973.\n\nPoté našel práci v Texas Instruments, kde pomáhal tvořit nový operační systém. Poté následoval bývalého přednášejícího Dicka Kigera do Wyomingu, kde pomohl rozjet firmu zabývající se poskytováním celostátních počítačových služeb. Další práci našel v Dallasu v Texasu.\n\nV roce 1980 se Allchin vrátil na studia a získal doktorát počítačových věd na Stanfordově univerzitě. Zatímco studoval doktorát z filozofie v počítačovém odvětví na Georgia Institute of Technology v osmdesátých letech, byl architektem distribuovaného objektově orientovaného operačního systému Clouds.\n\nV roce 1983 byl Allchin osloven Davem Mahoneyem pracovní nabídkou ve firmě Banyan, nakonec se v této soplečnosti dostal do pozice staršího viceprezidenta a šéfa technologické kanceláře. Během těchto sedmi let ve společnosti Banyan, byl hlavním architektem distribuovaného operačního systému VINES včetně adresářového protokolu StreetTalk.\n\nTento rok se Bill Gates snažil Allchina přetáhnout do Microsoftu, přesvědčil jej až v roce 1990 tím, že mu řekl, že cokoliv on vytvoří se dostane více zákazníkům díky Microsoftu než přes kohokoliv jiného.\n\nAllchinův první velký projekt v Microsoftu byl operační systém Cairo, který měl nahradit Windows NT. Na \"NT Developer Conference\" v červenci 1992 měl Allchin prezentaci o budoucím operačním systému Microsoftu. Jedním z hlavních cílů projektu Cairo bylo, že uživatelé mohli nacházet soubory na základě obsahu a ne pouze na základě jména souboru. Uživatelé by také mohli mít přístup k souborům uloženým na jiných strojích přes síť snadněji, než kdyby je měli na svém harddisku. Cairo byl původně naplánován k vydání v roce 1994, ale byl opakovaně odložen, protože nastal rozmach internetu, Microsoft se zaměřil jinam a práce na Cairo byly zastaveny.\n\nPo Cairo nahradil Allchin Dave Cutlera jako šéfa vývoje Windows NT verze 3.5 a dalších. Tato jeho pozice přinesla konflikt s jiným viceprezidentem Bradem Silverbergem, který byl zodpovědný za vývoj operačního systému Windows 95, který byl zaměřen na trh s osobními počítači.\n\nV roce 1999 Microsoft přestavěl svoji strukturu. Zákaznická divize udržující verzi Windows pro domácí uživatele a Business a Enterprise divize udržující Windows NT byly zkombinovány do jedné divize. Allchin se stal viceprezidentem této divize. 20. září 2005 Microsoft oznámil další restrukturalizaci. Allchin měl být spolu s Kevinem Johnsonem prezidentem nové platform products a servisní skupiny. Microsoft také oznámil, že Allchin odejde na konci roku 2006 po vydání Windows Vista.\n\n"}
{"id": "207987", "url": "https://cs.wikipedia.org/wiki?curid=207987", "title": "Märjamaa (obec)", "text": "Märjamaa (obec)\n\nObec Märjamaa (estonsky Märjamaa vald) je samosprávná obec v estonském kraji Raplamaa. Ve své současné podobě vznikla v roce 2002 sloučením dotavadní obce Märjamaa se samosprávným městysem Märjamaa a s obcí Loodna.\n\nMärjamaa je v současnosti plošně nejrozlehlejší estonskou obcí.\n\nObec se rozkládá na 872 km² na přechodu mezi Severoestonskou plošinou a Západoestonskou nížinou, přibližně uprostřed linie Tallinn-Pärnu, ve vzdálenosti cca 60 km od obou těchto měst. Na východě sousedí s obcemi Rapla, Raikküla a Kehtna, na severu s obcemi Kernu a Nissi, na západě s obcemi Kullamaa a Risti, na jihu s obcemi Vigala, Halinga a Kaisma.\n\nV obci žije přibližně sedm a půl tisíce obyvatel, z toho přibližně 40 % v samotném městysu Märjamaa a 60 % v celkem 82 vesnicích: Alaküla, Altküla, Aravere, Aruküla, Haimre, Hiietse, Inda, Jaaniveski, Jõeääre, Kaguvere, Kangru, Kasti, Keskküla, Kiilaspere, Kilgi, Kirna, Kohatu, Kohtru, Koluta, Konuvere, Kunsu, Kõrtsuotsa, Käbiküla, Käriselja, Laukna, Leevre, Lestima, Lokuta, Loodna, Luiste, Lümandu, Maidla, Metsaääre, Metsküla, Moka, Mõisamaa, Mõraste, Mäliste, Männiku, Naistevalla, Napanurga, Nurme, Nurtu-Nõlva, Nõmmeotsa, Nääri, Ohukotsu, Ojaäärse, Orgita, Paaduotsa, Paeküla, Paisumaa, Pajaka, Purga, Põlli, Päädeva, Rangu, Rassiotsa, Ringuta, Risu-Suurküla, Russalu, Sipa, Sooniste, Soosalu, Sulu, Suurküla, Sõmeru, Sõtke, Teenuse, Tolli, Urevere, Vaimõisa, Valgu, Vanamõisa, Vana-Nurtu, Varbola, Velise, Velisemõisa, Velise-Nõlva, Veski, Vilta, Võeva, Ülejõe.\n\nSprávním centrem obce je městys Märjamaa.\n\n\n"}
{"id": "207989", "url": "https://cs.wikipedia.org/wiki?curid=207989", "title": "Josef Bílý", "text": "Josef Bílý\n\nJosef Bílý (30. červen 1872 Ochoz u Zbonína – 28. září 1941 Praha) byl český generál a velitel Obrany národa.\n\nPo skončení základní školní docházky absolvoval v letech 1888 až 1892 kadetní školu pěchoty c.k. rakousko-uherské armády v Terstu a nastoupil službu u 15. pěšího pluku v Tarnopolu jako velitel čety a později praporový pobočník. V letech 1898 až 1900 absolvoval Vysokou školu vojenskou ve Vídni a poté odešel k 7. pěší divizi v Osijeku (Slavonie), později do Lvova a v roce 1906 do Terstu. Byl jmenován také učitelem taktiky a pořadové přípravy v kadetní škole ve Vídni. Na této pozici působil v letech 1908 až 1910. Odtud odešel ke 4. pěšímu pluku ve Vídni.\n\nV hodnosti majora odjel 18. srpna 1914 jako velitel praporu na ruskou frontu I. světové války; zúčastnil se bojů v Haliči a Karpatech. Dne 3. července 1915 byl zraněn; zranění si léčil v polní nemocnici v Lublani. Po půl roce u vojenské vlády v Lublině byl v Brixenu jmenován velitelem praporu a od února 1917 velitelem zvláštní skupiny \"Oberstleutnant Bily\" na frontě u Asiaga. Vyučoval v informačním kurzu a v červnu 1918 se jako velitel 7. bosensko-hercegovinského pěšího pluku zúčastnil ofenzívy u Asiaga v Itálii.\n\nPo vzniku ČSR se Josef Bílý přihlásil do formující se československé armády v Praze a 28. listopadu 1918 se stal vojákem z povolání. V hodnosti plukovníka zastával funkce na oblastním a posádkovém velitelství v Českých Budějovicích. Od jara 1920 byl krátce velitelem pluku v Užhorodě a poté velitelem pěší brigády ve Frýdku (1920 až 1922). Již jako zkušený voják byl Josef Bílý 16. prosince 1921 povýšen na generála a jmenován zástupcem velitele Zemského vojenského velitelství v Brně.\n\nV letech 1923 až 1928 velel 6. pěší divizi a absolvoval (1924) informační kurz pro generály ve francouzském Versailles. V letech 1928 až 1935 byl velitelem Zemského vojenského velitelství v Čechách v Praze. Dne 3. dubna 1928 byl povýšen do hodnosti divizního generála a 26. června 1931 do hodnosti armádního generála. Po 47 letech ve vojenské uniformě odešel k 1. červenci 1935 do výslužby.\n\nIhned od začátku německé okupace v březnu 1939 se generál Josef Bílý zapojil do odboje. Stal se členem tzv. \"Rady starších\", kterou dále tvořili generálové Alois Eliáš, Hugo Vojta a Sergej Vojcechovský. Ta dala podnět k založení ilegální protinacistické vojenské odbojové organizace Obrana národa (ON) vzniklé koncem března 1939. Po 30. červnu 1939 se armádní generál Josef Bílý stal jejím hlavním velitelem, podléhal mu zemský velitel v Čechách generál Hugo Vojta a zemský velitel na Moravě generál Bohuslav Všetička.\n\nPo řadě zatýkání se gestapu podařilo ON částečně paralyzovat. Bílý žil od prosince 1939 v ilegalitě. Dne 14. listopadu 1940 byl zatčen gestapem v chatě na Harusově kopci v katastru obce Radňovice u Nového Města na Moravě a uvězněn Praze na Pankráci a v Terezíně.\n\nZastupující říšský protektor Reinhard Heydrich po nástupu do funkce, aby zlomil odpor českých vlastenců, vydal hned první den svého úřadování \"Nařízení říšského protektora v Čechách a na Moravě o vyhlášení civilního výjimečného stavu ze dne 27. září 1941\", podle jehož § 2 se lze v případech souvisejících s veřejnou bezpečností a veřejným pořádkem odchýliti od platného práva. \"„Vyhlašuji na ochranu zájmů říše s účinností od 28. září 1941 dvanácti hodin až na další na území protektorátu Čechy a Morava civilní stav výjimečný…“\" Ve zprávě nadřízeným Heydrich mj. napsal: \"„…za prvé: Pro přípravu velezrady odsoudil stanný soud v Praze armádního generála Josefa Bílého a divizního generála Hugo Vojtu, oba mimo službu, k trestu smrti…“\" Trest smrti byl vykonán 28. září 1941 ve 21 hodin zastřelením. \n\nNa popravišti generál Bílý odmítl pásku na oči. Jeho poslední slova zněla: „Ať žije Československá republika! Psi, palte!“\n\nSeznam vyznamenání.\n\n\n\n\n\n\n\n"}
{"id": "208006", "url": "https://cs.wikipedia.org/wiki?curid=208006", "title": "Muzeum umění Olomouc", "text": "Muzeum umění Olomouc\n\nMuzeum umění Olomouc je výstavní a paměťová instituce. V současnosti spravuje téměř 200 tisíc sbírkových předmětů. Současným ředitelem je Mgr. Michal Soukup, dlouholetý spolupracovník prof. PhDr. Pavla Zatloukala, který vedl instituci do dubna 2013. Zřizovatelem Muzea umění Olomouc je Ministerstvo kultury České republiky. Významně jej podporuje Olomoucký kraj. Krátkodobé výstavy i dlouhodobé expozice představují výtvarnou kulturu od nejstarších dob po současnost. Ke každé výstavě vydává reprezentativní publikace či vědecký katalog.\n\nMuzeum umění má tři části sídlící v samostatných budovách, v nichž jsou shromážděny sbírky starého, moderního i současného umění:\n\nMuzeum umění Olomouc patří v České republice k nejvýznamnějším institucím svého druhu. Bylo založeno v roce 1951 jako Krajské muzeum Olomouc na základě usnesení rady Krajského národního výboru z 18. ledna předchozího roku. Přidělena mu byla budova někdejšího kláštera klarisek a Žerotínský palác v Purkrabské ulici. 5. dubna 1951 byla zřízena Krajská galerie Olomouc (předchůdkyně dnešního Muzea umění), která 1. ledna 1952 zahájila činnost.\n\nV říjnu 1954 se Krajská galerie Olomouc osamostatnila a přestěhovala veškeré sbírky do Domu umění v Hynaisově ulici 13 (nedaleko Slovanského domu v místě dnešního parkoviště). Prvním ředitelem se stává Jaromír Lakosil (ve funkci byl do začátku normalizace v roce 1970). Stálá expozice je v Domě umění otevřena 13. února 1952. Vystaveno bylo zhruba 200 exponátů, převážně obrazů a soch doplněných také o několik obrazů z Národní galerie a arcibiskupské rezidence. Dům umění byl v roce 1980 neočekávaně a bez náhrady zbořen.\n\n1. ledna 1959 Krajská galerie Olomouc ztratila samostatnost a byla začleněna pod Krajské vlastivědné středisko v Olomouci. O rok později po zrušení Olomouckého kraje bylo muzeum začleněno do nově vytvořeného Severomoravského kraje s názvem Vlastivědný ústav Olomouc a z Krajské galerie vznikla Oblastní galerie výtvarného umění v Olomouci. V roce 1976 galerie získala jednu z olomouckých kanovnických rezidencí ve Wurmově ulici číslo 13, v níž otevřela \"Pamětní síň národního umělce Bohumíra Dvorského a zasloužilého umělce Vladimíra Navrátila.\"\n\nReorganizací Vlastivědného muzea v roce 1988 ztratila galerie poslední výstavní prostor. Ve stejném roce byl otevřen Románský biskupský palác Jindřicha Zdíka, tehdy pod názvem Přemyslovský palác. Na podzim roku 1989 galerie získala po odchodu Okresní správy spojů budovu v Denisově ulici 47, kde dnes sídlí Muzeum umění.\n\nZa sametové revoluce se v listopadu 1989 sešli výtvarní umělci Olomoucka (tvůrci Leninova pomníku i umělci z undergroundu) a požadovali, aby Galerie výtvarných umění získala plnou právní subjektivitu a ekonomickou samostatnost. Vazba galerie na Vlastivědné muzeum zanikla 1. února 1990, zřizovatelem se stal Městský národní výbor v Olomouci, ředitelem Pavel Zatloukal. V srpnu téhož roku byla zahájena rekonstrukce sídla v Denisově ulici a dostavba dvorního křídla.\n\n18. září 1992 změnila galerie název na Muzeum umění Olomouc. To v dubnu 1993 otevřelo první rekonstruované veřejné prostory – Kabinet, Salon a Besední sál. Od 1. ledna 1994 je v Muzeu umění zaveden jeden den v týdnu volného vstupu. Další části muzea Mansarda s věžičkou a Trojlodí se otevřely v letech 1995 a 1996.\n\n30. dubna 1998 byla podepsána smlouva o založení Arcidiecézního muzea Olomouc mezi ministerstvem kultury, Arcibiskupstvím olomouckým a Muzeem umění Olomouc. Jeho součástí se stal Zdíkův palác. Veřejnosti se Arcidiecézní muzeum Olomouc otevřelo 2. června 2006. Arcidiecézní muzeum Kroměříž o rok později.\n\nOd 1. října 2001 se zřizovatelem Muzea umění se stal Olomoucký kraj, o pět let později se zřizovatelem Muzea umění stalo Ministerstvo kultury ČR. Čtyři ministři kultury ze zemí Visegrádu 19. června 2008 podepsali v Olomouci založení Středoevropského fóra (SEFO), jako součást Muzea umění. Na jeho stavbu se ale nepodařilo získat dotaci. Dnes existuje SEFO především v podobě dynamické databáze umělců střední Evropy - CEAD (Central European Art Database).\n\nNovým ředitelem se 1. dubna 2013 stal Michal Soukup.\n\nV roce 2006 bylo Muzeum umění s téměř 164 000 návštěvníky druhou nejnavštěvovanější galerií v Česku (po Národní galerii). V roce 2007 bylo Muzeum umění Olomouc z hlediska počtu návštěvníků (nikoliv turisticky) s 230 000 návštěvníky druhým nejnavštěvovanějším místem v Olomouckém kraji.\n\nSídlí na místě bývalého městského špitálu svatého Ducha v pozdně secesní budově s kubizujícími prvky. Přestavba budovy proběhla v letech 1915–1918 a projektoval ji Jaroslav Kovář starší. Je zaměřeno na umění od počátku 20. století do současnosti. Jeho součástí je stálá expozice \"Století relativity\". Největším výstavním sálem pro krátkodobé výstavy je Trojlodí.\n\nBylo založeno v roce 1998 ve spolupráci s Arcibiskupstvím olomouckým z podnětu papeže Jana Pavla II. Jeho hlavním úkolem je představení rozsáhlých církevních uměleckých sbírek.\n\nV roce 2006 byla otevřena rozsáhlá expozice v nově rekonstruovaných budovách bývalého Olomouckého hradu na Václavském náměstí v Olomouci. Areál zahrnuje m.j. budovy Kapitulního děkanství, kapli svaté Barbory , kapli sv. Anny a románsko-gotický Zdíkův palác. Rekonstrukce historických budov byla provedena podle projektu architektonické kanceláře HŠH architekti a byla mimo jiné vyhlášena Stavbou roku Olomouckého kraje 2006.\n\nArcidiecézní muzeum Olomouc bylo za Českou republiku nominováno na Cenu Evropské unie pro architekturu – Cenu Miese van der Rohe.\n\nV prosinci 2015 Arcidiecézní muzeum Olomouc získalo jako první v České republice prestižní označení „Evropské dědictví“ (European Heritage Label). Experti ocenili jeho jedinečnost, spočívající v rozsahu výstavních prostor, bohatství sbírek i záměru prezentovat příběhy, které vypovídají o společně sdílených dějinách.\n\n\nBylo založeno v roce 2006 jako detašované pracoviště Muzea umění Olomouc na Arcibiskupském zámku v Kroměříži. Spravuje rozsáhlé sbírky uměleckých předmětů, obrazů, hudebnin, knih a biskupskou mincovnu s unikátní numismatickou sbírkou.\n\n\n\n\n"}
{"id": "208009", "url": "https://cs.wikipedia.org/wiki?curid=208009", "title": "Martin Behaim", "text": "Martin Behaim\n\nMartin Behaim (6. října 1459 Český Krumlov\n[podle jiných pramenů Norimberk] – 29. července 1507 Lisabon) byl význačný mořeplavec a kartograf. Vytvořil nejstarší dodnes zachovalý glóbus.\n\nMartin Behaim byl synem bohatého obchodníka a měl přístup k dobrému vzdělání. V letech 1471–1475 jej učil slavný matematik Regiomontanus. Poté odešel na zkušenou nejprve do Nizozemí a pak do Portugalska.\n\nV Portugalsku se stal navigátorem druhé výpravy Dioga Cão do západní Afriky a roku 1486 dosáhli až ke Cape Cross v dnešní Namibii. Po návratu získal přístup i k tajným kartografickým materiálům portugalského královského archivu.\n\nV roce 1492 se vrátil do Norimberku. Zde započal práci na svém nejznámějším díle. Na zakázku městské rady vytvořil zemský glóbus o průměru 541 mm, který shrnoval soudobé kartografické znalosti. Výtvarnou stránku (kresby) na glóbu vytvořil Georg Glockendon. Svůj výtvor nazval „Erdapfel“, tedy zemské jablko.\n\nV roce 1493 padl do zajetí anglických pirátů a mohl se vrátit do Portugalska až po delším nuceném pobytu v Anglii.\n\nGlóby se sice vyráběly již ve starověku, ale Behaimův je nejstarším dodnes zachovaným, a měl obrovský vliv na tehdejší pohled na svět. Jeho dobové kopie jsou uloženy v Paříži a Washingtonu, originál je v Norimberku.\n"}
{"id": "208012", "url": "https://cs.wikipedia.org/wiki?curid=208012", "title": "Shaun White", "text": "Shaun White\n\nShaun Roger White (3. září 1986, San Diego) je americký profesionální snowboardista a skateboardista. Patří k nejvýraznějším postavám především snowboardingu.\n\nNarodil se se srdeční vadou – Fallotovou tetralogií. V prvním roce života podstoupil dvě srdeční operace. Jezdit na snowboardu začal v šesti letech a již od svých sedmi let se začal objevovat na malých soutěžích. Jeho talent nezůstal nepovšimnutý, již jako devítiletého kluka si jej vyhlédl profesionální skateboardista Tony Hawk, stal se mu rádcem a přivedl jej k profesionálnímu skateboardingu. Známým se Shaun White stal už jako dítě. Ve osmi letech se začal objevovat v místních novinách jako hvězda, o pár let později i v televizi a od patnácti let se stal i oblíbenou postavou různých talkshow a zábavných programů.\n\nOd 15 let se objevuje pravidelně na zimních extrémních hrách X Games v Aspenu v Coloradu. Poprvé tam zvítězil v roce 2003, do roku 2011 nasbíral 11 vítězství v disciplínách Slopestyle a Superpipe. V posledních letech kraluje zejména v disciplíně Superpipe, naposledy v Aspenu odešel poražen v roce 2007, kdy jej překonal o jediný bod Steve Fisher.\n\nV roce 2006 se zúčastnil Zimních olympijských her v Turíně, kde ve stejné disciplíně vyhrál zlato. Přestože v prvním kole obsadil jedno ze zadních míst, v druhém kole již dostal do čela a ve finále své prvenství elegantně potvrdil. Jak sám říkal, zlato z olympiády pro něj byl vždy velký sen. Stal se známým pod přezdívkou \"The Flying Tomato\" – \"Létající rajče\".\nTitul olympijského vítěze obhájil v roce 2010 ve Vancouveru. V prvním finálovém kole vybojoval vysokou známku 46,8, která mu s velkou pravděpodobností zajišťovala vítězství. Ve druhém kole tak předvedl svůj jedinečný trik Double McTwist 1260. Jízda byla oceněna mimořádnou známkou 48.4 (nejvyšší známka v historii olympijských jízd), náskok na druhého v pořadí činil 3,4 bodu. V tomto roce se veřejně vzdal přezdívky \"The Flying Tomato\" a začalo se mu přezdívat \"Animal\" V roce 2011 na X Games zvítězil v disciplíně Superpipe počtvrté za sebou, v následujícím roce vítězství opět obhájil, když předvedl fantastickou jízdu s kombinací Double McTwist 1260 do frontside double cork 1260 a získal za ni jako první závodník v historii absolutní známku 100,0 (překonal tak svůj vlastní rekord 97,66 bodu). \n\nSoutěží zejména na U-rampě. V roce 2007 se stal vítězem US open Skate Cupu, ve stejném roce vyhrál v této disciplíně i na letních X-games.\n\n\n"}
{"id": "208016", "url": "https://cs.wikipedia.org/wiki?curid=208016", "title": "Akademie věd", "text": "Akademie věd\n\nToto je přehled akademií věd jednotlivých států.\n"}
{"id": "208020", "url": "https://cs.wikipedia.org/wiki?curid=208020", "title": "William Booth", "text": "William Booth\n\nWilliam Booth (10. dubna 1829 Nottingham – 20. srpna 1912 Londýn) byl britský metodistický kazatel, zakladatel a první generál (1878 — 1912) Armády spásy. V Anglii v roce 1865 založil Booth křesťanské hnutí s vojenskou strukturou a vedením. Dnes je Armáda spásy rozšířená v mnoha státech světa a je jednou z největších humanitárních organizací.\n\nNarodil se v městské části Sneinton v anglickém Nottinghamu. Byl jediným přeživším synem Samuela Bootha a Mary Mossové. Jeho otec byl na tehdejší dobu poměrně bohatý, ale kvůli několika špatným investicím rodina během Williamova dětství zchudla.\n\nV roce 1842 byl jeho otec na mizině a nemohl si už dovolit platit poplatky za školné svého syna. Coby třináctiletý chlapec se Booth stal zastavárenským učněm. Jeho otec zemřel později téhož roku a tak se Booth se svým učňovským platem stal živitelem své matky a sester.\n\nPo dvou letech svého učňovství uvěřil a stal se zapáleným křesťanem a metodistou. Začal hodně číst, naučil se dobře psát, rozvinul své řečnické schopnosti, a stal se laickým metodistickým kazatelem. Nejvíce ho k práci evangelisty povzbuzoval jeho nejlepší přítel Will Sansom. Ve 40. letech 19. století spolu Sansom a Booth začali kázat nottinghamským chudým a \"hříšníkům.\" Booth by nejspíše zůstal Sansomovým společníkem ve službě \"Misie\", jak Sansom tuto službu nazval, ale nebylo mu to umožněno, protože Sansom v roce 1848 zemřel na tuberkulózu.\n\nTéhož roku 1848 skončila Boothova učňovská léta. Celý další rok strávil hledáním vhodnějšího zaměstnání, než je práce v zastavárně: neměl tuto práci rád a považoval ji za nekřesťanskou. V roce 1849, ač nerad, opustil svou rodinu a přestěhoval se do Londýna, kde si našel práci i ubytování v jedné zastavárně. V Londýně se snažil i nadále kázat, ale byl rozčarovaný z toho, jak málo příležitostí ke kázání se mu naskytlo. Proto rezignoval na práci laického kazatele a rozhodl se evangelizovat pod širým nebem, v ulicích a na Kenningtonském kriketovém hřišti.\n\nV roce 1851 se připojil k \"reformistům\" (Metodistické reformované církvi). V den svých 23. narozenin, 10. dubna 1852, nechal práce v zastavárně a stal se kazatelem na plný úvazek v hlavním ústředí církve v Binfieldské kapli v Claphamu. Booth kázal v podobném stylu jako americký probuzenecký kazatel James Caughey, který často navštěvoval Anglii a kázal ve Williamově oblíbené kapli Broad Street Chapel. Jen měsíc poté, co začal kázat na plný úvazek, se William zasnoubil s Catherine Mumfordovou. V listopadu 1853 mu pak byla nabídnuta funkce duchovního ve Spaldingu v Lincolnshiru.\n\nStal se významným metodistickým evangelistou, a rozhodnutí výročních konferencí jeho církve, na kterých byl pokaždé pověřen pastorací v jedné farnosti, ho dvakrát netěšila. Často totiž musel svou farnost zanedbávat kvůli evangelizačním kampaním, na které byl zván. Na konferenci v Liverpoolu v roce 1861, poté co strávil tři roky na farnosti v Gatesheadu, byl jeho požadavek na post evangelisty na plný úvazek znovu odmítnut. Booth proto zezignoval na službu v metodistické New Connexion.\n\nBrzy mu bylo zakázáno kázat ve všech metodistických shromážděních, a tak se stal nezávislým evangelistou. Jeho učení ale zůstalo stále stejné. Kázal o svatosti a o tom, že věčné zatracení je osudem všech, kteří nevěří evangeliu Ježíše Krista a neuvědomují si nutnost pokání za hříchy. Učil, že opravdová víra se projeví tak, že lidé budou žít životem plným lásky k Bohu a k lidstvu.\n\nV roce 1865 založili manželé Boothovi Křesťanskou probuzeneckou společnost ve východním Londýně. Každý večer pořádali shromáždění, a každou neděli jich pořádali dokonce několik, na kterých nabízeli odpuštění, spásu a křesťanskou etiku těm nejchudším a nejpotřebnějším, alkoholikům, zločincům a prostitutkám. Křesťanská probuzenecká společnost byla později přejmenována na Křesťanskou misii.\n\nBooth a jeho následovníci dělali to, co kázali: vykonávali sebeobětující se křesťanskou a sociální práci. Otevřeli například obchůdky \"Jídlo pro milión\" (výdejny polévek). Nestarali se přitom o to, jestli se jim někdo posmíval za jejich křesťanskou službu.\n\nWilliam Booth a Catherine Mumfordová měli svatbu 17. června 1855 ve stockwellské New Chapel v Surrey. Měli osm dětí:\n"}
{"id": "208021", "url": "https://cs.wikipedia.org/wiki?curid=208021", "title": "Bohuslav Všetička", "text": "Bohuslav Všetička\n\nDivizní generál Ing. Bohuslav Dimitrij Všetička (25. září 1893, Náchod – 19. srpna 1942, Plötzensee) byl československý generál, legionář, a čelný představitel Obrany národa.\n\nV letech 1. světové války sloužil jako důstojník v československých legiích v Rusku; v letech 1919 až 1920 vykonával jako plukovník funkci náčelníka štábu československého vojska na Rusi; v ČSR zastával od roku 1920 velitelské funkce u dělostřelectva. V letech 1932 až 1937 byl zemským velitelem dělostřelectva v Brně a 1937 až 1939 velitelem divize v Trenčíně.\n\nV březnu 1939, hned od začátku německé okupace, se stal členem vojenské odbojové organizace Obrana národa, kde přijal funkci velitele Zemského vojenského velitelství Morava. Tato odbojová organizace vyvíjela značnou aktivitu v boji proti německým okupantům a proto se brzy dostala do hledáčku jejich tajné policie.\n\nPři první velké zatýkací akci gestapa proti příslušníkům Obrany národa v druhé polovině roku 1939 se gen. Všetičkovi podařilo uniknout a odejít do Prahy, kde se skrýval. V únoru 1940 se však vrátil do Brna, kde byl 29. 2. zatčen. V červnu roku 1940 byl z Brna převezen spolu s dalšími zatčenými důstojníky do věznice ve Vratislavi a odtud do Berlína. Zde byl nejprve držen ve věznici Alt-Moabit a nakonec ve věznici Plötzensee, kde jeho život skončil dne 19. 8. 1942 na popravišti.\n\nV roce 2002 vyšla v edici \"Brněnský legionář\" publikace \"Bohuslav Všetička, zapomenutý generál\", kterou ve spolupráci s jeho manželkou, paní Miladou Všetičkovou sestavil Miloslav Alexej Fryščok. Publikace byla uvedena za mimořádné účasti veřejnosti a důstojnou kulisou bylo profesionální uvedení předmluvy v podání předního herce pana Ladislava Lakomého.\n\n\n"}
{"id": "208022", "url": "https://cs.wikipedia.org/wiki?curid=208022", "title": "Edmund Sparmann", "text": "Edmund Sparmann\n\nEdmund Sparmann (16. června 1888 ve Vídni – 24. června 1951 ve Stockholmu) byl rakouský letec a konstruktér, který během první světové války v tehdejším Rakousku-Uhersku pracoval pro továrnu Phönix Flugzeugwerke AG.\n\nJiž před válkou v roce 1913 navrhl cvičný jednoplošník pro letecké školy a jako pilot ve dnech 21.–29. června 1914 vyhrál s dvouplošníkem Lohner Pfeilflieger cenu na 3. mezinárodním leteckém mítinku v Aspern u Vídně. Ve válce bojoval na ruské frontě u letecké setniny Flik 5, poté byl v lednu 1916 převelen do Aspern, kde sloužil jako zalétávací pilot. V polovině května 1916 byl převelen k službě v konstrukční kanceláři u firmy Oesterreichisch-Ungarische Albatros-Flugzeugwerke GmbH, která byla později přejmenována na Phönix Flugzeugwerke AG. Zde si získal dobré jméno zejména jako konstruktér nosných ploch, když spolupracoval na vývoji stíhacích letounů Phönix D.I, D.II a D.III i na průzkumném Phönix C.I.\n\nPo válce, v červnu 1919, Sparmann předváděl letové vlastnosti letounů Phönix D.III a C.I ve Švédsku, které na základě toho nakoupilo několik strojů z poválečných přebytků Rakouska-Uherska. Poté se přestěhoval do Švédska kde nejprve pracoval pro firmu Enoch Thulins Aeroplanfabrik v Landskrona. Od roku 1926 pracoval jako inženýr a zkušební pilot pro středisko švédského vojenského letectva Svenska flygvapnet u Malmö. V roce 1932 založil vlastní malou leteckou továrnu Sparmanns Flygverkstad ve Stockholmu. V podnikání nebyl příliš úspěšný i když dodal několik svých letounů P 1 Sparmannjagaren švédskému letectvu. Od roku 1937 pracoval pro firmu SAAB.\n\n"}
{"id": "208038", "url": "https://cs.wikipedia.org/wiki?curid=208038", "title": "Jan Čulík", "text": "Jan Čulík\n\nJan Čulík (* 2. listopadu 1952 Praha) je český bohemista a publicista, šéfredaktor Britských listů, dlouhodobě působící ve Spojeném království.\n\nPo maturitě na gymnáziu v Praze 7 (Nad Štolou) absolvoval Filozofickou fakultu Karlovy univerzity. Působí jako \"Senior Lecturer in Czech Studies\" na University of Glasgow.\n\nV letech 1988–1989 v Londýně spolupracoval s Janem Kavanem a jeho tiskovou agenturou Palach Press, pod titulem \"Uncensored Czechoslovakia\" vydával anglickou mutaci čtrnáctideníku Informace o Chartě 77.\n\nOd července 1996 je šéfredaktorem internetového deníku Britské listy. \n\nV lednu 2016 Jan Čulík podal stížnost vedení nemocnice v Sheffieldu na českého lékaře Vladislava Rogozova kvůli jeho údajnému lživému popisu situace ve Spojeném království a rasismu.\n\n\"Rozsáhlý volební program Labouristické strany byl příliš složitý, nesrozumitelný a nepřehledný pro obyčejného voliče\". coby zdůvodnění výsledku parlamentních voleb v Británii\n\n\"Labouristická strana za Corbyna se snažila prosazovat naivní socialismus, ten by ale nebyl tak škodlivý jako vláda podvodníků, lhářů a násilníků, jakou představuje Johnson a jeho mafie\". \n\n\"Johnson je nekompetentní idiot a notorický lhář.\" \n\n\"V ČR je široké povědomí, že týdeník Reflex je jednou z nejhnusnějších publikací, jaká v té zemi  existuje, a slušní lidé by se ho nedotkli ani třímetrovou tyčí.\"\n\nČulík mj. vydal 4 knižní výbory z publikovaných článků.\n\n\n"}
{"id": "208041", "url": "https://cs.wikipedia.org/wiki?curid=208041", "title": "1929 v letectví", "text": "1929 v letectví\n\nTento článek obsahuje seznam událostí souvisejících s letectvím, které proběhly roku 1929.\n\n\n\n\n\n\n\n\n"}
{"id": "208045", "url": "https://cs.wikipedia.org/wiki?curid=208045", "title": "Íránská ropná burza", "text": "Íránská ropná burza\n\nÍránská ropná burza (Iranian Oil Bourse, též International Oil Bourse (IOB), Iran Petroleum Exchange, Oil Bourse of Kish,) je komoditní burza pro ropu, zemní plyn a jiné petrochemické produkty a jejich deriváty. Po několika stanovených termínech otevření a jejich vypršení burza otevřela 17. února 2008.\n\nNa burze se obchoduje ve vícero měnách (z pochopitelných důvodů je preferován místní riál, dále euro, čínský jüan, jen, potenciálně i ruský rubl), záměrně však ne v amerických dolarech. Organizace zajišťující potřebný kapitál, jsou \"Národní íránská ropná společnost\" (\"National Iranian Oil Company\"), \"Národní petrochemická společnost\" (\"National Petrochemical Company\") a \"Národní íránská společnost distribuce ropných produktů a rafinace\" (\"National Iranian Oil Products Distribution and Refining Company\"). Cílem zakladatelů burzy je etablování mechanismu stanovování ceny pro ropný průmysl, tzv. burzovního ukazatele ropy. Ředitel burzy, Hussajn Alláhdádí, při jejím otevření uvedl, že „na transakce zahraničních akcionářů nebudou uvaleny žádné limity“ Otevření burzy bylo plánováno ve třech fázích. Íránský ministr ropného průmyslu, Gholamhussajn Nazárí, uvedl, že v první fázi bude burza obchodovat pouze s ropnými deriváty a pokud projeví známky dlouhodobé stability otevře se i obchod přímo se surovou naftou (v tomto případě označovanou jako „Caspian Crude“). Tuto fázi má již burza za sebou a od prosince 2008 na ní lze obchodovat se surovou ropou. v červenci 2011 byla dokončena i poslední fáze, která plně otevřela transakce pro export ropy sféře mezinárodnímu obchodu prostřednictvím Íránské obchodní burzy.\n\nGeograficky je burza situovaná do Perského zálivu, ostrova Kiš v tamní Finanční budově. Ostrov Kiš je Íránem označen za volnou obchodní zónu a například od doků největšího ropného pole Ghawar je vzdálen jen cca 350 km.\n\nPřed otevřením existovaly tři burzovní ukazatele ropy – všechny v amerických dolarech: Severoamerický WTI, Brent Crude (ze Severního moře) a Dubai Crude (Spojené arabské emiráty). Dvě hlavní ropné burzy jsou NYMEX v New Yorku a IPE v Londýně. Zmiňovaná Íránská burza v současnosti představuje etablování čtvrté ropné burzy, nominálně v riálu nebo (pravděpodobněji) v euro či jiných respektivních měnách.\n\n\n\nPodle smlouvy mezi USA a Saúdskou Arábií, datované z počátku 70. let obchoduje OPEC s ropou pouze v amerických dolarech, tzv. petrodolarech. Od té doby však ve vztahu k této měně došlo k mnohým změnám vedoucím k nepoměru fiskální a skutečné hodnoty, kterou dolar ve světě představuje, rozsáhlým americkým investicím, spláceným s rozložením do mnoha let a celkového zadlužení samotných Spojených států. Vyloučení ostatních měn v obchodu s ropou tak představuje atraktivní nástroj Spojených států, jak tento trend brzdit. Poroste-li do budoucna poptávka po stále se snižujících stavech ropy a zemního plynu a mají-li USA vliv na určování kurzu ceny ropy v dolarech a budou-li jej udržovat stabilní, pak spolu s cenou ropy bude zpevňovat i americký dolar. Vstup eura jako měny do obchodu s fosilními palivy (s potenciálem americkou měnu postupně vytlačit jako dominantní měnu za ropu) však je schopný tento plán zcela zhatit.\n\nDalší výrazný problém tkví v nevyrovnaném saldu zahraničního obchodu Spojených států (ten ročně činí 700 mld dolarů). Po opuštění Brettonwoodského měnového systému (který používal zlatý standard) v roce 1971 a využívaje hegemonie amerického dolaru coby jediné měny pro nákup fosilních paliv, kterou ostatní státy potřebovaly k jejich nákupu, Spojené státy za třicet let fungování principu petrodolaru adoptovaly semimonetární obchod, kdy dané zemi tyto dolary vytiskly výměnou za její zboží. Kromě toho, že tento barter byl pro Spojené státy velmi výhodný, zahraniční obchod USA tak mohl být orientovaný výrazně na dovoz na úkor vývozu, s čímž klesla i potřeba vyrábět zboží pro export. Prosazení eura, yüanu či jiné petroměny by pro Spojené státy znamenalo náhlou a poměrně nutnou potřebu vyrovnání zahraničně-obchodního salda. Změnu takového rozsahu však v tomto největším ekonomickém celku světa nelze provést ze dne na den – naopak, může trvat i dekádu či dvě, čímž se Spojené státy ocitají před potenciálním dosti vážným problémem.\n\nÍránští představitelé po měsíce tvrdili, že polovina zákazníků OPECu změnila platbu z dolaru, jelikož se Teherán pídí po diverzifikaci svých rezerv, ale zprávy o změně Zhenrongu je prvním vnějším potvrzením těchto tvrzení. Japonsko též předeslalo, že bude ochotno změnit měnu z dolaru na japonský jen. Íránský ústřední bankéř oznámil, že Írán srazil svůj holding amerického dolaru jakožto odvetu na nepřívětivost Spojených států.\n\nSnaha Íránu otevřít na svém území burzu fosilních paliv s vyloučením amerického dolaru je Spojenými státy chápána jako vážná ekonomická invektiva s potenciálem devalvovat americký dolar (a vše, co je v něm vyjadřováno a obchodováno). Americký dolar je dominantní rezervní měna – většina států vlastní tzv. dolarové rezervy (nejvíce Čína – téměř 1 bilion USD) a na ohrožení stability a kredibility amerického dolaru mohou reagovat tím, že se svých rezerv budou zbavovat, což může ve zpětné vazbě znehodnotit dolar a ještě více ekonomicky poškodit Spojené státy.\n\nTady jde o mnohem víc. V tomto případě jde o hegemonii dolaru, o to, že dolar bude sesazen z trůnu. Je to naplno probíhající finanční válka, kdy na jedné straně jsou Spojené státy a proti nim pak Čína a další Spojeným státům nepříliš nakloněné země.\n\n\n\n\n"}
{"id": "208047", "url": "https://cs.wikipedia.org/wiki?curid=208047", "title": "Elektronický oscilátor", "text": "Elektronický oscilátor\n\nElektronický oscilátor je elektronický obvod, který produkuje periodický signál s různým průběhem. Elektronické oscilátory se používají mimo jiné jako časovače, zdroje slyšitelných kmitočtů a v rádiových vysílačích a přijímačích. Základem elektronického oscilátoru je LC nebo RC obvod.\n"}
{"id": "208048", "url": "https://cs.wikipedia.org/wiki?curid=208048", "title": "Hey, Man!", "text": "Hey, Man!\n\nHey, Man! \"(Hej, muži!)\" je pátý singl z desky Whoa, Nelly! kanadské zpěvačky Nelly Furtado. Singl byl vydán hlavně Německu a ve Velké Británii.\n\nPíseň opět produkovalo duo Gerald Eaton a Brian West. Furtado o písni řekla: „Je to hodně popová písnička, ale i trochu rocková. Na demo nahrávce jsme měli nahrány i sbory, ale znělo to trochu jinak než jsme chtěli.“\n\nVideoklip k písni se natáčel v Londýně.\n"}
{"id": "208049", "url": "https://cs.wikipedia.org/wiki?curid=208049", "title": "Kal'at Džarmo", "text": "Kal'at Džarmo\n\nKal'at Džarmo je archeologická lokalita raného a středního neolitu v severovýchodním Iráku při hranicích s Íránem východně od Kirkúku, v nadmořské výšce 800 m. Ve své první fázi (asi od vrstvy 16 do vrstvy 6) dala název samostatné raně neolitické džarmské kultuře, jejíž datace sahá minimálně k roku 7000 př. n. l. Jako první prozkoumal Kal'at Džarmo Robert J. Braidwood z Chicagské univerzity, který se zaměřoval v 50. letech 20. století na paleobotanický průzkum se zřetelem k počátkům zemědělské produkce. Prvotní analýzu keramiky provedl Fred Matson.\n\nKal'at Džarmo byla vesnice čítající asi 20 až 25 obdélníkových domů ze sušené hlíny (taufu) o více místnostech. Původně měly otevřené krby, později pece s komínem. Celková rozloha vesnice byla asi 12 až 16 tisíc čtverečních metrů. Společnost stojí na přechodu od lovu a sběru, který dosud převládá, k zemědělství. Je doloženo pěstování dvojzrnné i jednozrnné pšenice, ječmene a luštěnin - fazole, čočky a hrachu, chová se koza domácí.\n\nKamenné nástroje také svědčí o pěstování obilí, jde o srpové čepelky a zrnotěrky, drobné geometrických tvary jiných nálezů zase dokazují přetrvávající význam lovu. Část nástrojů je vyrobeno ze západu dovezeného obsidiánu.\nKal'at Džarmo je osídleno i v dalším období, které je významné tím, že se zde objevuje keramika, která se pak šíří i do okolních míst. Původně sem přichází asi od východu z Luristánu (Tepe Guran). Vlastní džarmský styl keramiky je mladší a vyznačuje se šikmými malovanými liniemi se střídavými rozšířeninami. V Tepe Guranu byla později zase oplátkou převzata. V Džarmu začíná domestikace prasete.\n"}
{"id": "208050", "url": "https://cs.wikipedia.org/wiki?curid=208050", "title": "Klasická kytara", "text": "Klasická kytara\n\nKlasická kytara (nepřesně také \"španělská kytara\" nebo jen \"španělka\") je drnkací strunný nástroj. Kromě klasické hudby se používá i ve folku.\n\nV dnešní podobě existuje od 17. století, započteme-li jejího předchůdce - barokní kytaru. Vyvinula se především ze 3 nástrojů: z loutny, vihuely a z renesanční pětistrunné kytary.\n\nLadění je běžně E-A-d-g-h-e, nástroj ale zní o oktávu níž, než se píše.\n\nKytara se dnes vyrábí strojově, ale také ručně. Například ve Španělsku existují rody, v nichž se různá tajemství řemeslné výroby předávají po generace (např. rodina Toress). Řada dnes známých strojových výrobních technologií pochází právě (obrazně řečeno) z domácí kuchyně nástrojařského řemesla. Výrobci kytar (kytaráři) mají hodně společného s ostatními nástrojaři, jako jsou houslaři a další. I oni sbírají ta nejkvalitnější a nejvzácnější dřeva na výrobu svých mistrovských děl.\n\nMezi nejvýznamnější české výrobce patří např. firma Strunal z Lubů.\n"}
{"id": "208053", "url": "https://cs.wikipedia.org/wiki?curid=208053", "title": "Džarmská kultura", "text": "Džarmská kultura\n\nDžarmská kultura je archeologická kultura raného neolitu v horské oblasti Kurdistánu na pomezí současného Iráku a Íránu, která kolem roku 7000 př. n. l. navazuje na starší kulturu šánídár-karím-šáhirskou v oblasti pohoří Zagros.\n\nVýznamnými lokalitami džarmské kultury jsou v Iráku Kal'at Džarmo (zhruba od vrstvy 16 do vrstvy 6) a Tepe Šemšara (vrstvy 16 - 14), na íránské straně Tepe Asiab a Tepe Guran (zde vrstvy T - V). Jde o vesnice s obdélníkovými domy o více místnostech ze sušené hlíny (taufu) v iráckých nalezištích, ve výše položeném Íránu o sezónní sídla se čtvercovými dřevěnými stavbami. Převládá nadále lov divokých zvířat a sběr (pistácie, hlemýždi). Zatímco Kal'at Džarmo i Šemšara pěstují již vypěstěnou pšenici dvojzrnnou i jednozrnnou a ječmen, pěstují se luštěniny (fazole, čočka, hrách) a chová se tu koza domácí, Tepe Guran je dosud pastevecký s polonomádským způsobem života, přičemž vliv džarmské kultury sem přišel asi o 500 let zpožděně (kolem 6500 př. n. l.).\n\nKamenné nástroje také svědčí o pěstování obilí, jde o srpové čepelky a zrnotěrky, drobné geometrických tvary jiných nálezů zase dokazují přetrvávající význam lovu. Část nástrojů je vyrobeno ze západu dovezeného obsidiánu. \n\n"}
{"id": "208055", "url": "https://cs.wikipedia.org/wiki?curid=208055", "title": "Lehnice", "text": "Lehnice\n\nLehnice (polsky \"Legnica\", německy \"Liegnitz\") je město v jihozápadním Polsku, v Dolnoslezském vojvodství, na řece Kačava \"(Kaczawa)\". Leží přibližně 60 kilometrů západně od Vratislavi. V roce 2017 měla Lehnice více než 100 000 obyvatel Název města je zpravidla spojován se staropolským \"Łęg\", tj. luh, bažinaté místo. Spíše se zdá, že název je už předslovanský, spojený se germánským kmenem Lugiů nebo se jménem keltského božstva Lugha. Již Ptolemaios psal o osadě či hradišti \"Lugidunum\" na jihozápadě dnešního Slezska, není však jisté, zda se jednalo o dnešní Lehnici nebo spíše Holohov.\n\nVe starověku se Lehnice nacházela na migračních stezkách keltských a germánských kmenů. Již Tacitus a Ptolemaios zmiňují město \"Lugidunum\" (odvozeno od Lugh), které je dnes spojováno s Lehnicí nebo Hlohovem. Po odchodu germánských kmenů do jižní Evropy se v oblasti usadili Slované a v 7. století je na území Lehnice doložena slovanská osada.\n\nOd roku 990 byla Lehnice součástí polského státu. Jako město je Lehnice zmiňována od roku 1004. Vedla tudy důležitá obchodní stezka z Německa přes Vratislav a Krakov až do Kyjeva. Roku 1163 se Lehnice stala sídlem dolnoslezských vévodů. V roce 1241 v bitvě u Lehnice Mongolové porazili vojska knížete Jindřicha II. Pobožného. Roku 1248 se stalo rezidenčním městem lehnických knížat.\n\nV roce 1329 se Lehnice stala součástí zemí Koruny české. Od roku 1742 bylo město součástí Pruska a poté Německa. Od roku 1945 je součástí Polska. Ve stejném roce téměř celé historické centrum bylo v rámci tzv. \"ohňů vítězství\" spáleno Rudou armádou (dosud nebyla Lehnice válkou vůbec poškozená). Poté na místě památkové zástavby byly postaveny panelové domy. Výsledkem toho je to, že dnes na starém městě stojí vedle sebe zároveň staré budovy (které nevyhořely, nebo byly obnoveny) a paneláky. V letech 1945-1993 byla Lehnice sídlem velitelství Severní skupiny sovětských vojsk, která původně obsadila celý střed města a postupně jej uvolňovala. V městě byla umístěna sovětská vojska v počtu až 60 000 vojáků včetně rodin důstojníků. Části města užívané sovětskou armádou byly ohrazeny a hlídán, největší takový prostor zahrnoval celou jihozápadní část města.\n\n\n\n\n"}
{"id": "208058", "url": "https://cs.wikipedia.org/wiki?curid=208058", "title": "Lehnice (okres Dunajská Streda)", "text": "Lehnice (okres Dunajská Streda)\n\nLehnice (maďarsky: \"Lég\", německy: \"Legendorf\" a také \"Legnitz\") jsou slovenská obec s 2,5 tisíci obyvatel v Trnavském kraji v okrese Dunajská Streda. \n\nObec se nachází v centrální části Žitného ostrova, u silnice II/572. Nadmořská výška se pohybuje v rozmezí 121 až 124 m. Rovinné území je tvořeno štěrky a písky kolárovské formace s mohutnými vrstvami dunajských štěrků, písků a hlín. Povrch je odlesněný, jen místy jsou zachovány zbytky lužních lesů. Zemědělskou půdu tvoří černozem. Hlavní obživou je zemědělství.\n\nObec vznikla v roce 1940 sloučením Veľkého Légu, Malého Légu a Sásy. V letech 1938–1945 byla připojena k Maďarsku. V roce 1960 byla přičleněna obec Bocsák. \n\nPrvní písemná zmínka o obci pochází z listiny krále Bély IV. z roku 1239, kdy patřila hradu Bratislava. Obec vznikla na území Légu a postupně nesla názvy: v roce 1250 Leeg, 1269 Leg, 1328 Leeg, 1396 Leeg alias Legendorf, 1398 Naglegh, 1476 Legnicz, 1927 Veľký lég, 1940 Lég, 1948 Lehnice.\n\nZ roku 1369 se dochoval rozsudek krále Bély IV., který rozhodl v majetkovém sporu mezi rody Salamnovců z Vaty (dnešní Maslovce) a dvořany, kteří žili v Légu a v Potôni, ve prospěch dvořanů. Ve spise jsou zachovány původní názvy žitnoostrovských vodních toků, rybníků a jiných zeměpisných bodů, které tvořily hranici mezi majetky.\n\nMezi vlastníky později patřili zdejší zemané, v roce 1553 patří Sarányovců pět a Zomorovcům tři dvory. V roce 1694 je největší statkářkou obce manželka Ference Szüllöa. Rod Szüllöovců vlastní majetky až do 19. století, ale kolem roku 1861 dal Zsigmond Szüllő majetek do zástavy Péterovi Gálfymu. Na začátku 19. století zde měli největší majetky hrabě Lajos Benyovszky, Gábor Petőcz a rod Bacsákových a každý rod měl pěknou kúrii. V roce 1828 v obci bylo 84 domů a 608 obyvatel.\n\nK obci patří samoty Vörösbuzahely a Kondoros, z nichž poslední byla v roce 1319 majetkem Jakaba Kondorosiho, pak manželky Mikóse Sellyeyho a začátkem 20. století Pétera Benyovszkého. Patří sem ještě samoty Alsó- a Felsőtőse, Nagyhegy, Elina, Gálház a pustiny Hétmány, dále svahy Igriczei, Kapuhely a Bánvölgy.\n\nPodle první písemné zmínky v roce 1328 zde už stál římskokatolický kostel, který byl zničen Turky. V roce 1679 zahájil na původních základech výstavbu nového barokního kostela ostřihomský arcibiskup György Szelepcsényi. Stavba byla dokončena po jeho smrti. Kaštel přestavěný v eklekticistickém slohu je ze 17. století, klasicistí kuria je z poloviny 19. století. V letech 1938–1945 byla připojena k Maďarsku.\n\nObec vznikla na území Légu. První písemná zmínka je z roku 1311, kde je uváděna pod názvem Kislég (Kyus Leeg). Další názvy: v roce 1517 Kyslegh, 1828 Kilégh, 1927 Malý Lég, maďarsky Kislég.\n\nObec náležela v roce 1324 rodu Salamovců, kteří část majetku postoupili Péterovi Olgyaimu a jeho synovi. V dalších letech patřila místním zemanům. Od roku 1657 má obec v zástavě Ference Szüllöa. Rod Szüllöovců vlastní majetky až do 19. století, ale kolem roku 1802 dal Zsigmond Szüllő majetek do zástavy Péterovi Gálfymu. Do začátku 20. století byly vlastníky rody Léghiovců a Kisléghiovců. V roce 1828 bylo v obci 42 domů a 307 obyvatel. V roce 1866 zpustošil obec požár. V letech 1938–1945 byla připojena k Maďarsku.\n\nPrvní písemná zmínka s názvem Zaz-Waros je v listině krále Bély IV. z roku 1239, kdy patřila hradu Bratislava. Další názvy: v roce 1254 Sas, 1287 Zaz, či Zaaz, 1317 Superior et Inferior Zaz, 1354 Alzas, Fylzas, 1437 Kezepzaz, 1462 Wyzaz, 1467 Kyszaz, 1511 Naghzaz, 1927 Sása. \n\nMezi vlastníky později patřili zdejší zemané. V roce 1317 největší majetek měl Pográcz Szászi, v tomto období byla Sása uváděna jako dvě obce Horní a Dolní. Spojení bylo provedeno až v 18. století. I v současné době je severozápadní část nazývána Felszász (Horní) a jihovýchodní Alszász (Dolní). Od roku 1394 vlastní většinu rod Olgyaovců. Od 18. století mají zde své statky rody Bacsáků, Majláthovců, Petrikovichovců a Petőczovců. Na začátku 20. století největší majetky zde měli István a Pál Bacsákovi. V roce 1828 v obci bylo 41 domů a 298 obyvatel. V letech 1938–1945 byla připojena k Maďarsku.\n\nObec vznikla na území obce Potôň. První písemná zmínka pochází z roku 1435, kde je uváděná pod názvem Elewpathon. Další názvy: v roce 1773 Elő-Patony, 1927 Predná Potôň, 1948 Predná Potôň.\n\nV roce 1489 je uváděna jako majetek malinovského hradu. V soupise majetků z roku 1553 jsou uváděni István Leeghy se sedmi, Mihály Mérey a rod Sárkányovců se dvěma dvory, Péter Bakits a Tamás Tóth s jedním dvorem. 1802 dal Zsigmond Szüllő majetek do zástavy Péterovi Gálfymu. V roce 1802 dal Zsigmond Szüllő majetek do zástavy Péterovi Gálfymu. Ve 19. století zde měli majetky rody Petőczovců, Váradyovců, Benyovszkých a Bacsákovců a ještě začátkem 20. století zde měli větší majetky Lajos Benyovszký, Pál, Zsigmond a István Bacsákovci. V roce 1828 v obci stálo 30 domů a žilo 225 obyvatel.\n\nNa území obce patří Sárrétpuszta, kde v dvacátých letech 20. století byli usídleni Moravané.\n\nPrvní zmínka o obci pochází z roku 1553. V roce 1828 zde bylo 30 domů a 225 obyvatel. V letech 1938–1945 byla připojena k Maďarsku. K Lehnici byla obec připojena v roce 1960.\n\n\n\n\n\n"}
{"id": "208061", "url": "https://cs.wikipedia.org/wiki?curid=208061", "title": "Plateosaurus", "text": "Plateosaurus\n\nPlateosaurus („plochý ještěr“) byl rod poměrně velikého, po čtyřech chodícího býložravého \"prosauropoda\", který žil v období pozdního triasu, zhruba před 227 až 210 milióny let. V roce 2019 byl typovým druhem učiněn \"Plateosaurus trossingensis\", formálně popsaný roku 1913.\n\nTento z mnoha více či méně kompletních koster (přes 100 exemplářů) známý dinosaurus patřil mezi nejhojnější dinosaury své doby. Potvrzují to i nálezy jeho fosilií v Německu, Švýcarsku, Anglii, Švédsku, Francii a Grónsku. Některé domnělé exempláře plateosaura však již byly v průběhu doby popsány pod jinými vědeckými jmény, například druh \"Ruehleia bedheimensis\".\n\nJde o prvního dinosaura, o kterém víme, že žil ve stádech. Ta pravděpodobně neustále migrovala za potravou. Živil se nízko rostoucím rostlinstvem, ale byl schopen se postavit na zadní a spásat horní větve stromů či stromových kapradin.\n\n\"Plateosaurus\" disponoval relativně dlouhým krkem a ocasem, podobně jako jiní vyspělí plateosauridi. Na dlouhém krku měl hlavu, jež byla robustnější než například u anchisaura. V tlamě měl mnoho malých lopatkovitých zubů, které mu pomáhaly ukusovat potravu. Ta se zpracovávala až v žaludku pomocí gastrolitů - kamenů, které drtily potravu. Ze sudovitého trupu mu vyrůstaly dlouhé zadní končetiny, dvakrát tak dlouhé jako přední, které byly sice krátké, ale silné. Z pěti prstů předních končetin byl největší palec, zatímco krajní dva prsty zakrněly. Na prvních třech prstech byly velké zahnuté drápy, kterými se bránil a kterými vyhrabával podzemní části rostlin.\nRůst těla zástupců rodu \"Plateosaurus\" podle nejnovějších studií do značné míry závisel na vnějších podmínkách. Někteří přestali růst už po dosáhnutí délky 4,8 m (nejmenší známé exempláře), zatímco jiné dosahovaly více než dvojnásobné velikosti s váhou okolo 4 až 5 tun. Takovýto typ růstu, třebaže je typický pro plazy, nemusí znamenat, že plateosauři měli metabolizmus plazího typu (jak argumentuje např. Gregory S. Paul). Druh \"P. engelhardti\" dosahoval délky 8,5 metru a hmotnosti 1,9 tuny. Druh \"P. longiceps\" byl o trochu menší, při délce 8 metrů dosahoval hmotnosti 1,3 tuny. Podle jiného odhadu dosahovaly exempláře druhu \"P. engelhardti\" hmotnosti zhruba 920 kilogramů.\n\n"}
{"id": "208063", "url": "https://cs.wikipedia.org/wiki?curid=208063", "title": "Trynna Finda Way", "text": "Trynna Finda Way\n\nTrynna Finda Way \"(Zkouším najít cestu)\" je šestý a poslední singl Nelly Furtado z její debutové desky. Píseň vyšla jen v Mexiku.\n\nFurtado tuto píseň popsala jako potom uvědomění se, a že se v této písni nechala inspirovat takzvanými Bítníky.\nV písni je znatelný vliv hip hopu, který ji ovlivnil v dospívání. Můžeme v ní slyšet i tradiční brazilský nástroj berimbau.\nTrynna Finda Way se objevila i na soundtracku k filmu \"Deník princezny\" a mohli jsme ji slyšet i ve filmu \"Školní život\".\n"}
{"id": "208065", "url": "https://cs.wikipedia.org/wiki?curid=208065", "title": "1928 v letectví", "text": "1928 v letectví\n\nTento článek obsahuje seznam událostí souvisejících s letectvím, které proběhly roku 1928.\n\n\n\n\n\n\n\n\n\n\n\n"}
{"id": "208066", "url": "https://cs.wikipedia.org/wiki?curid=208066", "title": "GAZ-AA", "text": "GAZ-AA\n\nGAZ-AA ( ) byl sovětský lehký nákladní automobil. Vznikl roku 1932 na základě licence amerického vozu Ford AA z roku 1930. \n\nPodle nosnosti základního valníkového provedení 1,5 tuny měl přezdívku „polutorka“ ( ). První sériové vozy vyrobil Nižněgorodský automobilový závod (následně přejmenovaný na GAZ) v lednu roku 1932. Těmto vozům předcházela ještě montáž vozů z dílů dodaných z USA. Koncem roku 1932 už se vyrábělo 60 vozů denně. Na rozdíl od americké předlohy, na GAZ-AA byla zesílená konstrukce spojky, robustnější mechanismus řízení, byl instalován vzduchový filtr. Vozy montované od roku 1933 byly už kompletně ze sovětských dílů. Do roku 1934 byla kabina ze dřeva, následně už byla kabina kovová se střechou z umělé kůže.\nPři modernizaci v roce 1938 dostal automobil nový motor GAZ-MM o výkonu 37 kW, zesílené pérování, rekonstruované řízení a kardanovou hřídel. Vozidla od této modernizace jsou běžně označována jako GAZ-MM. Zvnějšku ale nejsou rozdíly viditelné. Proto je někdy typová řada označována jako GAZ-AA/GAZ-MM.\nExistovala také modifikace GAZ-AA se sklápěcí korbou, zpočátku označovaná jako GAZ-S1, později GAZ-410. Princip sklápění spočíval v tom, že materiál nasypaný v korbě byl rozložen takovým způsobem, aby převažoval korbu dozadu. Proti samovolnému vyklopení byla korba zajištěna zarážkou. Před sklápěním řidič pákou uvolnil zarážku a materiál převážil korbu dozadu.\nPo vypuknutí druhé světové války donutil nedostatek zastudena válcované oceli a některých dílů dodávaných subdodavateli výrobce k produkci zjednodušené verze vozidla. Tato verze označená jako GAZ-MM-V měla místo dveří jen plátěné kryty, blatníky byly jen z ohnutého místo lisovaného plechu, vůz neměl přední brzdy, měl jen jeden přední reflektor a bočnice byly pevné, neotevíratelné.\nV roce 1944 byla částečně obnovena předválečná podoba vozu. Montovaly se dřevěné dveře, takže kabina byla v kombinaci dřeva a kovu. V této podobě zůstala kabina až do ukončení výroby. Byly doplněny přední brzdy, otevíratelné bočnice a druhý přední reflektor. Poslední GAZ-MM vyjel z montážní linky v Gorkém 10. října 1949. Další rok ještě tento typ montovali v Uljanovsku, kde s výrobou začali v roce 1947.\nCelkově se tedy GAZ-AA vyráběl v Gorkém v letech 1932 až 1949, v moskevském závodě KIM 1933 až 1939, v Rostovském automontážním závodě 1939 až 1941. Bylo vyrobeno dohromady 985 000 kusů vozů GAZ-AA, případně GAZ-MM a odvozených typů.\n\nAutomobil byl konstrukčně nekomplikovaný a výrobně propracovaný. Konstrukce odpovídala klasickému uspořádání doby vzniku, tedy konci dvacátých let dvacátého století. Podvozek byl z úhelníků, pevné nápravy, motor vpředu poháněl zadní kola. Vzhled kabiny byl shodný s osobním automobilem GAZ-A.\nZvláštností konstrukce bylo zavěšení zadní nápravy a rozvodovky se zakrytovanou kardanovou hřídelí. Příliš složitá konstrukce měla krátkou životnost a i zavěšení přední nápravy se rychle opotřebovávalo vlivem sil při brždění. \nMotor byl ale nenáročný a snadno opravitelný. Zásluhou nízkého stupně komprese (4,25:1) mohl spalovat nízkooktanový benzín i různá náhradní paliva. \nKrátkou životnost měla spouštěcí soustava startéru a akumulátoru. Ve skutečném provozu se vozy často startovaly „zahnutým startérem“, tedy klikou.\nV počátcích výroby byl také v SSSR naprostý nedostatek vhodných pneumatik. Dostupné pneumatiky vydržely sotva 8 až 9 tisíc km ve srovnání s plánovanými dvaceti tisíci km. Rozměr kol byl 6,00 – 520.\nPodvozek GAZ-AA byl využit jako základ mnoha modifikací jak vojenských, tak civilních: generátorové stanice, radiostanice, pojízdné dílny, laboratoře, cisterny k zásobování palivem, sanitky.\nAgregáty GAZ-AA posloužily také při konstrukci mnoha typů vojenské techniky, jako byly lehké tanky, obrněné automobily BA-6 a BA-10, nebo dělostřelecké tahače.\n\n\n"}
{"id": "208068", "url": "https://cs.wikipedia.org/wiki?curid=208068", "title": "GAZ-AAA", "text": "GAZ-AAA\n\nGAZ-AAA (rusky \"ГАЗ-ААА\") byl sovětský nákladní automobil, který byl využíván jak pro civilní, tak zejména vojenské účely. Vznikl na základě licence amerického vozu Ford AAA roku 1933. Jednalo se o třínápravový vůz, který byl využíván nejen jako nákladní, ale též v modifikacích jako ambulantní, tahač kanónů, cisternový, na přepravu vojáků atd. Celkem bylo v letech 1934–1943 vyrobeno 37 373 kusů.\n\n"}
{"id": "208071", "url": "https://cs.wikipedia.org/wiki?curid=208071", "title": "Samson", "text": "Samson\n\nPod slovem Samson lze najít různé významy:\n\n\n\n\n\n\n\n"}
{"id": "208075", "url": "https://cs.wikipedia.org/wiki?curid=208075", "title": "Lakotština", "text": "Lakotština\n\nLakotština je jazykem severoamerického indiánského národa Lakotů, známého více pod názvem Siouxové. Toto označení dalo také základ označení celé jazykové rodině (siouanská jazyková rodina), neboť jazyk Siouxů je nejrozšířenějším z jejích jazyků.\n\nLakotštině blízce příbuzná je dakotština, a protože oba jazyky jsou navzájem dobře srozumitelné, považují se za dialekty jednoho jazyka (pro srovnání dialektů viz Siouxština). V roce 2007 mluvilo lakotsky asi 6 až 9 tisíc lidí, tedy zhruba 20 % celkové populace Lakotů. Lakotština patří mezi ohrožené jazyky.\n\nPrvní spolehlivý slovník tohoto jazyka sestavil český lingvista Jan Ullrich. Slovník vydalo v roce 2008 Lakota Language Consortium, organizace spolupracující s Colorado University a se všemi lakotskými rezervacemi na revitalizaci lakotštiny. Jan Ullrich také napsal dosud nejpodrobnější gramatiku lakotštiny (Lakota Grammar Handbook, 2016). Mnohými americkými lingvisty je tato gramatika označovaná za dosud nejlépe zpracovanou gramatiku jaká byla pro indiánské jazyky napsaná.\n\nZnělá uvulární frikatíva se před /i/ mění na uvulární vibrantu () a v rychlé řeči na znělou velární frikatívu .\n\nLakotština se píše upravenou latinkou doplněnou o písmena s diakritickými znaménky.\n\nPravopis lakotštiny je fonologický. To znamená, že jedno písmeno (grafém) se zpravidla používá pro zápis jednoho fonému (nikoliv zvuku).\n\n"}
{"id": "208076", "url": "https://cs.wikipedia.org/wiki?curid=208076", "title": "Římská legie", "text": "Římská legie\n\nLegie (z latinského slova \"legio\" „vojenské odvody“, což je odvozeno ze slova \"legere\" „vybírat“, „odvádět“, „shromažďovat“) je termín, jenž v širším smyslu označuje celé římské vojsko, případně v užším a běžnějším významu se jedná o základní vojenskou jednotku starověké římské armády. Její příslušníci se nazývali legionáři. Legie byla obvykle doprovázena jedním nebo více oddíly spojeneckých či pomocných sborů (\"auxilia\"), které nebyly tvořeny římskými občany a jež doplňovaly legionářskou těžkou pěchotu o jezdectvo, střelecké jednotky a oštěpaře.\n\nPočetní stav legie se v průběhu římských dějin různě proměňoval. Za římské republiky se skládala z asi 4200 legionářů a 300 jezdců, přičemž těžká pěchota byla rozdělena do manipulů po zhruba 120 mužích. Na počátku římského císařství měla přibližně 5200 legionářů, kteří byli uspořádáni do deseti kohort. První kohorta čítala 800 mužů, zatímco v ostatních devíti kohortách sloužilo po 480 mužích.\n\nAž do Mariovy reformy, realizované kolem roku 107 př. n. l., nedisponovali Římané stálým vojskem. Legie byly proto svolávány v případě potřeby, načež byly opět rozpouštěny. V éře rané římské říše bylo podél hranic impéria rozmístěno zhruba 25 až 33 legií společně s pomocnými sbory. V důsledku římských vojenských úspěchů byla legie dlouho považována za nejlepší starověký vojenský útvar, za což vděčila své efektivnosti a flexibilitě, které spočívaly v dokonalejší výzbroji, výcviku a vyšší ukázněnosti jejích vojáků.\n\nStejně jako všechny údaje z doby římského království jsou i dostupné písemné doklady o počátcích římského vojenství značně kusé. Vznik legie spadá do poloviny 7. století př. n. l., kdy bylo římské vojsko organizováno podle řeckého a etruského vzoru do jediné linie falangy. Slovem legie se v tomto období označovala veškerá branná moc římského státu. Vojáci byli vyzbrojeni kopím a rozděleni do tří oddílů po tisíci mužích, jimž veleli vojenští tribuni (\"tribuni militum\"). K nim přináleželo 300 jezdců, takže celá římská armáda sestávala podle Livia z asi 3300 mužů. Do konce 5. století př. n. l. se tento počet přibližně zdvojnásobil. V legii povinně sloužili všichni občané mezi 17 a 46 lety. Starší muži do 60 let byli pověřováni střežením městských hradeb.\n\nNěkdy kolem poloviny 6. století př. n. l. prý král Servius Tullius provedl census – součet lidu a majetku. Na základě něho rozdělil veškeré branně schopné římské občany, kteří byli vlastníky půdy, do pěti tříd (\"classis\") odstupňovaných podle velikosti majetku, neboť vojáci si sami opatřovali zbraně a vybavení. Tyto třídy byly dále uspořádány do setnin (\"centuriae\") o sto mužích. Příslušníci nejbohatší, první třídy byli vybaveni jako řečtí hoplíté kopím, mečem, helmicí, bronzovým pancířem a kulatým štítem (latinsky \"clipeus\", podobný řeckému štítu nazývanému \"aspiseus\", případně \"hoplon\"). Méně majetní členové druhé a třetí třídy bojovali také jako kopiníci, nicméně jejich zbroj byla prostší, přičemž nosili větší štít oválného nebo obdélníkového tvaru. Vojáci čtvrté třídy si nemohli dovolit žádnou zbroj kromě malého štítu. Vyzbrojeni byli kopím nebo vrhali oštěpy. Z příslušníků páté třídy se rekrutovali prakovníci. Velitelé a jezdci byli vybíráni z předních občanů, kteří náleželi k jezdeckému stavu (\"equites\"). Z censu – a tedy i z vojenské povinnosti – byly vyloučeny nejchudší osoby (\"capute censi\", případně \"proletarii\").\n\nTaktika se od té řecké nijak nelišila. V prvních čtyřech řadách pevně semknuté falangy stáli plně vyzbrojení těžkooděnci, následovaní dvěma řadami méně ozbrojených kopiníků z druhé a třetí třídy. Občané nejnižších tříd sloužili jako lehkooděnci, kteří v případě potřeby vyplňovali mezery ve falanze a protivníka znepokojovali vrháním oštěpů a kamenů.\n\nV době po vypuzení etruských králů z Říma (kolem 509 př. n. l.) legie disponovala téměř 5000 muži, jejichž velením byl pověřován jeden z konzulů. Vzrůstající moc města v 5. a 4. století př. n. l. se projevila schopností Římanů stavět do pole i více legií najednou. Ke každé z nich byl navíc přiřazován stejně početný sbor latinských či italických spojenců (\"socii\"). Legie i se spojenci tudíž čítala kolem 9000 mužů. K odvodům byli nadále povoláváni pouze jedinci disponující určitým majetkem, jelikož se vycházelo z předpokladu, že jen dostatečně movití občané oplývají patřičně vysokou morálkou a mají opravdový zájem na obraně státu. V nezbytných případech se ale Římané nebránili ani povolávání otroků.\n\nKoncept občanské milice, strukturované podle množství majetku jejích příslušníků, byl v průběhu 4. století př. n. l. postupně doplněn o důraz na věk a zkušenosti jednotlivých vojáků. Tato inovace je připisována Marcu Furiu Camillovi, jenž zavedl žold a jako první ponechával legionáře v poli nepřetržitě několik let. Ke změnám římského vojska však docházelo spíše vlivem pozvolného vývoje než na základě jednorázových, převratných reforem. K nejzásadnější proměně legie v období rané republiky patrně došlo během samnitských válek. Ty se odehrávaly v obtížném, kopcovitém terénu, pro těžkopádnou falangu nevhodném. Potřeba vyšší pružnosti a pohyblivosti měla za následek transformaci rozestavení legie v útvar buňkového typu, sestávajícího z manipulů. Manipulový systém se v pozdějších taženích výborně osvědčil proti řecké a makedonské falanze. Reorganizovaná legie se skládala z lehkooděnců (\"velites\") a jízdy (\"equites\"), ovšem její jádro tvořily tři typy těžkooděnců (\"hastati\", \"principes\" a \"triarii\"), jejichž manipuly na bojišti nastupovaly v tzv. trojřadý šik (\"acies triplex\").\n\n\n\n\n\n\nTěžkooděnci byli rozděleni do manipulů, z nichž každý tvořily dvě centurie po 60 mužích (u triariů po 30 mužích), jimž velel centurio. Starší z obou centurionů byl zároveň velitelem manipulu. Setnina se dále skládala z 10 contubernií po šesti (později osmi) mužích. Manipuly tedy čítaly 120, resp. 60 legionářů. Manipul hastatů byl organizován do 6 řad s čelem o 20 mužích. Manipul principes měl vpředu pouze 12 mužů a hloubku 10 řad. Konečně manipul triarii měl stejnou hloubku jako principes, avšak šířku čela poloviční. V legii bylo celkem 10 manipulů hastatů, 10 manipulů principes a 10 manipulů triariů, k čemuž bylo přiřazeno 1200 velites. Počet vojáků v legii dosahoval asi 4000 až 5000 (optimálně 4200), jež doplňovalo zhruba 300 jezdců rozdělených do 10 eskadron (\"turmae\"). Mezi manipuly byly v každé ze tří linií ponechány mezery, které se uzavíraly roztažením příslušné linie, jakmile se dostala do kontaktu s nepřítelem. Mezi jednotlivými liniemi těžké pěchoty se nacházely mezery podstatně větší, o šířce zhruba 90 metrů, takže celá bitevní sestava připomínala šachovnici.\n\nAž do začátku punských válek byla římská taktika poměrně jednoduchá. Většina bitev nabývala podoby frontálního střetnutí dvou mas vojáků, které se nesnažily protivníka zdolat uplatněním nějakého taktického prvku, nýbrž prostou silou zbraní. Římané byli odváděni do vojska v případě nutnosti, čímž byl ale znemožněn jakýkoli systematický výcvik. Pokoušet se o komplikovaný manévr s netrénovanými legionáŕi tedy představovalo příliš vysoké riziko. Teprve války s Pyrrhem a především s Kartáginci přiměly Římany ve 3. století př. n. l. přehodnotit dosavadní přístup a manévrování si osvojit. Za hlavní příčinu těchto změn lze pokládat drtivé porážky Římanů od Hannibala, jenž na bitevním poli mnohokrát prokázal znamenité taktické schopnosti. Římský vojevůdce Scipio Africanus se z těchto nezdarů poučil a podroboval vojáky soustavnému drilu. V boji se nespoléhal na pouhou kvantitativní převahu, nýbrž snažil se nepřítele vymanévrovat. Africanův příklad následovali i další římští velitelé.\n\nNezměrné ztráty na počátku druhé punské války donutily Římany kolem roku 213 př. n. l. ke snížení spodní hranice censu. Tím byli do legií připuštěni i občané nedisponující pozemkovým vlastnictvím. Za republiky konali Římané vojenskou povinnost obvykle pouze po nezbytně dlouhou dobu několika měsíců, načež byli znovu propuštěni ke svým civilním povoláním. Tato praxe byla narušena ve druhé polovině 3. století př. n. l., kdy jednotliví vojáci museli sloužit nepřetržitě po celá desetiletí. Občané se nemohli věnovat obdělávání svých polností, což vedlo k jejich zchudnutí. Proces pozvolného poklesu počtu dostatečně majetných občanů pokračoval po celé 2. století př. n. l. Římská střední třída, z níž se rekrutovala stávající občanská milice, takřka vymizela, pročež v roce 123 př. n. l. opět poklesla dolní hranice censu. Římský stát byl nucen vyzbrojit legionáře na vlastní náklady, neboť ti už byli příliš chudí na to, aby si mohli dovolit uhradit své vybavení. Rozdíly mezi jednotlivými typy těžkooděnců se začaly stírat. V Polybiově době se zachovali triarii stále ještě jako specifický typ těžké pěchoty, ovšem hastati a principes byli již zcela identičtí. Nedostatek dostupných lidských sil současně vedl také ke zvyšování náboru spojenců.\n\nKvůli přetrvávajícím obtížím při provádění odvodů povolil konzul Gaius Marius v roce 107 př. n. l. vstup do vojska všem občanům, aniž hleděl na velikost jejich bohatství nebo sociální postavení. Následkem toho se působení v armádě stalo záležitostí výhradně nejnižších vrstev společnosti (\"capute censi\"). Na místo dosavadní občanské milice, shromažďované každoročními, sezónními nábory, vznikla profesionální žoldnéřská armáda, jejíž příslušníci vykonávali vojenské řemeslo jako povolání s pevně stanovenou dobou jejich služby. Tato profesionalizace byla nezbytná k zajištění stálých posádek ve vzdálených provinciích.\n\nOdvody do legií byly od tohoto okamžiku založeny z větší části na principu dobrovolnosti. Legie pozdní republiky byly tvořeny téměř výlučně Římany, ačkoli výjimečně byly do nich vřazovány i osoby bez římského občanství. Důstojníci a velitelé byli i nadále vybíráni z římské aristokracie. Římané sice touto reformou získali stálé vojsko, v němž nalézala obživu nemajetná městská populace Říma a italští bezzemci, avšak loajalita legionářů se přenesla ze státu na vlastní velitele, jimž přísahali věrnost a od nichž dostávali žold. Jeho roční výše dosahovala v polovině 1. století př. n. l. 225 denárů. Vedle žoldu byla dalším zdrojem příjmu kořist uloupená během válečných tažení. Po odsloužení povinných šestnácti let byli veteráni zaopatřováni penězi (\"praemia\") nebo přídělem půdy. Dosavadní rozdíly mezi hastaty, principes a triarii byly definitivně odstraněny zavedením jednotné standardní výzbroje, která byla identická s dřívější výzbrojí principes. Místo kroužkové zbroje (\"lorica hamata\") se někdy užívalo i odolnější šupinové zbroje (\"lorica squamata\"). Jednotlivá označení druhů těžkooděnců byla sice zachována, avšak určovala pouze služební stáří vojáků. Legie se tedy stala homogenním útvarem tvořeným těžkou pěchotou.\nPodstatnou součást Mariovy reformy představovala proměna vnitřní struktury legie, jejíž základní taktickou jednotkou se stala kohorta, sestávající z přibližně 480 mužů. Kohorta byla mnohem větším útvarem než manipul, který zůstal její organizační složkou, a byla rozdělena do šesti centurií po 80 mužích. Celkem deset kohort v každé legii se v bitvě zformovalo do tří linií, přičemž každá kohorta byla uspořádána do 8 až 10 řad s čelem o zhruba 50 mužích. Ke kohortám těžkooděnců byl přiřazován menší oddíl legionářské jízdy, čítající kolem 120 mužů. Legie rovněž zahrnovala oddělenou střeleckou jednotku o asi 60 mužích, kteří obsluhovali zařízení, jakými byly balisty, katapulty nebo onagery. Julius Caesar v polovině 1. století př. n. l. doplnil pravidelné legionářské jednotky o oddíly průzkumníků (\"exploratores\") a zvědů (\"speculatores\"), kteří pronikali do ležení nepřátel. Celkový počet mužů v legii se pohyboval mezi 5000 až 6000, do čehož jsou zahrnuti i důstojníci a jejich pobočníci.\n\nKe každé legii byl pravidelně připojován přibližně stejně veliký kontingent pomocných vojsk (\"auxilia\"), jejichž příslušníci byli odváděni z řad obyvatel římského státu postrádajících římské občanství anebo cizinců. Dosavadní římští equites a velites byli nahrazeni oddíly spojenecké jízdy (\"alae\") a lehkooděnci pomocných kohort (\"cohors auxiliae\"). Jezdectvo, které bylo rozmisťováno převážně na křídla bitevní sestavy, se skládalo ze spojenců hispánského, numidského, thráckého a později i galského a germánského původu. Spojenečtí pěšáci byli ozbrojeni nejčastěji luky, praky, vrhacími oštěpy nebo kopími. Římané se nebránili ani najímání cizích žoldnéřů, mezi nimiž se těšili výjimečné proslulosti krétští lučištníci a baleárští prakovníci.\n\nNepřetržitý tvrdý výcvik vojáků učinil z Mariovy legie jedinečnou vojenskou jednotku, jejíž zdatnosti, pevnosti, pružnosti a kázni se nevyrovnal žádný soupeř. Aby upevnil morálku mužstva, učinil Marius orla (\"aquila\") společným emblémem legií, jenž měl symbolizovat věrnost, povinnost a hrdost vojáků. Legie byly doprovázeny vozatajstvem, složeným z více než 500 mezků. Protože ochrana tohoto trénu vojsko příliš zpomalovala, rozhodl Marius, že každý pěšák musel během pochodu nést na svých ramenou tolik vlastního vybavení, kolik jen unesl. Kromě výstroje a zbraní museli legionáři nosit také patnáct denních dávek potravin (\"frumentum\"), svůj osobní majetek a nářadí ke kopání s dvěma kůly ke stavbě polního tábora a palisády. Celkové břemeno každého vojáka vážilo asi 30 kilogramů, díky čemuž si legionáři vysloužili přezdívku „Mariovi mezci“. Tyto úpravy umožnily legiím pohybovat se nezávisle na jejich zásobovacím vozatajstvu, čímž se výrazně zvýšila pochodová rychlost.\n\nPo skončení občanských válek redukoval Augustus z ekonomických a politických důvodů tehdejší enormní počet legií z více než 50 na 28, které byly rozloženy do vojenských táborů (\"castra\") na hranicích římské říše. Legie a pomocné sbory byly Augustem doplněny o pretoriánskou gardu, elitní tělesnou stráž určenou k ochraně císaře, jež byla umístěna v Římě. Pro tentýž účel byly později vytvořeny ještě městské kohorty (\"cohortes urbanae\"). Za Traiana dosáhla velikost římské říše svého nejzazšího rozsahu. Jelikož armáda se nyní věnovala ochraně stávajících hranic, než jejich dalšímu rozšiřování, byly legie umisťovány do stálých táborů ve vybraných provinciích ke střežení systému pohraničních opevnění (\"Limes Romanus\"). Příležitostně byly sice přesunuty do místa probíhajícího konfliktu, většinou však z nich byly vydělovány jen menší detašované vojenské oddíly o síle jedné nebo dvou kohort a tyto tzv. vexilace (\"vexillationes\") byly vysílány na rizikové úseky hranic.\n\nZa principátu došlo ke změnám ve vybavení římských vojáků. Vedle běžně užívaných kroužkových a šupinových zbrojí se legionáři v 1. a 2. století odívali do plátové zbroje (\"lorica segmentata\"). Na hlavách nosili typické bronzové nebo železné galské helmice bez chocholu. Místo dřívějšího oválného štítu byl používán obdélníkový. Jezdci používali ke svému krytí lehčí kulatý štít (\"parma\"). Od počátku 2. století byl dosavadní krátký \"gladius\" vytlačován delším mečem nazývaným \"spatha\", jenž byl určen spíše k sekání než k bodání. Tento meč si již dříve osvojilo jezdectvo a některé pomocné sbory.\nStruktura armády zůstávala takřka stejná jako za pozdní republiky, třebaže v 1. století došlo k navýšení legionářů v první kohortě na 800 mužů, rozdělených do pěti posílených centurií. Páteř legie tvořila \"centurie\", která se skládala z deseti stanových družstev po osmi lidech. Družstva spolu na taženích sdílela jeden stan, proto stanová. Centurii velel \"centurion\" a jeho zástupcem byl \"optio\". Šest centurií tvořilo \"kohortu\" a deset kohort tvořilo \"legii\", přičemž první kohorta měla v porovnání s ostatními dvojnásobný počet mužů. Každou legii doprovázela jízdní jednotka o sto dvaceti mužích, která se dělila na čtyři oddíly pod vedením \"dekurionů\". Její členové sloužili především jako zvědové a poslové. \"Pomocné kohorty\" byly pak tvořeny příslušníky porobených provincií. Po ukončení pětadvacetileté služby jim bylo přiznáno římské občanství. Dělení bylo obdobné, jako u legií. Legionáři pohlíželi na vojáky pomocných sborů s despektem. Některé pomocné sbory se však v bojovém nasazení mohli plně srovnávat s legionáři.\n\nHlavní hodností v legii byl \"legát\", který pocházel ze vznešené rodiny. Většinou třicátník až čtyřicátník, který po velel cca pět let v naději, že bude pak dále pokračovat v politické kariéře. \"Prefekt tábora\", který předtím velel na nejčestnějším místě centuriona první centurie první kohorty, byl převážně zasloužilý a v boji zocelený veterán. V době nepřítomnosti legáta velel celé legii. Šest \"tribunů\" tvořilo velitelský sbor legie. Většinou šlo o muže do třiceti let z méně vznešených rodin, kteří vstupovali do armády, aby získali velitelské zkušenosti a mohli pak zaujmout postavení v nižších úřadech. První tribun však pocházel ze senátorské rodiny a byl předurčen pro vysokou politickou kariéru, případně k velení vlastní legie.\n\nKohorty byly před bitvou rozestavovány do dvou linií, na místo dřívějších tří. K postupnému vývoji docházelo i ve složení legie. Zatímco republikánské legie získávaly brance především z Itálie, legie za císařství se spoléhaly ve větší míře na rekruty z římských kolonií v provinciích. Odhaduje se, že za Augusta činil podíl Italů v legiích asi 65 %, ovšem ke konci Neronovy vlády se snížil na zhruba 49 % a za Hadriana poklesl na jedno procento. Přestože služba v legiích byla oficiálně povolena pouze římským občanům, někteří historikové se domnívají, že v určitých provinciích museli být do legií výjimečně vřazováni i provinciálové nemající římské občanství. Tato praxe se ještě prohloubila ve 2. století. Augustus zvýšil dobu, jíž musel voják odsloužit, na dvacet let. Žold legionářů kvůli setrvalé inflaci vzrostl za Domitiana na 300 denárů a na konci 2. století na 500 denárů ročně. Vojáci ale neobdrželi celý plat v hotovosti, protože se z něho odečítaly náklady státu na šacení a živení.\n\nAuxilia byla reorganizována, takže značné množství spojeneckých barbarských vojsk bylo přetvořeno v stálé jednotky podobné legiím. Jejich vojáci však nikdy zcela nepřijali typizovanou výstroj a výzbroj jako legie, nýbrž si často ponechávali své vlastní. Počtem mužů se pomocné sbory vyrovnaly legiím, nicméně už na začátku 2. století je o polovinu převyšovaly. Služba v auxiliích přispívala k romanizaci jejích příslušníků, přičemž po odchodu z vojska jim bylo udělováno římské občanství, poskytující jim četné společenské výhody a umožňující jejich synům sloužit v legiích. Hadrianus vytvořil nové vojenské jednotky, nazývané \"numeri\", které nebyly součástí římského vojska. Tyto oddíly se skládaly z asi 300 vojáků odvedených zpoza hranic říše, kteří si podrželi svoji vlastní výzbroj, organizaci a velitele. Numeri byly vysílány k průzkumu na nepřátelské území.\n\nV roce 212 udělil Caracalla římské občanství všem obyvatelům impéria, čímž se smazaly dosavadní rozdíly ve složení legií a auxilií. Ve 3. století pocházela velká část římských vojáků z jen částečně romanizované Ilýrie. Římská armáda získávala stále více mužů z různých barbarských a polobarbarských národů žijících uvnitř říše. Charakter vojska byl určován zvyšujícím se množstvím rekrutů z provincií, vedoucím k jeho zřetelně se prohlubující barbarizaci. Tento jev byl doprovázen souběžně působící barbarizací velitelských kádrů, do nichž byl římským senátorům omezován přístup. O tom, zda tato regionalizace armády ovlivnila úpadek profesionalismu vojáků, se vedou spory. Pravděpodobnější příčinou poklesu disciplíny a morálky se však jeví rozhodnutí Septimia Severa, jenž legionářům dovolil uzavírat se svými ženami zákonné manželství a pobývat mimo vojenský tábor. Tento pohodlnější způsob života výrazně kontrastoval s někdejším přísným vojenským režimem.\n\nZvýšený tlak germánských kmenů a perských armád na hranice římské říše v období krize třetího století si vynutil řadu změn v římském vojenství. Potřeba mobilní zálohy přiměla císaře Galliena k provedení revolučního kroku vytvoření samostatného jízdního útvaru, odděleného od pěchoty. Poměr pěchoty a jezdectva postupně vzrostl ze čtyřiceti ku jedné za raného principátu na tři ku jedné na začátku 4. století, díky čemuž římské vojsko pružněji reagovalo na kritické situace. Vzniklé oddělené jízdní jednotky sestávaly z různých typů jezdectva, včetně \"catafractarii\", \"clibanarii\", což byla těžká jízda, zformovaná podle vzoru Peršanů, \"sagittarii\" (jízdní lučištníci) a \"promoti\" (legionářská jízda). Kolem roku 275 byl dále navýšen podíl katafraktů.\n\nV době pozdní antiky byly provedeny zásadní reformy, jež radikálně přetvořily strukturu a organizaci římské armády. Konkurující si požadavky přímé obrany hranic a potřeby rezervních sil ve vnitrozemí vedly k rozdělení vojska na dvě části. V rámci Diocletianem zavedené tetrarchie byl každý ze čtyř císařů doprovázen vybraným vojskem (\"comitatus\"), zcela nezávislým na útvarech rozmístěných při hranicích. Když se později Konstantin Veliký domohl vlády nad říší, bylo provedeno trvalé oddělení těchto mobilních polních jednotek (\"comitatenses\"), působících v týlu jako strategická záloha, od oddílů, které byly ponechány k obraně pohraničních pevností (\"limitanei\", případně \"ripariensis\"). Za Konstantina byla dále zrušena pěší pretoriánská garda a místo ní byla ustavena jízdní palácová stráž (\"scholae palatinae\"), která se pohybovala v blízkosti císařů a současně fungovala jako ústřední záloha. Pohraniční i polní armády sestávaly z pěších a jízdních oddílů, ačkoli podle některých názorů byli jezdci více zastoupení v comitatenses. Navzdory rostoucímu významu jezdectva tvořili těžkooděnci nadále základní prvek římského vojska.\nVelikost legií limitanei i comitatenses byla podle někdejších vexilací zmenšena na pouhých 1000 mužů. Legie pohraničních vojsk jsou všeobecně považovány za kvalitativně podřadné jak ve srovnání s dřívějšími legiemi, tak vůči comitatenses. Přesto představovaly dvě třetiny veškeré branné moci pozdně římského císařství. Jejich úkolem bylo hlídání hranic před méně intenzivními nájezdy nepřátel. K odrážení vážnějších vpádů byly povolávány legie mobilních polních vojsk, příležitostně podporované císařskými scholae. Na rozdíl od limitanei měli příslušníci comitatenses vyšší žold. Rovněž se odívali v dokonalejší výzbroj, jež oproti ranému císařství prodělala určité změny. Na místo klasické galské helmice byla používána hřebenová přilbice, jejíž výroba byla snazší a levnější, avšak neposkytovala takovou ochranu jako galská helmice. Během 3. století se přestalo užívat klasické obdélníkové scutum, jež bylo nahrazeno oválným někdy i kulatým štítem pomocných sborů. Zhruba ve stejné době se obvyklou součástí výstroje staly kalhoty (\"bracae\"), které se původně vyskytovaly pouze u legií na severních hranicích. K ochraně trupu se užívalo standardní kroužkové zbroje. Aby mohla pěchota lépe čelit útokům jezdectva, musela se spoléhat na stále uzavřenější formace. Vedle meče byli tudíž pěšáci ozbrojeni i těžkým kopím (\"hasta\"), jež se k boji v těsnějším seskupení hodilo více než spatha.\n\nZa principátu vstupovala do legií většina mužů z vlastního rozhodnutí. Povinné odvody však nebyly nikdy zrušeny, třebaže jich bylo využíváno pouze v naléhavých situacích, žádajících si dodatečné síly. S tím nápadně kontrastují poměry v pozdněřímské armádě, jež se skládala převážně z nuceně odvedených občanů, čímž byli postiženi především synové vojáků a veteránů, kteří konali vojenskou povinnost ze zákona. Přesto celé vrstvy římské společnosti byly z působení v armádě vyloučeny, neboť stát neměl zájem snižovat své daňové příjmy omezováním již tak nedostačujících pracovních sil. V důsledku toho se ve 3. století rozšířilo najímání různých germánských, sarmatských, arabských, arménských nebo berberských žoldnéřů, pročež služba v legiích přestávala být výhradní záležitostí římských občanů. Proces začleňování jednotlivých neřímských vojáků do římské armády se prohloubil za Konstantina Velikého a dále se zintenzivňoval. Někteří zajatí barbaři, případně i dobrovolníci, kteří byli nazýváni \"laeti\", byli usazeni na římské půdě, jíž obdělávali, a museli sloužit ve vojsku.\nNedostatek lidských zdrojů se projevil obzvláště naléhavě po sérii vojenských pohrom ve druhé polovině 4. století. S germánskými kmeny Franků a později Gótů byly proto uzavřeny spojenecké smlouvy, podle nichž se tito tzv. federáti (\"foederati\") směli usídlit na římském území a za to se zavazovali poskytovat římské armádě rekruty, eventuálně samostatně bojovat pod svými náčelníky na straně Římanů. Tento postup navazoval na dřívější praxi, kdy Římané uzavírali federátní smlouvy se skupinami barbarů nebo s celými kmeny, obývajícími teritoria za hranicemi římské říše. Ovšem foederati nepředstavovali příliš spolehlivou vojenskou sílu, jelikož často sledovali vlastní cíle. V 5. století germánské vpády vyvolané stěhováním národů zcela rozrušily systém obrany západořímské říše a zvýšily její závislost na foederati, což nakonec přispělo k jejímu zhroucení.\n\nVlivem vojenských trendů, vyznačujících se rostoucí důležitostí jezdectva a zvětšujícím se důrazem na vrhací zbraně, reprezentovaným vyšším podílem lučištníků v řadách pěchoty, nastal úpadek tradičního pojetí legionářského těžkooděnce. Vybavení pěšáků se stávalo lehčí, čímž byla posilována jejich pohyblivost na úkor jejich ochrany. V souvislosti s proměnou složení pozdněřímského vojska pozbývala existence legie své opodstatnění. Ještě na počátku 5. století byly v soupisu úřadů \"Notitia Dignitatum\" uvedeny názvy desítek legií. Nicméně v průběhu dalších sto padesáti let došlo k pozvolnému vymizení tohoto vojenského útvaru. Poslední prokazatelné zmínky o legiích pocházejí z doby vlády východořímského císaře Maurikia na konci 6. století.\n\nNásledující seznam uvádí posloupnost hodností v legii za raného principátu.\n\nDůstojníci\n\n\nNižší důstojníci\n\n\nPoddůstojníci (\"principales\")\n\n\nNejnižší hodnosti\n\n\nPři vstupu do legií složil římský občan vojenskou přísahu (\"sacramentum\"), která byla určena původně senátu a římskému lidu, později veliteli a císaři. Říman se touto přísahou zavazoval k řádnému plnění podmínek služby a současně se zříkal svého občanského práva na odvolání proti trestu smrti. Stával se tak subjektem zcela podřízeným vůli velitele. Disciplína v římské armádě byla udržována podle dnešních standardů extrémně tvrdými způsoby. Zejména republikánské vojsko bylo proto pověstné ukázněností, neboť legionáři se museli řídit nařízeními a rozkazy, jejichž striktní dodržování bylo zajišťováno propracovanou soustavou trestů.\n\nNejběžnější druhy trestů, ukládané za méně závažné přečiny, zahrnovaly zmenšení denního přídělu potravin, úder centurionovou holí (\"castigatio\"), uložení dodatečné povinnosti (\"munerum indictio\") nebo přeložení k podřadnější službě (\"militiae mutatio\"). Těžší provinění byla trestána pokutou a srážkou ze žoldu (\"pecunaria multa\"), snížením hodnosti (\"gradus deiectio\"), ztrátou výhod získaných délkou služby, bezectným propuštěním ze služby (\"missio ignominiosa\") nebo veřejným bičováním či mrskáním.\n\n\nNa počátku císařství disponovala každá legie určitým vojenským táborem jako svou stálou základnou. Během vojenských výprav na nepřátelské území stavěli legionáři vždy po skončení každodenního pochodu opevněný tábor (\"castrum\"), v němž mohli v bezpečí přenocovat. Tento postup se nazýval kastrametace. Výběr vhodného místa měli na starosti průzkumníci pohybující se před hlavním vojem. Vlastní zřizování tábora řídily zvláštní ženijní jednotky (\"immunes\"), které si k jeho stavbě mohly vyžádat nezbytné množství pracovních sil. Obvykle třetina až polovina vojáků držela stráž, zatímco zbytek se věnoval práci. I za nepřátelského útoku dokázali legionáři vybudovat tábor za tři až čtyři hodiny.\n\nNářadí a vybavení nezbytné ke kopání si každý legionář musel nést sám. Jako stavební materiál sloužila půda, drny a dřevo. Tábor byl nejdříve vyměřen, načež vojáci začali hloubit příkop. Získanou zeminu použili k navršení obranného valu, do nějž zabodli \"pila muralia\", čímž vznikla asi metr vysoká palisáda. Následně se vytyčily ulice a náměstí. Nakonec byly vztyčovány kožené stany, které poskytovaly přístřeší vždy osmi mužům v contubernii a jejichž dopravu zabezpečovali mezci. Tábor měl obdélníkový tvar se zakulacenými rohy, přičemž na každé straně se nacházela brána. Pokud měla legie v táboře strávit delší čas, byly postaveny také věže.\n\n\n\n"}
{"id": "208081", "url": "https://cs.wikipedia.org/wiki?curid=208081", "title": "Kaple svaté Barbory (Olomouc)", "text": "Kaple svaté Barbory (Olomouc)\n\nKaple sv. Barbory je barokní kaple v románské okrouhlé věži v areálu bývalého olomouckého hradu.\n\nOkrouhlá věž s kaplí sv. Barbory se nachází ve strategickém místě bývalého olomouckého hradu. Byla postavena jako románská obytná věž v polovině 12. století. Na přelomu 12. a 13. století se stala součástí tzv. Nového hrádku, sídla markraběte. V 15. a 16. století bylo k věži přistavěno vřetenovité schodiště a prolomena nová okna na severní a jižní straně. Po roce 1535 se stala součástí kapitulního děkanství. V polovině 18. století v ní byla nově vytvořena tři podlaží (z toho jedno podzemní). V nejvyšším podlaží vznikla barokní soukromá prelátská kaple sv. Barbory.\n\nVe středověku měla věž kuželovou střechu, v baroku byla nahrazena kupolí s lucernou. Na špičce lucerny se nachází pozlacená plechová figura sv. Barbory.\n\nRománská okrouhlá věž s kaplí sv. Barbory je od roku 2006 přístupná veřejnosti jako součást expozice Arcidiecézního muzea.\n\n"}
{"id": "208082", "url": "https://cs.wikipedia.org/wiki?curid=208082", "title": "Przasnysz", "text": "Przasnysz\n\nPrzasnysz je polské město v Mazovském vojvodství v severovýchodním Polsku. V roce 2008 mělo asi 16 993 obyvatel při rozloze 25 km² .\n\n"}
{"id": "208089", "url": "https://cs.wikipedia.org/wiki?curid=208089", "title": "Vančurové z Řehnic", "text": "Vančurové z Řehnic\n\nVančurové z Řehnic (německy \"Wanczura von Rzehnitz\") byli českou vladyckou a později panskou rodinou píšící se po tvrzi v Řehnicích u Mladé Boleslavi.\n\nPrvním známým členem rodu se uvádí Václav, zvaný \"Vančura\", z Řehnic, který se roku 1448 vypravil s žoldnéři Jiřího z Poděbrad na Prahu, a když Poděbrad město ovládl, patřil vladyka z Řehnic k těm stoupencům, kteří měli nárok na odměnu a ochranu. S protekcí Jiřího z Poděbrad začala vyhlížet budoucnost zemanů z Řehnic, kteří přijali jméno svého prvního hrdiny za příjmení a začali se nazývat \"Vančury z Řehnic\", nadějněji a svou příležitost už nepustili.\n\nStatek v Řehnicích drželi až do roku 1726, neuplynulo však ani sto let a rozšířili rodinný majetek o další statky na Boleslavsku – např. Krnsko, Vtelno, Brodce, Studénku a Valečov.\n\nNa začátku 16. století rod rozvětvil na starší a mladší větev. Mladší vymřela koncem 16. století. Starší větev se dále rozdělila na několik odnoží. Dobrý hospodář Jiří získal velké jmění a svým osmi synům přenechal značné dědictví.\n\nV předbělohorské době patřil k zámožným, jeho příslušníci se v zápasech opozičních stavů s Habsburky příliš neexponovali. Po Bílé hoře doplatili na sympatie s povstáním nejtvrději Jiří Šťastný Vančura a jeho synovec Adam Kašpar Vančura, protože jejich statky ležely v zájmové oblasti Albrechta z Valdštejna. Jiří Šťastný Vančura odešel do emigrace a bojoval proti Habsburkům v saském a švédském vojsku, kdežto Adam Kašpar Vančura se stal zakladatelem té linie rodu, která se s Habsburky smířila a dočkala se dne 5. dubna 1746 povýšení do českého stavu starožitných pánů.\n\nJan Vančura z Řehnic budoval svou kariéru, začínal jako rada a zemský soudce a přes purkrabího se dostal až k místu nejvyššího písaře. V roce 1748 získal úřad korouhevníka rytířského stavu. Jeho synovec Václav Rudolf byl povýšen do panského stavu.\n\nPříslušníci rodu působili jako krajští hejtmané, císařští úředníci či sloužili v armádě. Posledním z jedné větve rodu Jindřich zemřel bez potomstva roku 1834.\n\nV jejich erbu byly v modrém poli zlaté jelení parohy, na nich stojí divý muž držící v pravici zelený věnec.\n\nSpojili se s Kinskými, Dobřenskými, Kaplíři ze Sulevic, Vratislavy z Mitrovic, Smiřickými či pány z Adlaru.\n\n"}
{"id": "208091", "url": "https://cs.wikipedia.org/wiki?curid=208091", "title": "Bedřich Neumann", "text": "Bedřich Neumann\n\nBedřich Neumann (3. dubna 1891, Třebichovice – 15. července 1964, Londýn) byl československý generál, příslušník Československých legií v Rusku, významný představitel Obrany národa, zastávající následně také řadu významných funkcí v československých ozbrojených silách na Západě a exilovém Hlavním štábu Československé armády, a po komunistickém převratu v roce 1948 politický exulant.\n\nPo účasti v 1. světové válce Bedřich Neumann v letech 1916 až 1918 sloužil v československých legiích v Rusku, kde dosáhl hodnosti majora. Po návratu do vlasti vstoupil do čs. armády, ve které po roce 1918 zastával různé velitelské funkce až po zástupce náčelníka generálního štábu v letech 1931 až 1935). V r.1933 byl také povýšen do první generálské hodnosti brigádního generála. Od 30. září 1935 převzal brigádní generál Neumann funkci velitele 5. divize v Českých Budějovicích. V této funkci setrval do roku 1939.\n\nV březnu 1939, hned od začátku německé okupace stál u zrodu vojenské odbojové organizace Obrana národa – jako člen vedení ON vedl politické oddělení. Počátkem roku 1940 emigroval do Francie. Ve Francii vykonával funkci hlavního velitele československého pozemního vojska a později velitele 1. pěší divize. Po pádu Francie odešel do Velké Británie, kde byl v roce 1943 ustanoven náčelníkem štábu pro vybudování čs.branné moci. V září 1944, již v hlavním velitelství čs. branné moci, Neumann (mezitím 28. října 1944 povýšený do hodnosti divizního generála) zastával post náčelníka štábu, a to až do svého odvolání v dubnu 1945, k němuž došlo na žádost představitelů Košické vlády. Ve funkci byl nahrazen brigádním generálem Bohumilem Bočkem.\n\nPo skončení druhé světové války války působil ve vlasti v letech 1945 až 1946 jako zástupce velitele 1. vojenské oblasti.\nPo únorovém převratu v roce 1948 byl již 4. března odeslán na dovolenou, a 1. června přeložen do výslužby. Téhož léta pak podruhé emigroval do Velké Británie.\nV nepřítomnosti byl degradován na vojína v záloze a byla mu odebrána veškerá vyznamenání.\n\nPo odchodu do druhého exilu v Londýně provozoval penzion. V něm také, ve spolupráci se zpravodajskou skupinou „Measure“ Czechoslovak Intelligence Office plk. gšt. Procházky, ubytovával agenty před jejich vysláním do komunisty ovládaného Československa.\n\nPo listopadu 1989 mu byla posmrtně navrácena jeho hodnost.\nZa zásluhy udělil president Václav Havel 28. října 1997 diviznímu generálu Bedřichu Neumannovi Řád Bílého lva III. třídy vojenské skupiny \"in memoriam\".\n\n"}
{"id": "208092", "url": "https://cs.wikipedia.org/wiki?curid=208092", "title": "Ernst Horn", "text": "Ernst Horn\n\nErnst Horn (* 1949 Mnichov) je německý hudebník, který měl zásadní podíl na vzniku kapel Deine Lakaien\", \"Qntal\" a \"Helium Vola\".\n\nErnst Horn studoval klasickou hudbu v Mnichově, Freiburgu a Hamburku, poté pracoval jako dirigent ve státních divadlech v Karlsruhe a Oldenburgu. Byl také pianistou v Bavorském státním divadle v Mnichově, pro které také skládal hudbu. V roce 1985 ukončil svou kariéru dirigenta, aby se mohl plně věnovat skládání své vlastní hudby a také se více specializovat na elektronickou hudbu. Proslavila ho jeho kapela Deine Lakaien - tu založil spolu s Alexandrem Veljanovem v roce 1985, její popularita ale brzy přesáhla hranice německy mluvících zemí. Horn dosáhl úspěchu i s dalšími projekty,na kterých se podílel, především se skupinami Qntal a Helium Vola, které hrají středověkou hudbu. Kromě toho také skládá a hraje hudbu pro divadelní a rozhlasové hry.\n\nErnst Horn žije a pracuje v Berlíně.\n\n\n"}
{"id": "208094", "url": "https://cs.wikipedia.org/wiki?curid=208094", "title": "Chediv", "text": "Chediv\n\nChediv, někdy též khediv, byl titul egyptských panovníků v letech 1867–1914.\nSlovo chediv pochází z perštiny (ﺧﺪﻳﻮي) a nelze jednoznačně určit jeho rovnocenný významový protějšek v evropských titulech. Významově lze hledat protějšek ve slově pán, titulem se pak zhruba rovnal pojetí knížete.\nTento titul udělil turecký sultán roku 1867 egyptskému vládci, který měl v tu dobu právo užívat titul paša, poté ho užívali jeho nástupci až do roku 1914, kdy Britové sesadili posledního chediva. Titul pak již nebyl obnoven, neboť jeho nástupce se stal sultánem a později králem.\nNositel tohoto titulu měl právo být oslovován Výsosti.\n\n"}
{"id": "208097", "url": "https://cs.wikipedia.org/wiki?curid=208097", "title": "Republika (loď, 1920)", "text": "Republika (loď, 1920)\n\nRepublika I (loď) byla první obchodní loď, parník, který Československo získalo po II. světové válce v roce 1951. a zároveň byla první lodí společnosti Československá námořní plavba. Byla vyrobena ve Velké Británii roku 1920, měnila své názvy i majitele a po 10 letech služby pod čs.vlajkou byla roku 1962 sešrotována.\n\nObchodní loď postavila v dubnu 1920 loděnice ve Velké Británii, získala jméno Michigan. Byla dlouhá 130,20 metru, hrubá prostornost 6 580 BRT, nosnost 10 510 DWT, ponor až 8,5 metru. Byla poháněná parním strojem na přehřátou páru s výkonem 1736 kW. V roce 1950 byla prodána do Řecka, kde byla přejmenována na Evanthia.\n\nO rok později 18. listopadu 1951 ji zakoupilo Československo a loď získala pojmenování Republika. V Norsku byly na lodi provedeny různé úpravy a v květnu 1952 loď vyplula na Dálný východ. Poblíž Číny ji poškodil tajfun natolik, že byla odvlečena do Šanghaje a zde byla během dvou let přestavěna. Po čase byly tiché parní kotle přestavěny na mazut s výkonem 2 205 kW, se spotřebou 31 tun denně. Loď podnikla řadu plaveb na Kubu, Dálný východ i do Kanady, přepravovala různý kusový náklad.\n\nV roce 1962 bylo loď starou 42 let rozhodnuto zrušit, byla prodána na šrot v italském přístavu Terst.\n\n"}
{"id": "208098", "url": "https://cs.wikipedia.org/wiki?curid=208098", "title": "AppleTalk", "text": "AppleTalk\n\nAppleTalk patří mezi síťové protokoly vyvinuté firmou Apple pro počítačové sítě, byl součástí původních počítačů Macintosh (1984), ale nyní se upřednostňuje protokol TCP/IP.\n\nDesign přísně následuje model ISO/OSI. Na rozdíl od ostatních raných systémů pro LAN, AppleTalk nebyl postavený jako typický systém Xerox XNS. Nicméně mnoho částí systému AppleTalk mělo přímou obdobu v XNS. Podstatným rozdílem systému AppleTalk byly dva protokoly, vytvořené s cílem zajistit úplné samonastavení. Protokol AARP (AppleTalk address resolution protocol) umožňoval připojeným počítačům automaticky generovat své síťové adresy, Protokol NBP (Name Binding Protocol) byl v podstatě DNS systém. I když protokoly podobné AARP existovaly i v jiných systémech, nic podobného protokolu NBP do té doby neexistovalo.\n\nOba protokoly stanovily způsoby dovolující řídícím zařízením potlačit původní mechanismy. Všechny tyto informace měly dodávat směrovače. U větších sítí, kde mohl AARP způsobit problémy mohlo přidání směrovače razantně snížit síťový „provoz“.\n\nDohromady dělaly protokoly AARP a NBP z AppleTalk pravděpodobně nejsnadněji použivatelný síťový systém, který byl do té doby vyvinut. Nové stanice byly do sítě přidány jednoduše jejich připojením a případně pojmenováním. Seznam vytvořený pomocí NBP byl prohledáván a zobrazován programem Chooser (původně sloužil k výběru základní tiskárny), který zobrazoval seznam stanic na lokální síti, rozdělené do tříd. Toto vše bylo kompletně automatizované.\n\nJeden z problémů systému AppleTalk bylo, že byl původně zamýšlen jako část projektu Macintosh Office, který sestával ze stanice poskytující směrování, sdílení tiskárny a souborů. Nicméně tento projekt byl roku 1986 zrušen. Firma Apple později vydala souborový a tiskový server AppleShare.\n\nU větších sítí a sítí WAN způsoboval NBP značný přebytečný provoz, to bylo významně omezeno u verze AppleTalk Phase 2, obsahující System 7.\n\nDnes je základním síťovým protokolem TCP/IP, ale AppleTalk je stále podporován kvůli zpětné kompatibilitě mnoha dalších produktů. Počínaje Mac OS X 10.2, poskytuje Bonjour (původně pojmenovaný \"Rendezvous\") podobné možnosti v sítích založených na TCP/IP. Bonjour je implementace ZeroConf (Zero Configuration Networking), který se snaží dostat snadnost použití NBP do světa TCP/IP.\n\nAdresa u protokolu AppleTalk byla 4 B. 2 B na číslo sítě, 1 B číslo uzlu a 1 B číslo soketu, z nich pouze číslo sítě potřebovalo nějakou konfiguraci, získávanou ze směrovače. Každý uzel si sám dynamicky zvolil vlastní číslo. Některá čísla soketů byla rezervována pro zvláštní účely. Předpokládalo se, že ostatní protokoly na úrovni aplikací budou používat dynamicky přiřazené číslo soketu u klienta i serveru.\n\nKvůli této dynamičnosti, nemohli uživatelé předpokládat přístup k službám na základě adresy. Namísto toho měli všechny služby \"jména\", vybraná lidmi, u kterých se předpokládalo, že budou dávat smysl uživatelům a zároveň budou dostatečně dlouhá, aby nedocházelo ke konfliktům.\n\nDíky jménům přeloženým do adres, které obsahovaly číslo uzlu a soketu, jménu mapovanému přímo \"službě\" dodávané stanicí, a které bylo úplně oddělené od jména samotné stanice. Díky tomu mohly být služby stěhovány na jiné stanice, aniž by uživatelé museli měnit způsob přístupu k nim. A na jedné stanici mohlo být spouštěno jakékoli množství stejných služeb bez konfliktů síťového připojení.\n\nNaopak u DNS se jméno překládá pouze na adresu stanice bez čísla portu, který službu poskytuje. Proto pokud jsou uživatelé zvyklý používat určitou stanici, jejich přístup bude přerušen přesune-li se služba na jinou stanici. Tomu se lze vyvarovat pokud budeme používat pro označení služeb záznam \"CNAME\", místo jména aktuální stanice, ale není žádná záruka, že to budou uživatelé dodržovat. (Některé nové protokoly, jako např. Kerberos a Active Directory, používají záznamy DNS \"SRV\" aby identifikovaly službu podle jména podobně jako u modelu AppleTalk.)\n\nAARP dává adrese fyzické vrstvy (obvykle MAC) adresu AppleTalk. Funguje podobně jako ARP.\n\nAARP má docela jednoduchý systém. Při spuštění pošle stanice broadcastem průzkumný paket, kterým žádá o síťovou adresu, kterou mu pošlou řídící prvky jako je směrovač. Pokud není dodána žádná adresa, je adresa vybrána náhodně z podsítě. Poté vyšle paket říkající „vybral jsem si tuto adresu“, a počká se zda nebude někdo proti. Pokud je daná adresa obsazena, vybere se další, a pokračuje se dokud nenarazí na volnou adresu. V sítích s mnoha stanicemi to může chvíli trvat, proto se úspěšná adresa zapíše do NVRAM a na příště je používána jako výchozí. V reálných situacích, kdy jsou stanice přidávány jednou za čas, to znamená pouze jeden až dva pokusy, než se adresa stane konstantní.\n\nDo souboru protokolů AppleTalk byl ADSP přidán poměrně pozdě, když bylo zřejmé že bude potřeba spolehlivý transportní protokol typu TCP. Významné změny proti TCP byly:\n"}
{"id": "208099", "url": "https://cs.wikipedia.org/wiki?curid=208099", "title": "1968 v hudbě", "text": "1968 v hudbě\n\nNa této stránce naleznete seznam událostí souvisejících s hudbou, které proběhly roku 1968.\n\n\n\n\ndomácí\n\nzahraniční\n\n"}
{"id": "208101", "url": "https://cs.wikipedia.org/wiki?curid=208101", "title": "Oleg Svátek", "text": "Oleg Svátek\n\nOleg Svátek (3. února 1888 Domoradice – 1. října 1941 Praha) byl československý generál, legionář za 1. světové války a člen Obrany národa, popravený nacisty. \nNarodil se v rodině učitele v Domoradicích Františka Svátka a jeho manželky Juliány, rozené Hanzíkové. Během první světové války padl do zajetí na ruské frontě jako nadporučík rakousko-uherské armády již v září 1914. V československých legiích absolvoval důstojnickou školu a postupně byl povyšován až do hodnosti podplukovníka. Do Československa se vrátil v roce 1920. Poté zastával různé velitelské funkce v prvorepublikové československé armádě, v roce 1922 byl např. jmenován zástupcem velitele v Hranicích. V letech 1935–1938 byl velitelem 12. divize v Užhorodě. V březnu 1939 velel obraně Podkarpatské Rusi před maďarskými silami. V březnu 1939, hned na počátku německé okupace, stál u zrodu vojenské ilegální odbojové organizace Obrana národa ve funkci velitele Krajského vojenského velitelství Praha jihozápad.\n\nDne 4. září 1941 byl Oleg Svátek na zahradě svého domu v ulici Nad Koulkou přepaden a po potyčce zatčen gestapem. V době stanného práva, 1. října, byl odsouzen k trestu smrti a popraven v kasárnách Ruzyně.\n\n"}
{"id": "208104", "url": "https://cs.wikipedia.org/wiki?curid=208104", "title": "Jarloch", "text": "Jarloch\n\nOpat Jarloch (německy \"Gerlach\", O.Praem.; 1. listopadu 1165, Porýní – 1228, Milevsko) byl český kronikář a první opat milevského kláštera, jeden z tzv. pokračovatelů Kosmových.\n\nJarloch se narodil roku 1165 v německém Porýní. Ve svých devítil letech byl poslán do Würzburku. Odtud byl zřejmě roku 1177 povolán opatem Gottschalkem do Želivského kláštera, kde vstoupil do premonstrátského řádu. 25. února 1184 byl rukou pražského biskupa Jindřicha Břetislava vysvěcen na jáhna a o rok později, ve věku 21 let, byl vysvěcen na kněze. Následujícího roku 1187 byl jmenován prvním opatem premonstrátského kláštera v Milevsku, o jehož založení se zasloužil již roku 1184. V roce 1197 opat Jarloch doprovázel fundátora kláštera Jiřího z Milevska na cestě do Prahy. Poté je Jarloch ještě několikrát zmiňován v písemnostech do roku 1221.\n\nJarloch byl velmi vzdělaný. Kromě svých zásluh o vznik a fungování milevského kláštera se zapsal do českých dějin také jako významný kronikář. Je autorem tzv. \"Letopisu Jarlochova\", kterým navázal na dílo kronikáře Vincentia Pražského († 1167), kaplana pražského biskupa Daniela I., a ve kterém popsal dějiny českých zemí od roku 1167 do roku 1198, předpokládané pokračování bylo ztraceno. Přibližně třetinu letopisu tvoří hagiografie (legendy o životech svatých), ale popisuje v něm mj. také zprávu Ansberta císaři Bedřichovi o křížové výpravě, která se v jiných pramenech nedochovala. Letopis je obsažen v kodexu pojmenovaném Rukopis milevský, který je uložen v knihovně na Strahově.\n\nPodle údajů kronikáře Václava Hájka z Libočan zemřel opat Jarloch v roce 1228 v Milevsku a byl zde pohřben. V roce 1420 byl klášter přepaden husity, jeho tělo bylo odneseno na Zvíkov, kde byl pohřben na neznámém místě.\n\n\n"}
{"id": "208105", "url": "https://cs.wikipedia.org/wiki?curid=208105", "title": "UNIX System III", "text": "UNIX System III\n\nUNIX System III (někdy nazýván System 3) byl první komerční verzí operačního systému UNIX. Byl vyroben v Bellových laboratořích v roce 1982 a vydán pod hlavičkou společnosti AT&T. Přibližně od stejné doby se o tento operační systém začínají zajímat také další velké společnosti, mezi které patří především Sun Microsystems, Hewlett-Packard a IBM. Nechybí ovšem ani Microsoft, který v průběhu osmdesátých let minulého století o unixové variantě operačního systému zcela vážně uvažoval.\n\nLicenční politika AT&T zaznamenala také změny. Rozštěpením společnosti AT&T koncem 70. let již nebyl v rozporu vývoj operačního systému s předchozím nařízením soudu. Předchůdce UNIXU System III - verze 7 (z roku 1978) obsahoval v licenčních pravidlech zákaz prozkoumávání zdrojových kódů pro účely výuky. Logicky to vedlo k tomu, že mnoho univerzit zastavilo praktickou výuku UNIXu a zaměřilo se pouze na výuku teorie.\n\nVzhledem k tomu, že nové komerční verze již neobsahovaly zdrojový kód, rozhodla se např. Univerzita v Berkeley pokračovat v dalším vývoji („výzkumu“) svého BSD. Na počátku 80. let tedy vedle sebe existovaly 2 větve UNIXu, komerční UNIX System III a následně UNIX System V a vedle toho BSD vyvíjená „výzkumem“. Kromě toho také vznikaly další formy UNIXu, vydávané buď pod licencí od AT&T, nebo vytvořené na základě BSD.\nNásledující vývoj UNIXu ze strany AT&T už obsahoval pouze komerční verze, nejdříve UNIX System III, založený na Verzi 7, a poté UNIX System V. System V obsahoval a shrnoval výsledky vývoje firem a univerzit.\n\n\nO rok později AT&T ohlašuje Unix System V.1 a v r. 1984 uvádí na trh Unix System V.2. Tím končí vcelku krátký život UNIX System III, který však byl postupem času rozšířen o spoustu nových vlastností a vydán pod názvem UNIX System V (používá se dodnes).\n\n\n\n"}
{"id": "208108", "url": "https://cs.wikipedia.org/wiki?curid=208108", "title": "Péče o potomstvo", "text": "Péče o potomstvo\n\nPéče o potomstvo je energie vložená do potomstva, která někdy následuje po rozmnožení určitých rostlin i živočichů. O potomky se starají zejména rodiče, ale někdy i starší sourozenci.. \n\nPro rodiče je výhodnější investovat do potomků tak, aby své geny rozšířil co nejefektivněji. To podmiňuje např. syndrom Popelky nebo náklonnost vůči nejmladšímu potomkovi - evoluce rodičovského pudu, která v člověku vytvářila i např. dojem roztomilosti. Rodičovská investice znamená v evoluční biologii procento z potenciálně rozšířených genů do dalších generací, které rodič ztrácí investováním do potomka. Rodičovský konflikt znamená závod ve zbrojení o lepší podmínky potomků s bližším genofondem.\n\nMezi druhy bývá agresivnější to pohlaví, které neplní roli konstantního ochránce potomků, což je u většiny druhů samec, ale pokud např. o vajíčka pečuje samec, dochází k tzv. obrácení rolí (např. koníček mořský).\n\nPéče o potomstvo se druh od druhu liší. Rozlišují se dvě základní životní strategie v rámci r/K teorie výběru. \n\nTakzvaní r-stratégové, mezi něž patří plevelné rostliny, mnohé bakterie, rozsivky, někdy hmyz či savci (především malí hlodavci), přivádějí na svět co největší počet potomstva a dále se o ně již nestarají. Příkladem jsou některé žáby, které produkují tisíce vajíček.\n\nDruhou skupinou jsou K-stratégové, jejichž péče o potomstvo je na mnohem vyšší úrovni. Rodiče mají menší počet potomstva, avšak pečlivě se starají o jeho přežití. Příkladem je člověk, slon nebo z rostlin dub. \n\nS péčí o potomstvo se můžeme setkat již u bezobratlých. Jako příklad mohou sloužit kudlanky nebo švábi, samotářské včely a vosy, někteří pavouci nosící vejce s sebou v kokonu, dále blanokřídlí i všekazi. Je také třeba zmínit raky, štíry nebo veleštíry, kteří své mladé nosí vždy určitou dobu na zadních nohách nebo na hrudi. Vosy kutilky staví pro potomstvo hnízda v zemi a larvy pečlivě krmí ochromenými housenkami atp. Známá je i péče o potomstvo u včel nebo mravenců.\n\nPříkladem péče o potomstvo je např. bojovnice pestrá nebo koljuška tříostná, které stavějí pro jikry pěnové hnízdo, nebo hořavka duhová, jež klade jikry do škeble rybničné, kde jsou chráněny. Vylíhlý plůdek žije asi čtyři týdny v žaberním prostoru škeble (živí se zbytky žloutkového váčku).\n\nU obojživelníků jako příklad K-strategie slouží ropuška starostlivá. Samec ropušky nosí vajíčka na nohou a pravidelně je namáčí.\n\nZ plazů lze uvést krajtu, která zahřívá vejce záškuby svalů, nebo aligátora amerického, jehož samička staví pro potomstvo hnízdo, které hlídá, a později s ještě nevylíhnutými mláďaty komunikuje.\n\nU ptáků je péče o potomstvo velmi vyvinutá. Ochranu mláďatům zajišťuje již vaječná skořápka. Rodiče nejprve staví hnízdo, a to buď oba (čápi), nebo jen jeden z nich (samec tabonů nebo čejky chocholaté). Někteří ptáci hnízdo nestavějí (kukačka, tučňák, stará hnízda po jiných ptácích obsazuje např. poštolka obecná, poštolka šedá, raroh lovecký, raroh velký, sokol stěhovavý, sokolík kropenatý aj. sokolovití). Po dobu inkubační pak na vejcích sedí oba rodiče (pštros, pelikán, rákosník, tukan), jen samec (emu, nandu, kasuár, ledňáček) nebo nejčastěji jen samice (krkavec, pěnkava aj.).\n\nTři základní typy mláďat jsou: mláďata krmivého typu, nekrmivého typu a typu přechodného. Mláďata krmivá mají např. pěvci, sovy, sokolovití a dravci. Jejich mláďata se rodí neopeřená, neschopná najít si potravu, nemají vyvinutou termoregulaci a bez rodičovské péče hynou. Nekrmivá mláďata po vylíhnutí běhají a žíví se sama, rodiče je doprovázejí a chrání před predátory a chladem. Mláďata přechodného typu se líhnou opeřená, ale potřebují být krmena (tučňáci, plameňáci a racci).\n\nPéče u tzv. placentálů začíná již v době březosti, kdy samice vyživuje mládě prostřednictvím placenty. V tomto předporodním období můžeme u samic pozorovat dva základní druhy chování. Buď se straní ostatních (zajíc, hlodavci), nebo jsou naopak více společenská (sloni, primáti, bobr). Po porodu rozlišujeme u savčích samic typ aktivní a typ pasivní. Aktivní typ samice mládě očistí, v druhém případě se čistí samo mládě. \n\nRozlišujeme mláďata prekociální, altriciální a typ přechodný. Prekociální mláďata jsou ta, která jsou schopna pohybu, jsou osrstěná a mohou se o sebe starat sama nebo následovat matku. Patří mezi ně např. kopytníci či sloni. Mláďata altriciálního typu se rodí neosrstěná, slepá, nemají vyvinutou termoregulaci a bez rodičovské péče hynou (např. netopýři, šelmy, hlodavci). Mezi přechodný typ patří primáti, lenochodi, koaly; mláďata jsou sice osrstěná, avšak neschopná pohybu. \n\n"}
{"id": "208110", "url": "https://cs.wikipedia.org/wiki?curid=208110", "title": "Raikküla (obec)", "text": "Raikküla (obec)\n\nObec Raikküla (estonsky Raikküla vald) je samosprávná obec v estonském kraji Raplamaa.\n\nObec se rozkládá na ploše 224 km² na západním okraji Severoestonské plošiny, přibližně 50 km jižně od Tallinnu. Na západě sousedí s obcí Märjamaa, na severu s obcí Rapla a na východě s obcí Kehtna.\n\nV obci žije přibližně 1700 obyvatel ve 22 vesnicích (Jalase, Kaigepere, Keo, Koikse, Kõrvetaguse, Lipa, Lipametsa, Loe, Lõpemetsa, Metsküla, Nõmmemetsa, Nõmmküla, Põlma, Pühatu, Purku, Raela, Raikküla, Riidaku, Tamme, Ummaru, Vahakõnnu a Valli).\n\nObec je sice pojmenována podle vesnice Raikküla, jejím správním centrem je však v současnosti vesnice Tamme.\n\n"}
{"id": "208113", "url": "https://cs.wikipedia.org/wiki?curid=208113", "title": "Järvakandi", "text": "Järvakandi\n\nJärvakandi je estonský městys a zároveň samosprávná obec (Järvakandi vald) kraje Raplamaa.\n\n"}
{"id": "208115", "url": "https://cs.wikipedia.org/wiki?curid=208115", "title": "Egyptská libra", "text": "Egyptská libra\n\nEgyptská libra (arabsky جنيه المصرى ) je zákonným platidlem afrického státu Egypt. Jedna setina libry se nazývá piastr. ISO 4217 kód egyptské libry je EGP. Název „libra“ má egyptská měna společný s měnami několika dalších států, které byly v minulosti součástí britské imperiální říše. Egyptská libra se v praxi používá i na území Gazy, kde je zákonným platidlem izraelský šekel.\n\nSoučasné bankovky v oběhu mají nominální hodnoty 25, 50 piastrů a 1, 2, 5, 10, 20, 50, 100 a 200 liber. Bankovka v hodnotě 500 liber by měla být do oběhu zavedena v průběhu roku 2011. Bankovky v hodnotách 25, 50 piastrů a 1 libra jsou od r. 2009 postupně stahovány z oběhu a nahrazovány mincemi. Mince mají hodnoty 5, 10, 20, 25, 50 piastrů, 1 libra.\n\n\n"}
{"id": "208116", "url": "https://cs.wikipedia.org/wiki?curid=208116", "title": "1927 v letectví", "text": "1927 v letectví\n\nTento článek obsahuje seznam událostí souvisejících s letectvím, které proběhly roku 1927.\n\n\n\n\n\n\n\n\n"}
{"id": "208119", "url": "https://cs.wikipedia.org/wiki?curid=208119", "title": "Fordova–Fulkersonova věta", "text": "Fordova–Fulkersonova věta\n\nFordova-Fulkersonova věta uvádí do vztahu maximální tok a minimální řez v síti oddělující zdroj od stoku. Vychází z ní i myšlenka základního způsobu hledání maximálního toku - Fordova-Fulkersonova algoritmu, která řeší úlohu toku v síti.\n\nSíť definujeme jako ohodnocený orientovaný graf formula_1 s vyznačenými dvěma různými vrcholy formula_2 a formula_3 (označujeme je jako \"zdroj\" a \"stok\"). \"Kapacita\" formula_4 je funkce ohodnocující hrany grafu nezápornými reálnými čísly.\n\nTok v síti je každá funkce formula_5 která splňuje následující podmínky\n\nVelikost toku lze definovat jako součet toků na hranách vedoucích od zdroje formula_2: formula_11.\n\nProblém maximálního toku v síti spočívá v nalezení toku formula_12 mezi zdrojem a stokem, který maximálně využívá kapacit hran.\n\nJe-li dána síť formula_13 a tok formula_12 pak reziduální síť formula_15 k danému toku formula_12 je orientovaný graf definovaný na vrcholech formula_17 původního grafu. Jeho množina hran formula_18 vychází z množiny hran grafu formula_13. Hrana formula_20 se stane hranou reziduální sítě, pokud má vzhledem k formula_12 ještě volnou kapacitu, tj. formula_22. Reziduální sítě hrají významnou roli při algoritmickém hledání maximálních toků. Základní myšlenkou je, že pokud reziduální síť k toku formula_12 obsahuje cestu mezi zdrojem a stokem, pak lze podél této cesty velikost toku formula_12 zvětšit.\nŘezem mezi zdrojem a stokem rozumíme množinu hran formula_25. Tuto množinu získáme rozdělením množiny vrcholů na dvě disjunktní části formula_26 a formula_27, které od sebe 'oddělují' zdroj a stok, tj. formula_28 a formula_29. Řezem formula_30 pak rozumíme množinu hran mezi množinami formula_26 a formula_27. Kapacitu řezu pak definujeme jako formula_33\n\nProblém minimálního řezu spočívá v nalezení rozdělení vrcholů na formula_26 a formula_27 takové, že kapacita souvisejícího řezu formula_36 je minimální.\n\nObecné lze větu zformulovat následovně\n\nPoněkud precizněji pak lze větu zformulovat takto:\n\nJestliže formula_12 je tok v síti formula_1, pak následující tvrzení jsou ekvivalentní\n\nPro každý řez v síti formula_13 platí, že jeho kapacita je větší nebo rovno velikosti libovolného toku, který přes řez přetéká. Toto plyne přímo z bodu 1. definice toku v síti. \n\nUvažujeme-li nyní maximální tok v síti formula_12, pak musíme najít i jeden řez, pro který platí formula_44. Pokud by se velikost toku formula_12 nerovnala kapacitě řezu formula_30, bylo by možné tok formula_12 rozšířit o tento rozdíl na nový (větší) tok formula_51 což je v rozporu z maximalitou toku formula_12 kterou jsme předpokládali.\n\n"}
{"id": "208120", "url": "https://cs.wikipedia.org/wiki?curid=208120", "title": "1926 v letectví", "text": "1926 v letectví\n\nTento článek obsahuje seznam událostí souvisejících s letectvím, které proběhly roku 1926.\n\n\n\n\n\n\n"}
{"id": "208123", "url": "https://cs.wikipedia.org/wiki?curid=208123", "title": "Hrabůvka (Ostrava)", "text": "Hrabůvka (Ostrava)\n\nHrabůvka ( ) je historická obec nacházející se na území statutárního města Ostravy. V současnosti tvoří místní část městského obvodu Ostrava-Jih. Její katastrální území má rozlohu 428,48 ha a v její západní části se nachází severní část zástavby ostravské místní části Bělský Les.\n\nPrvní písemná zmínka pochází z roku 1392, kdy olomoucký biskup Mikuláš potvrdil manželce svého maršálka Jošta z Volfsberku věno 150 hřiven roční činže ze vsi Nové Bělé. Pokud by něco chybělo, doplatil by to Joštův otec ze svého statku v Nové Hrabové (nynější Hrabůvka). Název se časem vyvíjel, v roce 1395 je zmiňována Nová Hrabová (Nouam Graboniam), v roce 1408 Nová Hrabůvka (Hrabowka Nova), v roce 1437 Hrabůvka (Hrabuowka Parva), v roce 1444 Hrabůvka (Klein Hrabowa). Obec měla výlučně zemědělský charakter. Kromě pěstování plodin a chovu dobytka se obyvatelé zabývali rybníkářstvím. V roce 1775 je zde doloženo 17 rybníků, v 30. letech 19. století pak 7 rybníků. 29. března 1944 byli poblíž zdejšího kostela zastřeleni gestapem dva britští piloti, kteří uprchli ze zajateckého tábora poblíž Zaháně při tzv. Velkém útěku.\nPrůmyslový rozvoj Ostravy, především výstavba Vítkovických železáren, způsobil odliv většiny mužů, kteří zanechali zemědělství a našli si práci v některém z ostravských závodů. Vzrůstající počet obyvatel si vynutil zvýšení počtu obytných domů pro dělníky. Tak vznikla v letech 1921–1923 Jubilejní kolonie tvořená jednopatrovými domky s vnitřním dvorem. Celkem zde bylo 605 bytů.\n\nPůvodně byla obec přifařena a přiškolena k Paskovu, později (od roku 1780) k Hrabové. Obecní základní škola vznikla v roce 1873. Samostatná duchovní správa byla ustanovena v roce 1910, kdy byl dostavěn kostel Růžencové Panny Marie (nynější kostel Panny Marie, královny posvátného růžence). Před kostelem se nacházela socha svatého Floriána z roku 1763. Tato socha je dnes na Masarykově náměstí.\n\nK Moravské Ostravě byla Hrabůvka připojena v roce 1924.\n\n"}
{"id": "208124", "url": "https://cs.wikipedia.org/wiki?curid=208124", "title": "Hrabůvka", "text": "Hrabůvka\n\nNázev Hrabůvka má více obcí:\n\n"}
{"id": "208127", "url": "https://cs.wikipedia.org/wiki?curid=208127", "title": "Pascal Yoadimnadji", "text": "Pascal Yoadimnadji\n\nPascal Yoadimnadji, asi 1950 Béboto - 23. února 2007 Paříž, byl čadský politik a státník, premiér země v letech 2005 - 2007.\n\nYoadimnadji se narodil na jihu Čadu v městečku Béboto v provincii Logone-Oriental. Patřil k etnické skupině Gorů, která patří k politicky málo významným kmenům. Střední technické lyceum vystudoval v N'Djameně, studium završil v Paříži na Sorbonně. Původním povoláním byl soudce. S manželkou neměli žádné děti.\n\nV letech 1995 - 1997 byl ve vedení národní volební komise, která připravovala a realizovala prezidentské volby r. 1996. Roku 1997 se stal ministrem hornictví, energetiky a ropného průmyslu, r. 1998 ministrem turistického ruchu, r. 1999 ministrem vodního hospodářství. V letech 1999 - 2004 byl předsedou Ústavodárného shromáždění a v červenci 2004 se stal ministrem zemědělství.\n\n3. února 2005 ho prezident Idriss Déby jmenoval po rezignaci Moussy Fakiho novým ministerským předsedou Čadu. Během jeho úřadu byly provedeny úspěšné reformy naftového průmyslu.\n\n21. února 2007 byl Pascal Yoadimnadji stižen srdečním záchvatem a upadl do bezvědomí. Ihned byl převezen do Francie na specializované pracoviště. 23. února 2007 brzy po půlnoci však na krvácení do mozku v pařížské vojenské nemocnici Vel de Grace skonal. Prezident Déby vyhlásil na uctění památky P. Yoadimnadjiho státní smutek. Státní pohřeb se konal 26. února v N'Djameně, po něm bylo tělo předáno rodině k pohřbení v rodném Bébotu.\n\n"}
{"id": "208129", "url": "https://cs.wikipedia.org/wiki?curid=208129", "title": "Friðrik Þór Friðriksson", "text": "Friðrik Þór Friðriksson\n\nFriðrik Þór Friðriksson známý též jako Fridrik Thor Fridriksson (* 12. května 1954 Reykjavík) je islandský filmový režisér, příležitostně zastávající i funkci producenta, scenáristy, střihače, kameramana anebo herce.\n\nNa mezinárodních filmových festivalech je možné vidět jako reprezentanty Islandu právě jeho filmy. Jeho druhý snímek \"Děti přírody\" (1991) byl nominován na Oscara jako nejlepší cizojazyčný film. Jako herec se představil ve snímku \"Kdo je tady ředitel?\", který natočil dánský režisér Lars von Trier.\n\nVyrůstal v 60. letech na Islandu. Byl velmi ovlivněn americkými filmy. Především díla Johna Forda, Akiry Kurosawy a Nicholase Raye ovlivnila mladého Friðrika v rozhodnutí stát se filmařem.\n\nSvou kariéru začal na počátku osmdesátých let, kdy tvořil především experimentální filmy a dokumenty. V roce 1990 založil Islandskou filmovou společnost, která je od té doby nejdůležitější produkční společností v zemi. Spolupracoval se dvěma nejuznávanějšími islandskými spisovateli a scenáristy. Filmy \"Děti přírody\" a \"Andělé všehomíra\" vznikly ve spolupráci s islandským spisovatelem Einarem Márem Guðmudssonem. Spolupracoval také s Einarem Kárásonem, konkrétně na snímcích \"Ďáblův ostrov\", \"Bílé velryby\" nebo \"Falcon\", které se vyznačují silným vizuálním stylem s působivými kamerovými záběry.\n\nJeho filmy zobrazují islandskou kulturu, charaktery islandských obyvatel, kontrasty mezi městem, jako je Reykjavík, a krásami drsné islandské přírody.\n\nNejnovějším dílem, které vytvořil, je dokumentární film \"\", který měl premiéru na filmovém festivalu v Torontu roku 2009. Poslední celovečerní film nese název \"Mamma Gógó\" a je předběžným kandidátem na Evropskou filmovou cenu.\n\n"}
{"id": "208134", "url": "https://cs.wikipedia.org/wiki?curid=208134", "title": "Jean Marais", "text": "Jean Marais\n\nJean Marais, celým jménem Jean Alfred Vilain Marais (11. prosince 1913, Cherbourg, Francie – 8. listopadu 1998, Cannes, Francie) byl francouzský herec, sochař, malíř a spisovatel.\n\nStal se světoznámým především svými rolemi v historických romantických filmech, v nichž ztvárnil většinou neohrožené a šlechetné milovníky (např. \"Ruy Blas\", \"Hrbáč\", \"Kapitán\", \"Kapitán Fracasse\", \"Hrabě Monte Cristo\", \"Železná maska\"). Známá je též jeho dvojrole ve filmové komediální trilogii o Fantomasovi (\"Fantomas\", \"Fantomas kontra Scotland Yard\", \"Fantomas se zlobí\"). Byl rovněž dlouholetým členem Comédie Française. V roce 1996 byl vyznamenán řádem Čestné legie (Legion d'Honour). Malířství a sochařství se věnoval spíše jako svému koníčku. Je autorem jednoho baletu, knihy svých vzpomínek a knihy pohádek pro děti.\n\nByl homosexuál, s čímž se nikdy netajil. Jeho partnerem byl určitou dobu Jean Cocteau. Setkání s Cocteauem v roce 1937 se stalo výrazným zlomem v jeho umělecké kariéře. Cocteau pro něj napsal hlavní role v několika svých divadelních hrách (\"Král Oidipus\", \"Strašní rodiče\", \"Rytíři kulatého stolu\") a rovněž ve svých filmech, které buď režíroval (\"Kráska a zvíře\", \"Dvojhlavý orel\", \"Strašní rodiče\", \"Orfeus\", \"Orfeova závěť\") nebo k nim napsal scénář (mj. \"Věčný návrat\").\n\nZemřel na pleuritidu, závažné onemocnění pohrudnice, což způsobuje bolest hrudníku a omezení dýchacích cest na postižené straně.\n\n\n"}
{"id": "208138", "url": "https://cs.wikipedia.org/wiki?curid=208138", "title": "Seznam planet ve světě Star Wars", "text": "Seznam planet ve světě Star Wars\n\nSeznam planet ve světě Star Wars obsahuje planety z fiktivního vesmíru Star Wars. Seznam není úplný a nejsou v něm zahrnuty všechny planety. Na obrázku vpravo je mapa s přibližným rozložením planet po galaxii.\n\n"}
{"id": "208143", "url": "https://cs.wikipedia.org/wiki?curid=208143", "title": "František Maxián", "text": "František Maxián\n\nFrantišek Maxián starší (9. listopadu 1907 Teplice-Šanov – 18. ledna 1971 Praha) byl český klavírista a pedagog, profesor na AMU; otec Františka Maxiána mladšího.\n\nNarodil se 9. listopadu 1907 v Teplicích-Šanově. Na střední škole konzervatoře byl žákem žák prof. Romana Veselého, poté studoval na pražské mistrovské škole u Viléma Kurze. Po absolutoriu se věnoval intenzivně práci pianisty v Českém rozhlase. Později se pod Kurzovým vedením znova vrátil ke klavírním studiím, jimiž dorostl na pianistu mimořádného formátu. Jeho sólová vystoupení budila pozornost jak reprodukční úrovní, tak programem, který se obracel k velkým, monumentálním dílům klavírní literatury (např. Prokofjevův Koncert C-dur, který roku 1938 hrál za řízení samotného autora, Novákův Pan, Dvořákův Klavírní koncert v úpravě V. Kurze, Smetanovy České tance). V roce 1948 hrál v Anglii v Manchesteru koncert A. Blisse, téhož roku uspořádal koncert české hudby v Paříži. Velké oblibě se těšil v Polsku (byl zvolen místopředsedou v Chopinově soutěži ve Varšavě roce 1949). Hrál rovněž skladby soudobých autorů.\nMaxián byl pianista vzácné, klasické vyrovnanosti a ukázněnosti uměleckého projevu a nevšední technické dokonalosti. Jeho podání vynikalo především mužnými rysy, klidem, železnou rytmikou a velkorysou stavebnou plastikou, k níž se dopracovával pronikavou prací myšlenkovou. Tyto vynikající osobní vlastnosti ho také předurčovaly ke dráze učitelské. Je pohřben nedaleko od svého učitele Viléma Kurze ve Slavíně na Vyšehradském hřbitově v Praze.\n\nOd roku 1927 do 1928 byl činný na hudební škole v Dubrovníku, roku 1939 se stal profesorem pražské konzervatoře. V roce 1947 stál spolu s Ilonou Štěpánovou-Kurzovou u zrodu katedry klávesových nástrojů pražské Akademie múzických umění. Z jeho žáků vynikli především Jan Panenka, Peter Toperczer, Marián Lapšanský, Josef Hála, Antonín Kubálek, Eva Glancová, a další.\nPro svůj velký rozhled, pracovní svědomitost a bohaté pianistické zkušenosti, které získal u svého učitele a prohloubil vlastním přemýšlením, byl František Maxián vedle Ilony Kurzové předním nositelem a pokračovatelem Kurzovy pedagogické tradice.\n\n"}
{"id": "208149", "url": "https://cs.wikipedia.org/wiki?curid=208149", "title": "1925 v letectví", "text": "1925 v letectví\n\nTento článek obsahuje seznam událostí souvisejících s letectvím, které proběhly roku 1925.\n\n\n\n\n\n\n\n\n\n\n"}
{"id": "208150", "url": "https://cs.wikipedia.org/wiki?curid=208150", "title": "Balduin Lucemburský", "text": "Balduin Lucemburský\n\nBalduin Lucemburský (asi 1285 Lucemburk - 21. ledna 1354 Trevír) , byl bratrem budoucího římského císaře Jindřicha VII. Od roku 1308 byl trevírským arcibiskupem a jedním z nejmocnějších říšských kurfiřtů své doby.\n\nBalduin byl synem lucemburského hraběte Jindřicha VI. a jako mladší syn byl již od útlého dětství předurčen k církevní kariéře. Studoval teologii a kanonické právo na pařížské universitě a ve svých 22 letech byl zvolen arcibiskupem trevírským. V brzké době se stal jedním z nejvlivnějších mužů Říše a rozhodující měrou přispěl k volbě svého staršího bratra Jindřicha římským králem. Jindřicha VII. Balduin také provázel společně s dalším bratrem Walramem na korunovační výpravě do Itálie v letech 1310-13. Na římské jízdě oba Balduinovi bratři zemřeli.\n\nPo Jindřichově smrti podporoval zpočátku Ludvíka Bavora, jeho hlavním zájmem však byla podpora synovce krále Jana a prasynovce Karla, což se mu později zdařilo. V rámci své arcidiecéze usiloval o její teritoriální stabilizaci a expanzi, nezřídka vojenskými prostředky, ale i o administrativní reformu její správy. Mezi významné počiny hmotné povahy patří výstavba mostu v Koblenci (tzv. \"Balduinbrücke\") a obnova starořímského mostu v Trevíru. Nechal vytvořit iluminovaný Codex Balduini Trevirensis detailně rekapitulující události římské jízdy. Je pohřben v trevírské katedrále.\n\n"}
{"id": "208158", "url": "https://cs.wikipedia.org/wiki?curid=208158", "title": "1888 v letectví", "text": "1888 v letectví\n\nTento článek obsahuje seznam událostí souvisejících s letectvím, které proběhly roku 1888.\n\n\n\n"}
{"id": "208161", "url": "https://cs.wikipedia.org/wiki?curid=208161", "title": "Sextilion", "text": "Sextilion\n\nSextilion je základní číslovka, která označuje číslo 1 000 000 000 000 000 000 000 000 000 000 000 000 neboli 10 v evropské „dlouhé“ škále. Používá se jen výjimečně. Pro takto vysoký násobek ani není určena SI předpona.\n\nV anglicky mluvících zemích označuje sextilion 10, tj. triliardu evropské „dlouhé“ škály.\n\nVyjadřuje například přibližně počet adres IPv6. Bylo použito pro vyjádření inflace v Zimbabwe v roce 2009.\n\n"}
{"id": "208164", "url": "https://cs.wikipedia.org/wiki?curid=208164", "title": "Koenigsegg", "text": "Koenigsegg\n\nKoenigsegg Automotive AB je švédská automobilka vyrábějící automobily s vysokým výkonem, která původně sídlila v městě Olofström, odkud se nejdřív přestěhovala do Margretetorpu, poblíž Ängelholmu. Společnost založil v roce 1994 Christian von Koenigsegg s cílem vyrábět supersportovní automobily. Automobily měly být dvousedadlové s motorem uprostřed a s pevnou střechou, avšak s použitím technologií z Formule 1. Původním záměrem bylo použít motor jiné automobilky, ale nakonec padlo rozhodnutí vyrábět vlastní.\n\nChristian von Koenigsegg dostal nápad vytvořit vlastní auto již v mládí poté, co viděl film \"Grand Prix\".\n\nPrototyp Koenigsegg CC byl po náročném testování na cestách a v aerodynamickám tunelu představen v roce 1997. Produkční prototyp byl představen veřejnosti a novinářům v roce 2000 na Pařížském autosalonu. První zákazník převzal červený Koenigsegg CC8S v roce 2002 na Ženevském autosalonu, přičemž v tomto roce Koenigsegg vyrobil další čtyři auta. V Asii byl Koenigsegg představen na autosalonu v Soulu. \n\nV roce 2004 byl v Ženevě představen nový, výkonnější Koenigsegg CCR. Dne 28. února 2005, v 12:08 místního času, vytvořil CCR řízený Lorisem Bicocchim na testovacím okruhu Fiatu Nardò v Itálii nový světový rekord v maximální rychlosti sériově vyráběného auta rychlostí 387,87 km/h, tím překonal rekord dosud neporazitelného McLarenu F1. Tento rekord vydržel do roku 2005, kdy ho překonal automobil Bugatti Veyron rychlostí 407,5 km/h.\n\nCCR a CC8S jsou unikátní hlavně v tom, že umožňují majiteli měnit nastavení vozu podle vlastních potřeb, takže je možné ho ideálně přizpůsobit pro jízdu po běžných silnicích nebo na okruzích.\n\n22. února 2003 úplně vyhořela jedna z továren. Auta, motory, náhradní díly a jiné příslušenství se však podařilo zachránit. Vyšetřováním se zjistilo, že oheň vznikl zkratem ve firemní kuchyni a rozšířil se díky střeše, která byla vyplněná senem. Ještě v ten den se všechen materiál a auta přesunula do nedaleké bývalé základny Švédského letectva poblíž města Ängelholm. Po několika dnech bylo rozhodnuto, že tam zůstanou, dokud se nepodaří obnovit výrobu.\n\nSoučasný znak značky Koenigsegg je poctou švédské letce, která sídlila právě na této základně.\n\n\n"}
{"id": "208170", "url": "https://cs.wikipedia.org/wiki?curid=208170", "title": "Cheryl Haninová", "text": "Cheryl Haninová\n\nCheryl Haninová (vdaná Cheryl Bentovová nebo Cheryl Ben Tovová, Haninová je její dívčí jméno, které nyní používá), nar. v roce 1960, byla agentka izraelského Mosadu, která v roce 1986 pod krycím jménem Cindy vylákala izraelského nukleární technika Mordechaje Vanunu do Říma. Odtud byl unesen do Izraele a odsouzen na 18 let za to, že zveřejnil podrobnosti o izraelském jaderném programu.\n\nHaninová se narodila v USA, do Izraele se přestěhovala až jako dospívající. Dětství prožila v Pensylvánii a v Orlandu na Floridě v židovské rodině. V Orlandu studovala Edgewaterovu střední školu a navštěvovala židovské kluby. Aby se vzpamatovala z rozvodu rodičů, na radu rabína se vydala na tři měsíce do Izraele studovat hebrejštinu. Izrael ji natolik okouzlil, že se rozhodla v něm žít. Po dokončení školy nastoupila v roce 1978 do izraelské armády, do jednotek Nahal. Zároveň pracovala v kibucu Jad-Hana, kde se seznámila s Oferem Ben Tovou. Toho si také, v roce 1985 vzala za manžela.\n\nCheryl, jako vysoce inteligentní žena (v testech dosáhla IQ 140) a zároveň původem z USA se stala přirozeným cílem zájmu izraelské zpravodajské služby Mosad. Někdy před rokem 1986 vstoupila do Mosadu a prodělala výcvik. Její pohlaví se stalo její předností. Po ukončení tréninku začala pracovat v jednom z týmů Mosadu. Obvykle plnila úkoly jako manželka nebo dívka některého agenta. V roce 1986 se zúčastnila únosu Mordechaje Vanunu, své největší a zároveň poslední akce, který pro ni znamenal konec její aktivní kariéry jako příslušnice zpravodajské služby. Doplatila na nepozornost Vanunovy ostrahy. Při transportu k soudu si napsal Vanunu okolnosti svého únosu na dlaň a přitiskl ji na okénko auta, když projížděli kolem novinářů.\n\nPo samotné operaci Cheryl se svým manželem zmizeli. Spekulovalo se o tom, že se skrývali v Jihoafrické republice nebo Jižní Americe. Nakonec byli objeveni v Netanyi. Po svém objevení odešli do USA.\n\nCheryl v současnosti žije se svým mužem a dvěma dcerami v Alaqua na Floridě a používá své dívčí jméno Haninová. Pracuje jako realitní agentka a bydlí ve stylovém domě uprostřed golfových hřišť. V roce 1988 zjistili novináři, že navíc vlastní vilu v Netanyi v Izraeli, kterou pronajímá. Svou roli Cindy v únosu Mordechaje Vanunu nepopírá. Sám Vanunu, po svém propuštění v roce 2004 o Cindy řekl, že nevěřil tomu, že by to mohla být agentka Mosadu; \"„…myslel jsem si, že je to agentka FBI nebo CIA. Prožil jsem s ní týden. Vytvořil jsem si o Cindy obraz jako o dívce z Filadelfie.“\"\n\nPro mnoho lidí je Haninová dodnes hrdinkou, pro jiné ženou, která zničila život mírumilovnému muži. Ona sama říká, že by chtěla tento černý příběh ze své paměti vymazat. Některé spekulace naznačují, že Haninová se svým manželem dále plní výzvědné úkoly pro Mosad a práce realitní agentky je jen zástěrkou. Proti tomu hovoří zejména fakt, že její identita příslušnice Mosadu již byla prozrazena a tudíž je jako agentka nepoužitelná.\n\n"}
{"id": "208174", "url": "https://cs.wikipedia.org/wiki?curid=208174", "title": "Cytokineze", "text": "Cytokineze\n\nCytokineze je děj, při kterém se mateřská buňka fyzicky rozdělí na dvě dceřiné buňky. V případě mitózy jsou buňky identické, v případě meiózy si jsou sesterské. Je to závěrečná fáze komplikovaného procesu buněčného dělení.\n\nBuňky rostlin, hub, živočichů, prvoků či bakterií jsou navzájem poměrně odlišné a vyžadují odlišný přístup. Proto je logické, že v průběhu evoluce života vzniklo vícero strategií.\n\n"}
{"id": "208178", "url": "https://cs.wikipedia.org/wiki?curid=208178", "title": "1924 v letectví", "text": "1924 v letectví\n\nTento článek obsahuje seznam událostí souvisejících s letectvím, které proběhly roku 1924.\n\n\n\n\n\n\n\n\n\n"}
{"id": "208185", "url": "https://cs.wikipedia.org/wiki?curid=208185", "title": "Tábor nucené práce", "text": "Tábor nucené práce\n\nTábory nucené práce (TNP) byly zřízeny na základě zákona 247/48 Sb. o táborech nucené práce, který byl schválen 25. října 1948. O počtech zařazených lidí do TNP existují velmi rozdílné údaje. Podle střízlivých odhadů lze konstatovat, že TNP prošlo na 20 tisíc občanů. Na území Československa (tehdejší Československá republika) existovaly TNP v letech 1948-1954, budovaly se v místech s nedostatkem pracovní síly (doly, hutě, železárny, stavební závody, státní statky…).\n\n\nK tomu, aby byl občan přikázán od TNP, nemusel spáchat žádný trestný čin. \"„Tento zákon (247/48 Sb.) znamená revoluci v právu, neboť nepotřebuje trestný čin k zásahu. Je to zákon preventivní, tzn. předchozí opatření proti trestným činům.“\" Ze schůze členů krajských komisí pro zařazování osob do TNP ze dne 15. 12. 1948. NA, Branně bezpečnostní komise ÚV KSČ, krabice č. 104. Stačilo pouhé podezření, že čin může spáchat, a byl preventivně do TNP poslán. Některé z důvodů, pro které byly přidělovány první osoby do TNP: \"„…stýká se s cizinou, jeho sestra je rakouskou státní příslušnicí, nemá kladný poměr ke zřízení, poslouchá cizí rozhlas, nesouhlasil se znárodněním, šířil nepravdivé zprávy, majitel přepychové vily, majitel domu, stýká se s reakcionáři, hazardní hráč, vyhýbá se práci, manželka byla proti znárodnění…“\" (NA, Branně bezpečnostní komise ÚV KSČ, krabice č. 104.) Podle tehdejších směrnic zařazení do TNP nebylo trestem, avšak paradoxně doba strávená v TNP se zapisovala do trestního rejstříku. V této souvislosti je velmi zajímavé, že lidé odsouzeni podle zákona 231/48 Sb. (na ochranu lidově demokratické republiky), měli být automaticky po vykonání trestu zařazeni do TNP.\n\nDo TNP mohl být zařazen člověk mezi 18-60 rokem života až na výjimky bez řádného soudu na dobu 3 měsíců až 2 let, z rozhodnutí funkcionářů Národních výborů, členů KSČ a KSS, kteří si tak vyrovnávali účty nejen se svými politickými odpůrci. O přikázání do TNP většinou rozhodovaly tříčlenné komise, jejich členy a náhradníky jmenoval Krajský národní výbor. Za celý rok 1949 zařadily komise do TNP celkem 9061 spoluobčanů. Přikazovací komise od prosince 1948 do srpna 1950 projednaly 31 tisíc návrhů a přikázaly do TNP 16691 osob.\n\nPo zrušení zákona 247/48 Sb. existenci TNP upravil zákon č. 88/50 Sb. (Trestní zákon správní) a zákon č. 86/50 Sb. (Trestní zákon). Vydáním těchto zákonů došlo k rozdělení působnosti v zařazování osob do TNP mezi místní národní výbor a ministerstvo vnitra. Ve smyslu zákona 88/50 Sb. jsou MV zřizovány trestní komise při ONV a trestní odvolací komise při krajském národním výboru.\n\nVýznam TNP spočíval především v izolaci nepřátel tehdejšího zřízení, tito se měli v TNP převychovat prací, za kterou dostávali řádnou mzdu, a politickými školeními na platné spoluobčany budující komunistickou společnost. Jak o chovance tak i o rodinné příslušníky mělo být postaráno tak, aby nestrádali.\nOd svého vzniku patřily TNP pod působnost ministerstva vnitra. V polovině roku 1951 přešly TNP (s výjimkou „uranových“ TNP a „vojenského“ TNP Mírov) do pravomoci ministerstva spravedlnosti. Ministerstvo spravedlnosti zavedlo pro TNP nové označení, a to přechodní nápravná zařízení a jejich chovanci byli nazýváni vězni. Definitivní konec TNP měl na svědomí zákon č. 102/53 Sb. (novela některých ustanoveních trestního práva správního).\n\nStrážní službu obstarávali příslušníci SNB. K 31. prosinci 1949 vykonávalo tuto službu v TNP celkem 297 příslušníků SNB. Tento počet se jevil jako absolutně nedostatečný, vzhledem k téměř žádnému ženijně technickému zabezpečení samotných táborů a pracovišť. Při daném počtu příslušníků nebylo možno tábory zabezpečit. Střežení bylo prováděno dozorčí a obchůzkovou službou, což prakticky znamenalo, že objekty nebyly pod stálým a nepřetržitým dozorem. Příslušníci ostrahových oddílů byli přidělováni přechodně na dobu dvou měsíců od KS-NB. Časté střídání vedlo k nedbalému a benevolentnímu vykonávání služby. Za rok 1949 se pokusilo 902 chovanců o útěk, což je téměř 11 % z celkového počtu chovanců TNP (8275). Téměř 90 % útěků se uskutečnilo z pracovišť, ta měla být podle tehdy platných ustanovení střežena závodními strážemi. Střežení bylo ale prováděno velmi povrchně, nezodpovědně a na mnohých pracovištích nebylo prováděno vůbec. „Procento útěků jeví se vzhledem k primitivním bezpečnostním opatřením jako přiměřené.“ Za měsíc září 1950 uprchlo z TNP 87 chovanců (1,72 % skutečného stavu chovanců TNP), bylo dopadeno nebo se do TNP dobrovolně vrátilo 98 osob.\nJak již bylo výše uvedeno, v TNP mělo být postaráno o zdraví chovanců. Zdravotní služba byla v TNP vykonávána táborovým lékařem, kterého jmenovalo ministerstvo vnitra po dohodě s příslušnou okresní národní pojišťovnou. Táborový lékař společně s velitelem TNP zodpovídal za zdravotní stav chovanců, za vytvoření zdravotních předpokladů k pracovnímu využití zařazených osob podle fyzické schopnosti a zdatnosti a za vytvoření a udržení zdravotních předpokladů řádného a hygienického zařízení TNP.\n\nZa první tři měsíce roku 1950 zemřelo 8 chovanců na různé choroby, 1 osoba byla usmrcena elektrickým proudem, 2 osoby spáchaly sebevraždu. Za 2. čtvrtletí roku 1950 zemřeli 4 chovanci. V srpnu 1950 zemřel jeden chovanec v nemocnici. Za první pololetí roku 1950 v průměru připadá na měsíc 8,5 těžkého úrazu (v červnu 18 případů). Zdravotní stav zařazovaných osob do TNP není dobrý, neboť „do táborů jsou stále zařazovány osoby choré, s podlomeným zdravím, neschopné práce. Takovým osobám je na základě posudku táborového lékaře, velitelství tábora a doporučení zdravotního oddělení ministerstva národní bezpečnosti pobyt v TNP přerušován na dobu potřebnou k léčení.“ Celkem tak byl v prvním pololetí roku 1950 přerušen pobyt v TNP 617 chovancům.\n\nVýsledek hospodaření v TNP v českých zemích za rok 1949 byl velmi dobrý. Byla dodržena zásada soběstačnosti. Hospodaření bylo lepší než se očekávalo, neboť do celkových čísel byly zahrnuty i náklady na 3 odsunová střediska Němců, která byla zahrnuta do konce roku 1949 ve správě hospodářského sektoru správy TNP. Od chovanců TNP bylo celkem přijato za stravu, oděv, ubytování a jinou režii TNP 77 038 328 Kčs. Skutečné náklady tvořily 66 422 331 Kčs, z čehož plyne 10 615 997 Kčs jako přebytku. K tomuto číslu je třeba přičíst ještě 19 412 668 Kčs - nevyčerpaná částka z 85 835 000 Kčs, plánovaných pro hospodářský sektor TNP. Kromě toho se ještě podařilo vymoci pohledávky od zaměstnavatelů Němců za roky 1945-1949 ve výši 47 976 985 Kčs. „Celkový ryzí přínos správy TNP státní pokladně za rok 1949 činí 58 592 983 Kčs.“\n\nVýznam TNP lze spatřovat v izolaci nepřátel režimu, nedobrovolného přeskupení pracovních sil a v neposlední řadě i v ekonomické oblasti.\n\n\n"}
{"id": "208188", "url": "https://cs.wikipedia.org/wiki?curid=208188", "title": "1923 v letectví", "text": "1923 v letectví\n\nTento článek obsahuje seznam událostí souvisejících s letectvím, které proběhly roku 1923.\n\n\n\n\n\n\n\n\n\n\n"}
{"id": "208189", "url": "https://cs.wikipedia.org/wiki?curid=208189", "title": "Sofie Řecká", "text": "Sofie Řecká\n\nSofie Řecká (rozená \"Sofia Margarita Viktoria Frideriki Glyksburgk,\" řecky: \"\", * 2. listopadu 1938, Atény), je bývalá královna Španělska, kterou byla v letech 1975–2014, po dobu vlády svého manžela Jana Karla I.\n\nSofie Řecká pochází z řecké královské rodiny z původem německé dynastie šlesvicko-holštýnských Glücksburků. Je prvorozeným potomkem řeckého krále Pavla I. (1901–1964) a jeho manželky Frederiky Hannoverské (1917–1981), dcery brunšvického vévody Arnošta Augusta. Z otcovy strany je pravnučkou německého císaře Fridricha III. a z matčiny císaře Viléma II. Sofie má dva sourozence, bratra, posledního řeckého krále, Konstantina II. (* 1940) a sestru Irenu (* 1942), která se neprovdala a od matčiny smrti žije se sestrou v Madridu.\n\nDětství strávila v Egyptě a Jihoafrické republice, kam se v době druhé světové války uchýlila řecká královská rodina. Po návratu do vlasti navštěvovala německou internátní školu v Salemu a později studovala na Athénské univerzitě. V roce 1960 se zúčastnila Olympijských her v Římě. \n\n14. května 1962 se provdala za španělského následníka trůnu Karla Bourbonského, pozdějšího krále Jana Karla I., panujícího v letech 1975–2014.\n\nBývalý královský pár Sofie a Jan Karel, má tři děti:\n\n"}
{"id": "208195", "url": "https://cs.wikipedia.org/wiki?curid=208195", "title": "1922 v letectví", "text": "1922 v letectví\n\nTento článek obsahuje seznam událostí souvisejících s letectvím, které proběhly roku 1922.\n\n\n\n\n\n"}
{"id": "208197", "url": "https://cs.wikipedia.org/wiki?curid=208197", "title": "1921 v letectví", "text": "1921 v letectví\n\nTento článek obsahuje seznam událostí souvisejících s letectvím, které proběhly roku 1921.\n\n\n\n\n\n\n"}
{"id": "208202", "url": "https://cs.wikipedia.org/wiki?curid=208202", "title": "1920 v letectví", "text": "1920 v letectví\n\nTento článek obsahuje seznam událostí souvisejících s letectvím, které proběhly roku 1920.\n\n\n"}
{"id": "208205", "url": "https://cs.wikipedia.org/wiki?curid=208205", "title": "Friapatios", "text": "Friapatios\n\nFriapatios (parthsky \"Frijapát\" či \"Frijapátak\", řecky \"Φριαπάτιος\") byl parthský král z dynastie Arsakovců panující v letech 191–176 př. n. l. Byl buď synem, nebo bratrem svého královského předchůdce Arsaka II., syna zakladatele monarchie.\n\nFriapatiova vláda patří k nejméně známým obdobím parthských dějin, jediným pramenem jsou krátké poznámky v Iustinově kronice. Král patrně nerazil vlastní mince, z čehož by se dalo usuzovat, že byl v určitém závislém poměru k seleukovským vládcům v Antiochii, kteří za Antiocha III. obnovili svou moc v íránských krajích. Významný je tak Friapatios jen v jednom ohledu: dal zemi schopné syny – pozdější krále Fraata I. a Mithradata I. –, kteří konsolidovali parthskou říši a dovedli ji k velmocenskému postavení na Předním východě.\n\n\n"}
{"id": "208206", "url": "https://cs.wikipedia.org/wiki?curid=208206", "title": "Brdo (Chřiby)", "text": "Brdo (Chřiby)\n\nBrdo (586,7 m n. m.) je nejvyšším vrcholem Chřibů a zároveň celých Středomoravských Karpat. Nachází se 2,5 km jihovýchodně od Roštína, v katastrálním území této obce v okrese Kroměříž ve Zlínském kraji. Na vrcholu Brda stojí stejnojmenná kamenná rozhledna. \n\nRoku 1887 byly na jihovýchodním svahu Olomouckým musejním spolkem objeveny zbytky hradiska z konce doby bronzové a starší doby železné. Na vrcholu stávala až do sedmdesátých let 20. století dřevěná rozhledna. Dne 28. října 2004 zde byla otevřena nejvyšší turistická kamenná rozhledna v Česku (výška 24 m). Autorem projektu rozhledny je Svatopluk Sládeček. Jedná se o první kamennou rozhlednu postavenou na území Česka od třicátých let 20. století.\n\n"}
{"id": "208208", "url": "https://cs.wikipedia.org/wiki?curid=208208", "title": "1919 v letectví", "text": "1919 v letectví\n\nTento článek obsahuje seznam událostí souvisejících s letectvím, které proběhly roku 1919.\n\n\n\n\n\n\n"}
{"id": "208209", "url": "https://cs.wikipedia.org/wiki?curid=208209", "title": "Karpathos", "text": "Karpathos\n\nKarpathos (druhý pád \"Karpathu\") ( ) je řecký ostrov, který leží v Egejském moři východně od Kréty. Je druhý největší v Dodekanech po Rhodu. Těsně k němu přiléhá malý ostrov Saria, který spolu s ním tvoří jednu obec. Jihozápadně od něj se nachází ostrov Kasos, který spolu s obcí Karpathos tvoří regionální jednotku Karpathos. Ostrov má rozlohu 324,7 km².\n\nV roce 2011 žilo v obci 6226 obyvatel, z čehož připadalo 5981 na hlavní ostrov Karpathos a 45 na ostrov Saria. Hlavním a největším městem ostrova je město Karpathos (do roku 1953 zvaný Pigadia). Celý ostrov tvoří jednu obec, která se skládá ze dvou obecních jednotek a ty dále z komunit a jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nOstrov je převážně kamenitý a hornatý s menším množstvím zeleně. Nejvyšší horou Karpathosu je Kali Limni (1215 m n. m.), na kterou vede cesta z vesnice Lastos Ta se vine mezi kameny a trnitými keříky, označená mnoha kamennými mužíky až k sedlu pod vrcholem. Z vrcholu jsou za dobrého počasí výhledy. Ostrov je ošlehaný větrem, protože po většinu dní v roce na něm fouká. S tím souvisí i to, že se na moři často tvoří vlny.\n\nDostupnost ostrova je letecky nebo trajektem. Hlavním zdrojem příjmů místních obyvatel je turistika a na ostrově je zázemí pro turisty (hotely, restaurace, pláže. Pláže jsou v okolí hlavního města kamenité s horším vstupem do vody. Na východní straně ostrova je mnoho menších pláží, přičemž k některým se lze dostat vcelku pohodlně autem, nebo lodí, zatímco k jiným lze dojet pouze na čtyřkolce, nebo jeepem. Ty je možné pronajmout v půjčovnách, které se nacházejí především v hlavním městě. Na západní straně ostrova jsou písečné pláže, kde je díky větru možné surfování. V roce 2014 se na ostrově nacházelo pouze pět bankomatů v hlavním městě a tři čerpací stanice. Ostrov je sídlem Řeků, kteří se na stáří vracejí z USA, kam dříve emigrovali. Kupují pozemky a staví na nich pravé americké montované domy. Mnoho vesnic si ale dochovalo osobitý ráz Řecka, a celý ostrov je i díky tomu považován za místo pro klidnou dovolenou, spojenou s pěší turistikou nebo možností projet ho autem a poznat tak jeho romantickou, byť větrem ošlehanou tvář.\n\nKromě hlavního města je druhou obecní jednotkou na ostrově starořecká vesnice Olympos. Další zajímavá místa, která lze na ostrově navštívit, jsou pozůstatky větrných mlýnů (anemomylos), která jsou nejen v Olympu, ale například blízko u křižovatky před vesnicí Spoa, směrem na Messochori. Jeden z nich je opravený a funkční, slouží jako malé muzeum, kde vstupné můžete zaplatit například objednávkou kávy. Čerstvé ryby jsou k zakoupení v malém rybářském přístavu Finiki, kde rybáři v noci vyjíždějí na moře, a ráno sítě vytahují a úlovek jejich ženy a dcery připravují i pro turisty v několika tavernách ve vesničce. Najdete ji kousek od letoviska Arkassa na západním pobřeží ostrova. Nedaleko na malém výběžku obklopeném z jedné strany kamenitou a z druhé písečnou pláží, je archeologické naleziště Arkassa Ancient Acropolis. Z jeho téměř stolového vrcholu jsou krásné výhledy na moře i kopce na pevnině. Na konci silnice na severu ostrova, kde dál pokračuje po 4 km již jen cesta pro terénní vozidla, je vesnice Avlona, rozesetá pod skalnatými kopci. Nachází se v rezervaci, jejích součástí jsou i zátoky, kde žijí lachtani. V rezervaci je mnoho rostlin a ptactva, kteří jsou chránění.\n\n"}
{"id": "208214", "url": "https://cs.wikipedia.org/wiki?curid=208214", "title": "Powerless (Say What You Want)", "text": "Powerless (Say What You Want)\n\nPowerless (Say What You Want) \"Bezmozný (Řekni co chceš)\" je singl Nelly Furtado z jejího druhého řadového alba Folklore, které vyšlo v roce 2003.\nSingl produkovala dvojice Track & Field a obdržel vesměs velice kladné recenze.\n\nFurtado o písni Powerless řekla: „Viděla jsem hodně vystoupení, která byla různě orientována a najednou nastal zlom. Všechno do sebe začalo zapadat ten zvuk a ty beaty. To byla inspirace. Text je našem stereotypním životě, který žijeme v naší společnosti, ale jsou tam i pocity z našeho komplikovaného světa.“\nPíseň byla vybrána jako první singl z alba a vyšla v na konci roku 2003. Ačkoli singl byl v amerických tanečních hitparádách hitem do Billboard Hot 100 se neprobojoval. Videoklip později obdržel na \"Canadian MuchMusic Awards\" cenu za nejlepší videoklip.\n"}
{"id": "208215", "url": "https://cs.wikipedia.org/wiki?curid=208215", "title": "Zlatohlávek (filmová cena)", "text": "Zlatohlávek (filmová cena)\n\nZlatohlávek (švédsky \"Guldbagge\", anglicky \"The Guldbagge Awards\") je název švédské filmové ceny, kterou od roku 1964 udílí Švédský filmový institut. Cenu představuje glazurovaná a pozlacená soška zlatohlávka vážící zhruba 1,2 kilogramu, kterou navrhl Karl Axel Pehrson. První ročník této filmové slavnosti či filmového bálu, jak se tenkrát nazýval, se konal 25. září 1964 v Grand Hotelu ve Stockholmu.\n\nOcenění je popisováno jako švédská obdoba Oscarů. Slavnostní vyhlašování a předávání cen bylo poprvé vysíláno švédskou televizí v roce 1981 na \"SVT2\" (druhý program švédské veřejnoprávní televize). Od té doby byl ceremoniál vysílán téměř každý rok, měnil se však kanál, případně i televizní společnost, která ho vysílala. Střídavě to byly \"SVT1\" (první program švédské veřejnoprávní televize), \"SVT2\" nebo \"TV4\" (hlavní program TV4 Group, švédské komerční televize). \n\nPrvní ceny Zlatohlávek byly předány 25. září 1964 na soukromé párty v Grand Hôtelu ve Stockholmu. Byla předána čtyři ocenění a to pro nejlepšího herce, nejlepší herečku, nejlepšího režiséra a pro nejlepší film za díla z období 1963–1964. \n\nPrvním oceněným nejlepším hercem byl Keve Hjelm za film Havraní čtvrť z roku 1963 (role otce, jeho syna Anderse hrál Thommy Berggren). Režisérem filmu byl Bo Widerberg. Ten sám ovšem ocenění nezískal (byť film byl mnohem později v divácké anketě zvolen jako nejlepší švédský film všech dob). Jako nejlepší režisér byl oceněn Ingmar Bergman za práci na filmu Mlčení (rovněž z roku 1963), který také získal cenu za nejlepší film (producentem filmu byl \"Allan Ekelund\", někdy se proto uvádí jako nositel této ceny). První ocenění pro nejlepší herečku získala Ingrid Thulinová, rovněž za její výkon ve filmu Mlčení (postava Ester). Ocenění Zlatohlávek bylo po mnoho let vnímáno a zamýšleno jako exkluzivní a mimořádné, trvalo proto patnáct let, než se někomu podařilo vyhrát podruhé. Prvním hercem, který toho dosáhl, byl právě Keve Hjelm, který v roce 1979 získal zvláštní cenu (\"Cenu za celoživotní přínos švédskému filmu a divadlu\") s přihlédnutím za jeho výkon v televizním seriálu \"God natt\", jord.\n\nPro prvních devatenáct ročníků platilo, že slavnostní vyhlášení se konalo na podzim (v září nebo říjnu) a hodnoceny tak byly filmy za přibližně druhou polovinu předchozího a první polovinu aktuálního kalendářního roku. Například vyhlášení druhého ročníku se uskutečnilo až 15. října 1965 a hodnotily se filmy, které měly premiéru od července 1964 do června 1965. v roce 1971 došla porota k závěru, že předchozí filmový rok (1971/1970) byl tak nevalný, že se nekonal žádný slavnostní ceremoniál a v tomto roce bylo uděleno ocenění pouze za kategorii Nejlepší film. Od následujícího roku se ceremoniál konal již pravidelně. Od jubilejního 20. ročníku se přešlo na systém, kdy se hodnotí filmy z celého předcházejícího kalendářního roku (premiéra mezi 1. lednem a 31. prosincem). Sám 20. ročník však logicky musel být trochu výjimkou: hodnotilo se tak 18 měsíců filmové produkce (vyhlášení 20. ročníku bylo 24. ledna 1985). \n\nPřed rokem 1991 nebyli na slavnostním vyhlašování čteni žádní nominovaní, ohlašování byli jen vítězové jednotlivých kategorií. Od roku 1991 představila pořádající společnost (Švédský filmový institut) nový systém tří nominací ve všech kategoriích. Od roku 2016 se pro kategorie Nejlepší režisér, Nejlepší scénář, Nejlepší herečka (v hlavní roli), Nejlepší herec (v hlavní roli), Nejlepší herečka ve vedlejší roli a Nejlepší herec ve vedlejší roli zvýšil počet nominovaných na čtyři, zatímco pro kategorii Nejlepší film se vyhlašuje dokonce pět nominací.\n\nSamotné cena je malá socha ve tvaru brouka. Soška je vyrobena z mědi, která je smaltovaná a pozlacená, váží přibližně 1,2 kg. Sošku navrhl Karl Axel Pehrson, který vyhrál soutěž, jež byla organizována na podnět Harry Scheina, tehdejšího generálního ředitele Švédského filmového institutu. Dodneš však zůstává zahaleno tajemstvím, kteří další umělci (kromě Pehrsona) se soutěže zúčastnili a jak vypadaly jejich soutěžní návrhy. První exempláře cen byly vyrobeny v roce 1964 v továrně na porcelán AB Gustavsberg nedaleko Stockholmu, později jejich výrobu převzal umělecký řemeslník Patrik Sandell.\n\nNa spodní stranu soušky je vždy připevněn štítek s označením kategorie a jménem vítěze příslušné kategorie. Na břichu brouka je současně vyryt nápis, který v překladu přibližně znamená: Zlatohlávek je komický, tragický, bizarní, vynikající - stejně jako svět filmu plný kontrastů. Jeho třpytivý let připomíná mihotání promítaného filmového pásu. Všichni brouci jsou si podobní, a přesto jsou různí a představují jedinečná umělecká díla.\n\nGuldbagge je švédské označení pro brouka z čeledi vrubounovitých, jehož latinské jméno je \"Cetonia aurata\" a česky se nazývá zlatohlávek zlatý. Barevně je velmi proměnlivý, krovky mívá kovově zlatozelené, zelené, fialové, načervenalé nebo bronzové. Autor sošky, Karl Axel Pehrson, uvedl proč si jako inspiraci při navrhování ceny zvolil právě zlatohlávka. „Zlatohlávek rád létá na letním slunci. Jeho chování a způsob života lze přirovnat k filmu. \n\nJaké filmy a které osoby by měli být nominován pro různé kategorie ocenění Zlatohlávek určuje nominační výbor (komise). Skládá se ze 45 členů, kteří nominují tři kandidáty (film nebo osobu) v každé kategorii, s výjimkou Nejlepšího zahraničního filmu, Nejlepšího krátkého filmu a Nejlepšího dokumentu, které má zvláštní nominující skupiny. Členové výboru jsou aktivní ve švédském filmovém průmyslu a jsou jmenováni jejich příslušnými organizacemi nebo institucemi, jak je stanoveno správní radou Švédského filmového institutu.\n\nJmenovaní členové by měli mít dlouholetou praxi v některém povoláním souvisejícím s filmovým průmyslem nebo prokazatelné zkušenosti s hodnocením filmových děl. Při jmenování členů se usiluje o rovnost pohlaví a zastoupení různých věkových úrovní Členové poroty dodržují profesní tajemství ohledně své účasti v porotě. Po diskvalifikaci může být člen poroty nahrazen. Předsedu, který vede práci, jmenuje správní rada Švédského filmového institutu. Členové nominačního výboru jsou povinni sledovat všechny švédské filmy, které měly premiéru v kině v předchozím roce. \n\nČlenové výboru mají v každé kategorii jeden hlas, ve kterém uvedou svůj první, druhý a třetí výběr. Nominované filmy (osoby) jsou seřazeny podle počtu prvních míst. Kandidát (film nebo osoba), který získal nejmenší počet hlasů je vyřazen. v dalších kolech se na hlasovacím lístku členů, kteří na prvním místě uvedli nyní již vyřazeného kandidáta, bere v úvahu druhá, případně třetí volba. Tento proces se opakuje několik kol, až jsou nakonec pro slavnostní vyhlášení nominovaných vybrání závěreční tři kandidáti (od roku 2016 čtyři nebo pět, podle kategorie). \n\nPo dokončení a předložení nominačního procesu, obvykle na začátku ledna, převezme práci závěrečná porota. v otevřených diskusích určí porota vítěze mezi třemi (resp. od roku 2016 čtyřmi nebo pěti) nominovanými v jednotlivých kategoriích. Cenu za celoživotní přínos švédskému filmu a divadlu jmenuje správní rada Švédského filmového institutu. Vyhlášení vítězů se koná během slavnostního předávání cen později v lednu. Toto slavnostní předávání (jak již bylo uvedeno) je od roku 1981 živě vysíláno některou švédskou televizí.\n\nPorota se skládá z 9 členů, včetně předsedy. Představenstvo jmenuje předsedu poroty, který pak společně s týmem Švédského filmového institutu navrhuje dalších osm členů. Předseda poroty standardně nemá hlasovací právo, ale řídí práci poroty. Má však rozhodující hlas v případě, že v některé kategorii dojde k rovnosti hlasů. Obdobně jako u členů výboru pro nominaci, \nčlenové poroty by měli mít dlouhodobé zkušenosti v některé povolání souvisejícím s filmem a naví jeden z členů poroty musí pocházet z jiné skandinávské země. Členové poroty dodržují profesní tajemství ohledně své práce v porotě. Pro zajištění kontinuity a současně obnovy členů poroty, se každý člen může zúčastnit maximálně po dobu čtyř let.\n\nZpočátku se ocenění udílelo jen ve čtyřech kategoriích (film, režie, herec, herečka), postupně kategorie přibývaly až na současných více než 20 (část z nich jsou ovšem dále popsané tzv. speciální ceny), ale některé dříve udílené kategorie byly opět zrušeny. Následující přehled tedy shrnuje od kdy je daná kategorie vyhlašována, resp. u již neudílených cen uvádí období, kdy byla vyhlašována.\n\n\nVítězové těchto cen jsou určovány speciálními výbory a zvláštními pravidly (nikoli výše popsaným nominačním procesem). Některé z těchto cen mají nebo měli odlišnou sošku.\n\n\n\nZačátkem roku 2005 byl kritizován nominační postup a porota, protože ze 33 švédských celovečerních filmů, které měly premiéru v roce 2004, jen tři byly nominovány do sedmi hlavních kategorií (film, režie, herec, herečka, herec ve vedlejší roli, herečka ve vedlejší roli, scénář) a především uniklo na veřejnost, že někteří členové poroty neviděli všech 33 filmů, přestože jim to jako povinnost ukládájí pravidla.\n\n\n"}
{"id": "208216", "url": "https://cs.wikipedia.org/wiki?curid=208216", "title": "Stanice metra petrohradského typu", "text": "Stanice metra petrohradského typu\n\nStanice metra petrohradského (či leningradského) typu je taková stanice metra, která je jednolodní konstrukce a založená ve velké hloubce; jedná se o technologii výstavby, která byla používána v podzemních drahách sovětského typu a poprvé uplatněna v Petrohradu na počátku 70. let 20. století. V dalších městech světa byly podobné stanice budovány již dříve, avšak pomocí jiné technologie.\n\nHistoricky prvními stanicemi tohoto typu byly Politechničeskaja a Ploščaď Mužestva (otevřeny roku 1975). Tyto stanice tvoří ostrovní nástupiště a jeden velký nedělený jednolodní prostor, který podpírá jeden velký oblouk, tvořený mnohými menšími oblouky z železobetonových bloků. Kromě horního je však také i oblouk dolní, který je umístěn pod úrovní nástupiště a budován podobným postupem, avšak tlak, který na něj působí je menší. \n\nPři výstavbě stanice se nejprve buduje horní oblouk, kde se vytěží zemina v požadovaném množství (to je nutné, aby byly důlní stroje schopné umístit ostění stanice na horní stěnu), poté se vyrazí tunely, kudy budou jezdit vlaky (pouze však z části, aby byla zajištěna dostatečná opora stanice) a nakonec se vytěží zbytek zeminy a dobuduje se oblouk spodní, včetně úrovně samotného nástupiště nad provozními místnostmi.\n\nKromě klasické stanice může být vybudována ale i přestupní; nástupiště je dvoupatrové a obě linky se tak míjejí ve stejné ose. Taková stanice byla postavena zatím jen jedna; jedná se o stanici Sportivnaja.\n\nStanice petrohradského typu se nenacházejí pouze v Petrohradu samotném (byť zde zcela dominují), ale i v jiných městech, například v Moskvě (jediná stanice této konstrukce je Timirjazevskaja, otevřena roku 1991). Od roku 2004 se nachází jedna taková stanice i v Praze na lince C stanice Kobylisy nebo na lince A stanice Petřiny.\n\n\n"}
{"id": "208217", "url": "https://cs.wikipedia.org/wiki?curid=208217", "title": "Otto von Guericke", "text": "Otto von Guericke\n\nOtto von Guericke (výslovnost i původní způsob psaní: Gericke; , Magdeburg – , Hamburk datum je podle juliánského kalendáře) byl německý fyzik, politik, vědec a vynálezce, zabývající se fyzikou vakua. Jeho významným vynálezem je vývěva.\n\nGuericke studoval v letech 1617 až 1619 na univerzitě v Lipsku, později v Helmstedtu. Potom odešel do Jeny, kde v letech 1621 až 1623 studoval právo. Nakonec, v letech 1623 a 1624 v Leidenu v Holandsku studoval právo a stavbu pevností.\n\nPo ukončení studií rok cestoval po Anglii a Francii. V listopadu 1625 se vrátil do Magdeburku. V roce 1626 si vzal za manželku \"Margaretu Alemann\" a stal se úředníkem na magistrátě.\n\nBěhem třicetileté války byl na čele měšťanů při obraně města proti říšským vojskům, po porážce proto musel utéct. Po podepsání míru se však vrátil a jménem města vedl dlouhá a komplikovaná diplomatická jednání, která natolik upevnila postavení Magdeburku, že jej vděční měšťané v roce 1646 zvolili starostou města. Přibližně v té době začal výzkumy v oblasti pneumatiky, které ho později proslavily.\n\nV roce 1652 (sedm let po smrti své první manželky) se znovu oženil, tentokrát s dcerou svého kolegy Štěpána Lentkeho, Dorotheou. V roce 1663 dokončil rukopis své práce \"Experimenta Nova (ut vocantur) Magdeburgica de Vacuo Spatio\", ale tiskem byl vydán až v roce 1672 v Amsterdamu. V roce 1666 byl povýšen do šlechtického stavu, kdy si zvolil i jméno Otto von Guericke. V roce 1676 odmítl ze zdravotních důvodů znovu kandidovat na funkci starosty. V roce 1681 se přestěhoval do Hamburku, kde v roce 1686 zemřel.\n\nPři svých pokusech zjistil, že při kování se dlouhé železné předměty mohou za určitých podmínek zmagnetizovat. Zkonstruoval první přístroj na získávání elektrických nábojů – byla to koule ze síry, která se při otáčení třela rukou. Sestrojil i vzdušný teploměr a objevil vodní barometr. Pozoroval dokonce i souvislost mezi údaji těchto jednoduchých přístrojů a změnami počasí.\nNejvětší význam měly však jeho výzkumy prázdného prostoru \"vacua spatio\". Objevil a zkonstruoval zařízení (vývěvu) na odčerpávání vzduchu z uzavřených nádob. Pozoroval, že vzduch je potřebný k hoření i pro šíření zvuku. V té době vzbudily největší ohlas jeho tzv. \"magdeburské pokusy\". Spojil dvě kovové polokoule a odčerpal z nich vzduch. Osm párů koní je nedokázalo od sebe odtrhnout. Když však vpustil dovnitř kohoutem vzduch, koule se oddělily bez použití síly. Tyto pokusy vyvrátily Aristotelovo tvrzení, že příroda nesnáší prázdnotu, které bylo dogmatem. Ačkoliv možnost existence vakua – prázdného prostoru – byla zdánlivě mnohokrát vyvrácena v různých filosofických traktátech a scholastických disputacích, Guerickovy pokusy otevřely vědcům oči a umožnily zavrhnout Aristotelovy představy o prostoru a povšimnout si antické atomistické koncepce, ve které byla prázdnota přímo vyžadována pro pohyb hmotných atomů.\n\nGuericke nebyl jen šikovným experimentátorem, ale byl i originálním myslitelem. Svými představami o pokusy a zkušenostmi jako jediným kritériem pravdivosti teorie se zařadil mezi přední představitele vědeckého proudu v Evropě sedmnáctého století, kteří kladli základy experimentálních věd.\n\n"}
{"id": "208224", "url": "https://cs.wikipedia.org/wiki?curid=208224", "title": "Try", "text": "Try\n\nTry \"(Zkusit)\" je singl Nelly Furtado z jejího druhého studiového alba nazvaného Folklore. Píseň produkoval Brian West a vyšla jako druhý singl z alba v první čtvrtině roku 2004. Píseň zazněla i ve dvou seriálech \"Smallville\" a \"Joan of Arcadia\".\nFurtado k písni řekla: „Je o realitě lásky. Moje energie si už zvykla na všechno, ale teď jsem spíše u zemi, protože jsem našla opravdovou lásku. Idea písně je to, že si život musíme užívat. A může být delší pokud vedle vás kráčí někdo, kdo z vás dělá lepšího člověka. Try není jen tak bezstarostná píseň, má nezvykle uspořádané refrény a konce písně je hodně improvizační. Je to jedna z těch epických silných balad. “\nDeník The Los Angeles Times prohlásil o písni Try: \"Její nespoutané nadšení vítězí, když začne zpívat o vášni pro život\".\nAčkoli píseň zaznamenávala po světě obrovské úspěchy, v USA se opět neprobojoval mezi nejlepší stovku a tak se Try stala poslední písní vydanou z alba Folklore na území Spojených států.\n"}
{"id": "208225", "url": "https://cs.wikipedia.org/wiki?curid=208225", "title": "U Slepice (Ždánický les)", "text": "U Slepice (Ždánický les)\n\nU Slepice je nejvyšší vrchol Ždánického lesa. Je vysoký 438 m n. m., nachází se v katastru obce Lovčice.\n\nVe 40. letech 18. století zde revírník Petr Orlich ze Ždánic postavil hájovnu. Našel zde prý slepici, která v dutém stromě vyseděla kuřata a podle ní dal místu název. Na štítu hájovny byla vymalována historie tohoto místa. Po bitvě u Slavkova byla hájovna ruským vojskem zničena a v roce 1810 znovu obnovena. V roce 1813 zde byl na štítu umístěn obraz slepice s kuřaty. \n\nMístu se říkalo také \"U Nácinka\" podle pacholka, který se oběsil na vrbě ze strachu za ztracenou kozu. Pod vrcholem je křižovatka turistických cest, cyklotras, přírodní rezervace U Vrby a ropné vrty. \n"}
{"id": "208226", "url": "https://cs.wikipedia.org/wiki?curid=208226", "title": "1880 v letectví", "text": "1880 v letectví\n\nTento článek obsahuje seznam událostí souvisejících s letectvím, které proběhly roku 1880.\n\nŽádné události.\n\n\n\n"}
{"id": "208228", "url": "https://cs.wikipedia.org/wiki?curid=208228", "title": "Brdo (textil)", "text": "Brdo (textil)\n\nBrdo (angl.: \"shedding device\", něm.: \"Fachbildeeinrichung\") je součást tkacího stroje, která pohybuje nitěnkami a vytváří tak prošlup.\n\nV dnešním významu slova brdo v češtině jde o část tkacího stroje, která provádí pohyb nitěnek. Obvyklejší variantou je listové brdo, kdy jsou nitěnky připevněny v pevných rámech – tkacích listech. K vytvoření prošlupu jsou třeba alespoň dva listy, obvykle je jich víc, listové tkací stroje jich mohou mít i několik desítek. Komplikovanější konstrukce pak pohybují nitěnkami jednotlivě, pak jde o šňůrové brdo.\n\nTkací list je jednoduchá, původně dřevěná konstrukce tvořená rovnoběžnými laťkami – činky, s řadou nitěnek připevněných mezi horním a dolním činkem. S pokročilostí tkacích strojů se vyvíjely různé typy uchycení nitěnek do činků tak, aby byla snadná případná výměna jednotlivých poškozených nitěnek. Před začátkem tkaní je totiž nutné nejprve zavést každou osnovní nit do příslušné nitěnky. Tento proces se označuje jako „návod do brda“ a vzhledem k jeho komplikovanosti je snaha jej provádět co nejméně často.\n\nPořadí osnovních nití v brdě, počet listů brda a pohyb brda předurčují typ vazby tkaniny. Odtud pak frazeologický obrat „na jedno brdo“ ve významu „na stejný způsob“.\n\nPrapůvodním významem slovního kořene, *brd je pravděpodobně hranatý tyčovitý předmět, trám. Postupnou sémantickou specializací došlo pravděpodobně k vymezení významu slova \"brdo\", kdy neoznačovalo nedílnou součást tkacího stroje, ale nástroj ve tvaru ploché tyče s rukojetí a špičkou (jakýsi mečík), který sloužil k přibíjení útku k osnově. Nejdříve byl hladký a později býval opatřen na jedné straně zuby, stal se z něho „tkalcovský hřeben“, který kromě původního přibíjení („utahování“ vazby) také zuby zabezpečoval správný rozestup osnovních nití. Následně, s postupem mechanizace tkaní, byl název přenesen i na součást stroje, která plnila stejnou funkci. V tomto významu se slovo dochovalo ve většině slovanských jazyků. V češtině zhruba do konce 19. století. Po té došlo k významovému posunu „tkací hřeben“ začal být ve tkacích strojích označován jako paprsek a \"brdo\" začalo označovat to, čemu se do té doby říkalo nitělnice (dochováno v dialektu na Bruntálsku). Při ručním tkaní zejména stuh se dřívější \"brdo\" označuje jako karetka.\n\nPochopení tohoto významového posunu je nutné pro porozumění jiných významů slova \"brdo\", které nemají přímou souvislost s dnešním obsahem pojmu \"brdo\". Ve fázi, kdy slovo označovalo „tkalcovský hřeben“, byl jeho význam přenesen také na označení horského nebo kopcovitého pásma, ze kterého při pohledu z boku vystupují jednotlvé vrcholy. Proces byl zřejmě obdobný jako u slova \"hřeben\". Tak vznikla místní jména v českých zemích i u některých jižních Slovanů (Brdo, Brdy, Brda, …). Pravděpodobně mnohem mladší je analogicky vytvořený anatomický termín brdečky ve smyslu husí kůže nebo obecně hrbolek na pokožce nebo sliznici.\n\n"}
{"id": "208229", "url": "https://cs.wikipedia.org/wiki?curid=208229", "title": "Stádlecký most", "text": "Stádlecký most\n\nStádlecký most přes Lužnici stojí od roku 1975 pod městysem Stádlec a je posledním dochovaným empírovým řetězovým mostem v Česku. Původně, v letech 1848–1960, překlenoval Vltavu u Podolska. V roce 1959 byl jako Podolský most prohlášen národní technickou památkou. V letech 1960–1975 byl rozebrán a přemístěn na dnešní místo na Lužnici.\n\nMost postavil Vojtěch Lanna v letech 1847–1848 podle projektu inženýra Gassnera a B. Schnircha přes Vltavu v Podolsku. Most sloužil dlouhá léta, až do roku 1960. Od konce třicátých let stál ale již most nový, železobetonový, přímo nad stávajícím mostem. Po napuštění přehrady Orlík by byl most, v té době již kulturní památka, potopen a proto se rozhodlo o jeho pečlivém rozebrání, dokumentaci a uložení na místě mimo zatopený břeh. Ze zahraničí přišla v šedesátých letech nabídka na odkoupení mostu, byla však zamítnuta a bylo rozhodnuto o pozdějším přestěhování a znovusestavení.\n\nZ několika možných lokalit bylo vybráno malebné místo na Lužnici, na silnici mezi obcemi Stádlec a Dobřejice. Na tomto místě je v provozu již od slavnostního otevření 25. května 1975.\n\n14. května 2008 vydala Česká národní banka v nákladu 10 090 kusů pamětní zlatou minci o nominální hodnotě 2500 Kč „Národní kulturní památka řetězový most ve Stádlci“ z cyklu „Kulturní památky technického dědictví“, jejímž autorem je Luboš Charvát.\n\nZákladní nosnou konstrukci mostu tvoří 4 řetězy uspořádané do dvou dvojic. Ty jsou uloženy na dvou kamenných pylonech, branách vysokých 13 metrů. Mostovku tvoří dubové fošny, nově instalované v roce 2007. Pod mostovkou je instalována pojízdná lávka pro drobné opravy.\n\nMost je po celkové rekonstrukci. Vjezd je povolen jen vozidlům do hmotnosti 1,5 tuny, sloupky u vjezdů na most omezují též šířku vozidel.\n\nPoblíž samoty a jezu U Marků propojuje území městyse Stádlec, které leží na pravém, severozápadním břehu a patří k němu i koryto řeky a většina délky mostu, s katastrálním územím Dobřejice, ležícím na levém, jihovýchodním břehu a patřícím k městysi Malšice. Tvoří část silnice III/13711, která propojuje silnice I/29 a II/122 u Opařan přes Stádlec na pravém břehu s Dobřejicemi a se silnicí II/137 u Čenkova na levém břehu Lužnice. Proti proudu řeky je nejbližším přemostěním lávka u Harrachovky, vzdálená asi 12 říčních kilometrů, a nejbližším silničním mostem Švehlův most v Táboře, vzdálený asi 15 říčních km, po směru toku je nejbližší most v Dobronicích u Bechyně, asi 4 km daleko.\n\nU Stádleckého mostu je křižovatka turistických tras. Proti proudu vede cesta po červeně značené trase na Lužničanku (3,5 km), oblíbenou turistickou chatu, dále pak na hrad Příběnice (6 km) nebo až do Tábora. Po proudu pak po červené nebo po modré, vhodné též pro jízdní kola, na hrad Dobronice, dále pak po červené do Bechyně. Po žluté značce lze jít na pravý břeh do Stádlece nebo na levý břeh do Dobřejic a Malšic.\n\n"}
{"id": "208241", "url": "https://cs.wikipedia.org/wiki?curid=208241", "title": "Cacti", "text": "Cacti\n\nCacti (Cactus) je nástroj pro tvoření grafů síťového provozu, který je designován jako frontend k RRDTool backendu. Je vyvíjen jako intuitivní a jednoduše použitelný nástroj, který je dobře škálovatelný. Ve většině případů se využívá k tvorbě grafů vytížení CPU a využití pásma ethernetových rozhraní, avšak lze ho stejně dobře využít pro monitoring volného místa na harddisku nebo počtu dotazů za sekundu na MySQL server.\n\nFrontend je naprogramován v PHP, má propracovaný systém uživatelských práv a tak je občas využíván web hostingovými providery, hlavně pro zákazníky s dedikovanými servery, k zobrazení datových toků. \n\n"}
{"id": "208242", "url": "https://cs.wikipedia.org/wiki?curid=208242", "title": "1890 v letectví", "text": "1890 v letectví\n\nTento článek obsahuje seznam událostí souvisejících s letectvím, které proběhly roku 1890.\n\n\n\n\n\n\n"}
{"id": "208243", "url": "https://cs.wikipedia.org/wiki?curid=208243", "title": "Humanity Hour 1", "text": "Humanity Hour 1\n\nHumanity Hour 1 je šestnácté studiové album německé hardrockové skupiny Scorpions z roku 2007. Natáčeno a mixováno bylo ve Spojených státech, konkrétně ve městě Los Angeles v Kalifornii.\n\n<nowiki>*</nowiki> Bonusy dostupné na limitované edici, LP, a japonských vydáních.\n\n\n"}
{"id": "208244", "url": "https://cs.wikipedia.org/wiki?curid=208244", "title": "Radvanice (Ostrava)", "text": "Radvanice (Ostrava)\n\nRadvanice jsou historická obec ležící na území statutárního města Ostravy. V současnosti tvoří místní část městského obvodu Radvanice a Bartovice.\n\nPrvní písemná zmínka o Radvanicích je v soupise desátků vratislavského biskupství z roku 1305 (\"Radvanowitz\"). Radvanice byly až do poloviny 17. století součástí polskoostravského panství. Tehdy menší část obce a ves Bartovice koupil od Bohuslava Sedlnického Jan Skrbenský z Hříště a na Šenově. Šenovskou část Radvanic spolu s Bartovicemi a nově založenou osadou Lipinou pak zdědil jeho syn Jan Jaroslav Skrbenský. Všechny pozemky sloučil v samostatné panství se sídlem na zámku v Bartovicích. V Radvanicích nově zřídil dvůr. Toto panství bylo prodáno v roce 1738 a opět připojeno k šenovskému. Skrbenští následně rozdělili své panství na šenovské a kunčické; díl Radvanic s Lipinou připadl Kunčicím.\n\nČást Radvanic a Lipina se zhruba ve dvacátých letech 19. století osamostatnily a vytvořily samostatné panství. To vystřídalo několik majitelů, až bylo v roce 1850 rozděleno Terezií Kneisselovou na dva díly. První prodala Josefu a Karolíně Neumannovým, druhý hrabatům Wilczkovým (Vlčkovým) z Polské Ostravy. Podle nového zákona o obecním zřízení z roku 1849 došlo ke spojení Radvanic a osad Podlesí, Lipina a Krivec v jednu obec s názvem Radvanice.\n\nUhlí bylo na katastru obce nalezeno v roce 1896. Komerční těžba uhlí však začala až v roce 1912, kdy byla dokončena jáma Ludvík. Jejím majitelem byla od roku 1916 Báňská a hutní společnost, která ji koupila od Ostravsko-karvinské báňské společnosti.\n\nDobře se v obci dařilo také lihovarnickému a pivovarnickému průmyslu. Místní pivovar byl založen v roce 1858 Neumannovými. V době hospodářské krize však musel být roku 1937 prodán. V roce 1863 založil Leopold Neumann rafinérii lihu, která posléze vyráběla také ocet a likéry. Té se, na rozdíl od pivovaru, dařilo i v době hospodářské krize.\n\nPříliv nových obyvatel pracujících v dolech a průmyslových závodech v okolí si vyžádal stavbu hornických kolonií. Proto se v létech 1850–1870 vybudovala Stará hornická kolonie, v roce 1921 Nová kolonie (zvaná též Kamčatka), v letech 1882–1909 Pod kaplí (zvaná též Lipinská kolonie), v roce 1925 Nad kaplí (zvaná též Nová kolonie) a v letech 1900–1910 kolonie Trnkovec.\n\nDěti z Radvanic a Lipiny chodily nejprve do školy v Polské Ostravě, ale od roku 1868 již měly vlastní obecní školu v Radvanicích. Lipina získala vlastní školu v roce 1907. Měšťanská škola byla zřízena v roce 1927.\n\nRadvanice spadaly pod římskokatolickou polskoostravskou farnost až do roku 1906, kdy byla zřízena místní duchovní správa. Ta spravovala obecní hřbitov z roku 1898 i kostel Neposkvrněného početí Panny Marie z roku 1907. Evangelíci měli svůj hřbitov od roku 1901.\n\nRadvanice jsou z historického hlediska zajímavé tím, že zde byla již 15. ledna 1920 ustanovena úplně první náboženská obec církve československé. Od 8. listopadu 1922 byly Radvanice rovněž sídlem ostravské diecéze, kterou vedl biskup Ferdinand Stibor, zdejší duchovní správce. Československá církev si v obci vybudovala v roce 1925 vlastní Husův sbor, do té doby používala místní římskokatolický kostel.\n\nSilné zastoupení mělo i spiritistické hnutí. V roce 1914 byl založen spolek Bratrství, jehož členy byli slezští spiritisté. Spolek vydával od roku 1920 měsíčník Spiritistická revue a od roku 1938 Československou revui psychickou. Spiritisté vlastnili také moderní společenský dům s největším sálem v obci.\n\nDo třetice je možné zmínit založení prvního slezského sdružení esperantistů v roce 1910, které v třicátých letech 20. století vydávalo vlastní časopis.\n\nOd druhé poloviny 18. století měla obec v pečeti palmu, jejíž kmen vyrůstal ze tří kosých kořenů. Vedle kmene byla písmena RA, nad palmou se vznášela koruna a pečeť byla lemována dvěma palmovými větvemi.\n\nRadvanice byly připojeny k Moravské Ostravě dne 1. července 1941.\n\n"}
{"id": "208246", "url": "https://cs.wikipedia.org/wiki?curid=208246", "title": "King Diamond", "text": "King Diamond\n\nKing Diamond (narozen jako Kim Bendix Petersen 14. června 1956, Kodaň) je heavy metalový hudebník a zpěvák, jeden ze zakladatelů tzv. horror metalu. Je znám pro ohromný hlasový rozsah (někde je uváděno dokonce 5 oktáv), ještě zvětšený častým používáním falsetta.\n\nPo odchodu ze skupiny Mercyful Fate, která byla v 80. letech 20. století jednou z nejoriginálnějších heavy metalových skupin (jako inspiraci ji mimo jiné uvádí i Metallica) se King Diamond vydal na sólovou dráhu. Své první album \"Fatal portrait\" vydal v roce 1986. V roce 1987 následovalo Abigail (jedno z nejvíce fanoušky ceněných alb). Veškeré písně na albech jsou textově propojeny a celek tak tvoří samostatný příběh; s výjimkou Spiders's lullabye a prvního Fatal portrait, kde tento příběh tvoří asi polovina písní.\n\nJe ženatý, jeho žena je maďarská zpěvačka Livia Zita, která je o 28 let mladší. 29. 11. 2010 byl převezen do nemocnice, protože prodělal infarkt. Musel podstoupit operaci trojitého bypassu. Uzdravil se ale neuvěřitelně rychle, již druhý den jedl pevnou stravu a pokořil rekord, když dva dny po operaci již sám odešel domů.\n\nPoměrně dlouho se soudil (byl zažalován) s Gene Simmonsem, kterému se zdálo že King okopíroval jeho make-up. Když soud nebyl dlouho schopný rozhodnout, King dobrovolně make-up změnil.\n\nKing při svých show používá mnoho rekvizit pro navození atmosféry zrovna hrané skladby.\n\n\n\n\n"}
{"id": "208261", "url": "https://cs.wikipedia.org/wiki?curid=208261", "title": "Nystadská smlouva", "text": "Nystadská smlouva\n\nNystadská mírová smlouva ( , \"Ništadtskij mir\"; ) byla podepsána 10. září 1721 ve finském městě Uusikaupunki ( ) mezi Ruským carstvím a Švédskou říší. Tato smlouva ukončila Severní válku, ve které Rusko získalo tehdejší švédská území v okolí Finského zálivu: Švédské Livonsko, Estonské vévodství, Ingrii a také velkou část švédsko-finské části Karélie, včetně Kexholmska. Rusko si tak „prorazilo okno do Evropy“, získalo přístup k Baltskému moři – v čemž mu bylo po staletí hanzou, Polskem a právě Švédskem bráněno – a v následujícím období tedy mohlo postupně vyrůst v jednu z pěti hlavních evropských velmocí. Naopak pro Švédsko znamenala tato smlouva konec jeho velmocenského období (\"Stormaktstiden\"), ztrátu \"dominia maris Baltici\" (vlády nad Baltem) a pád mezi evropské mocnosti druhého řádu.\n\nBezprostředně po uzavření vítězné smlouvy prohlásil car Petr Veliký (1689–1725) své državy za nový státní celek – Ruské impérium.\n"}
{"id": "208266", "url": "https://cs.wikipedia.org/wiki?curid=208266", "title": "Slovenský ráj", "text": "Slovenský ráj\n\nSlovenský ráj je území na východním Slovensku v oblasti Spiše.\n\nÚzemí Slovenského ráje o rozloze 19 763 ha je vyhlášeno od roku 1988 za národní park. Toto území je známé svými roklinami a kaňony, které jsou zabezpečeny žebříky, stupačkami a jinými pomůckami. Téměř celou oblast Slovenského ráje pokrývají lesy – zabírají cca 90 % celkové plochy území.\nCentrem tohoto regionu je město Spišská Nová Ves a hlavními turistickými centry jsou na straně severní Čingov a Podlesok a na straně jižní Dedinky, Mlynky a Dobšiná s Dobšinskou ledovou jeskyní.\n\nZ geomorfologického hlediska leží v severovýchodní části Slovenského rudohoří a je součástí Spišsko-gemerského krasu. Na severu hraničí se střední částí Hornádské kotliny a na západě hraničí s východní částí Nízkých Tater. Na jihovýchodě na Slovenský Raj navazují Volovské vrchy a na jihozápadě Muráňská planina.\n\nZnačná část Slovenského ráje se nachází na území Košického kraje, jen malá část na východě leží na území Prešovského kraje a Bánskobystrického kraje. Je na území okresů Spišská Nová Ves, Rožňava, Poprad a Brezno.\n\n\n\n\n"}
{"id": "208267", "url": "https://cs.wikipedia.org/wiki?curid=208267", "title": "Česneková silice", "text": "Česneková silice\n\nČesnekové silice tvoří významnou skupinu látek, obsažených v koření. Jsou kořenící složkou všech druhů rodu allium. Mají podobné vlastnosti jako etérické oleje. Od nich se ale odlišují v jedné důležité vlastnosti. Česnekové silice jsou v rostlině obsaženy ve vázané formě bez chuti a bez vůně.\n\nTypická štiplavá vůně a chuť vzniká až při krájení. Narušením rostlinného pletiva vzniká enzym, který česnekové silice rozkládá. Při tom vzniká typické palčivé aroma. Podobně je tomu i v případě horčičných silic (např. hořčice, křen, řeřicha).\n\nZ toho důvodu lze všechny druhy cibule a česneku skladovat spolu s ostatními potravinami bez obav, že při společném skladování načichnou.\n"}
{"id": "208268", "url": "https://cs.wikipedia.org/wiki?curid=208268", "title": "DFC Prag", "text": "DFC Prag\n\nDFC Prag (celým názvem: Deutscher Fußball-Club Prag) je český fotbalový klub, který sídlí v Praze. Jedná se o sportovní organizaci německé a židovské komunity v Praze. Založen byl 28. května 1896. Založili jej fotbalisté, kteří odešli z klubu Regatta Prag. V roce 1938 se odmítl zapojit do henleinovského hnutí a po okupaci republiky byl na jaře 1939 úředně rozpuštěn.\n\nKoncem devatenáctého století a před první světovou válkou patřil DFC k nejlepším klubům na evropském kontinentu. Díky národnostní řevnivosti zprvu těžko hledal soupeře doma a nastupoval proti zahraničním týmům. Při prvním mistrovství Německa prošel až do finále. Po vzniku Československa se stal opakovaným vítězem domácího amatérského mistrovství. Kolem klubu se postupně shromáždila německy mluvící pražská židovská obec, což vedlo k jeho zániku v době druhé světové války.\n\nV roce 2016 byl klub po 77 letech obnoven a snaží se navázat na zašlou slávu. Zatím působí pouze na mládežnické úrovni, kam čerpá talenty především z česko-německých škol.\n\n \n\n\nZdroj: \n\n\n\nZdroj: \n\nPoznámky:\n\nreprezentanti ČSR:\n\n\n"}
{"id": "208269", "url": "https://cs.wikipedia.org/wiki?curid=208269", "title": "Výškovice (Ostrava)", "text": "Výškovice (Ostrava)\n\nVýškovice jsou historická obec ležící na území Ostravy. V současné době tvoří místní část městského obvodu Ostrava-Jih a skládají se ze dvou částí – z původních Starých Výškovic a ze sídliště Nové Výškovice, které bylo vybudováno v 70. letech 20. století. Výškovice sousedí s lesoparkem Bělský les.\n\nJméno získaly Výškovice příponou -ovice k osobnímu jménu Vyšek. To je zdrobnělinou staročeských jmen, jako je Vyšemír, Vyčeslav apod.\n\nOd 18. století měla obec v pečeti ohnutou ruku držící rovnoramenné pákové váhy.\n\nPrvní písemná zmínka pochází z roku 1408 (\"Wiskowicze\"). V listině se praví, že Hanuš z Bělé přijal biskupské léno na Starou Bělou a Výškovice. Výškovice byly součástí starobělského léna až do roku 1558, kdy přešly pod Zábřeh. Od roku 1652 přešlo zábřežské léno, a s ním i Výškovice, do majetku olomoucké kapituly, která je připojila k Petřvaldu. Součástí petřvaldského panství byly Výškovice až do roku 1848.\n\nObyvatelé se živili převážně zemědělstvím, výjimkami byly někteří živnosti (např. kovář). Ačkoliv industrializace zasáhla celé území Ostravy, na převážně zemědělském charakteru obce se nijak zvlášť neprojevila. Výškovice tak spolu s Antošovicemi, Martinovem, Pustkovcem a Proskovicemi byly jediné obce, které prakticky neovlivnila imigrační vlna z přelomu 19. a 20. století.\n\nOd svého založení spadala obec pod farnost ve Staré Bělé. Výjimkou bylo krátké období v letech 1624–1630, kdy duchovní správu vykonávala farnost ve Staré Vsi nad Ondřejnicí. Až do roku 1873 chodily výškovické děti do starobělské školy. Poté již získaly školy vlastní.\n\nK Moravské Ostravě byly Výškovice připojeny 1. července 1941. Samostatnost získaly 16. května 1954. Opětovné připojení k Ostravě proběhlo 1. ledna 1966.\n"}
{"id": "208270", "url": "https://cs.wikipedia.org/wiki?curid=208270", "title": "Seznam koření", "text": "Seznam koření\n\nToto je seznam koření.\n\n\n\n"}
{"id": "208272", "url": "https://cs.wikipedia.org/wiki?curid=208272", "title": "Logistická regrese", "text": "Logistická regrese\n\nLogistická regrese je označení metody matematické statistiky\nzabývající se problematikou odhadu pravděpodobnosti nějakého jevu (závisle proměnné) na základě určitých známých skutečností (nezávisle proměnných), které mohou ovlivnit výskyt jevu.\nUdálost, zda zkoumaný jev nastal, se modeluje pomocí náhodné veličiny, která nabývá hodnoty 0, pokud jev nenastal, nebo 1, pokud jev nastal (viz též charakteristická funkce). O náhodné veličině, která nabývá dvou hodnot 0 a 1 se říká, že má alternativní rozdělení. Metoda logistické regrese předpokládá, že za podmínek, které určuje vektor formula_1, bude náhodná veličina formula_2 rovna 1 s pravděpodobností, jejíž závislost na formula_1 můžeme vyjádřit pomocí tzv. logistické funkce, což zapisujeme jako formula_4 Vektor formula_5 je vektorem neznámých parametrů. Odhadem vektoru formula_5 se tedy odhaduje i hledaná pravděpodobnost výskytu zkoumaného jevu (za předpokladu parametrizace logistickou funkcí). Vektor formula_1 se obvykle bere ve tvaru formula_8. Složka formula_9 pak určuje vliv tzv. absolutního členu. Skutečnost, že pravděpodobnost výskytu jevu nezávisí na námi zkoumaných nezávislých proměnných (tj. formula_10) znamená, že se dá vyjádřit ve tvaru\n\n\n\n\n\n\nNebojte se logistické regrese\n"}
{"id": "208273", "url": "https://cs.wikipedia.org/wiki?curid=208273", "title": "Giuseppe Fiorelli", "text": "Giuseppe Fiorelli\n\nGuiseppe Fiorelli (8. červen 1823 Neapol – 28. leden 1896 Neapol) byl italský archeolog a numismatik, jehož systematické vykopávky pomohly zachovat většinou starověkého města Pompejí. Oblast výzkumů rozdělil na regiones (čtvrti) a insulae (insuly). Toto dělení platí dodnes.\n\nBěhem výzkumů dostal nápad nalévat sádru do dutin ve ztuhlé lávě, které jeho pracovníci neustále nacházeli. Tyto dutiny vznikaly poté, co láva a sopečný prach zasypaly těla mrtvých lidí a zvířat při erupci sopky Vesuv. Pomocí této metody, která byla později nazvána Fiorelliho metodou, bylo získáno množství sádrových odlitků, které jsou dnes uchovány v \"Antiquarium dei Pompei\".\n\nPři revoluci v roce 1848 se přidal k liberálnímu hnutí, za což byl uvězněn. Po sjednocení Itálie se stal ředitelem Pompejských archeologických vykopávek (Scavi archeologici di Pompeii). V roce 1866 založil Museo Nazionale di San Martino. Mezi lety 1861 až 1879 vytvořil korkovou plastiku Pompejí, která se dodnes nachází v Národním archeologickém muzeu v Neapoli. Mezi lety 1863 a 1875 začal reorganizovat sbírky muzea, v čemž pokračoval jeho následovník, Paolo Orsi.\n\nJeho jménem bylo pojmenováno muzeum ve městě Lucera v provincii Foggia.\n\n"}
{"id": "208278", "url": "https://cs.wikipedia.org/wiki?curid=208278", "title": "Regatta Prag", "text": "Regatta Prag\n\nRegatta Prag byl sportovní klub pražských Němců, založen 1891. Jeho spoluzakladatelem byl Emanuel Lachmann. Členem klubu mohli být v prvních letech existence i příslušníci jiných národností, později klub změnil stanovy a stal se výlučně německým. Čeští členové klub opustili a založili International Rowing Club. Kromě veslování a bruslení se v klubu pěstoval i fotbal. V roce 1896 z klubu odešli téměř všichni fotbalisté a založili DFC Prag.\n\n\n\n"}
