{"id": "190021", "url": "https://cs.wikipedia.org/wiki?curid=190021", "title": "Tvůrčí psaní", "text": "Tvůrčí psaní\n\nTvůrčí psaní se označuje jako učební předmět, ve kterém se student učí získat patřičné dovednosti potřebné k tvorbě textů, tak i učební médium, soubor didaktických metod a technik vytvořených ke stejnému cíli; důležitý je i význam tvůrčího psaní z hlediska formování osobnosti.\n\nTento termín bývá používán k odlišení určitých představivých či jiných typů psaní od technického psaní. Specifičnost termínu je zčásti úmyslná. Úmyslem je zpřístupnit psaní pro každého (v libovolném věku) a zajistit, že netradiční, nebo tradičně málo oceňované způsoby psaní (například tvorba okrajových sociálních skupin, experimentální psaní, žánrové fikce) budou brány na zřetel v akademickém prostředí a nebudou zamítány jako triviální nebo nevýznamné.\n\nToto rozlišení je užitečné při rozlišování psaní od techničtějšího psaní, profesionálního psaní a žurnalistické tvorby. Označení „profesionální“ může být nicméně zavádějící, protože mnoho novelistů je profesionálními spisovateli ve významu, že píší pro obživu. Jakákoliv novela je příkladem tvůrčího psaní.\n\nTvůrčí psaní zahrnuje mimo jiné:\n\nKurzy tvůrčího psaní jsou čím dál tím populárnější, v rozsahu od jednodenních seminářů po několikaleté univerzitní obory. Přestože se objevují názory, že skutečný talent pro psaní nemůže být naučen, mnoho lidí se domnívá, že je možné vyučovat techniky, které pomohou lidem zpřístupnit nebo vyjádřit svou představivost. Tyto techniky pomáhají odstranit mentální zábrany, přemýšlet o různých myšlenkách nebo pochopit, jakými způsoby tvůrci klasických žánrů psaní dosahují svých účinků a člení své práce. Někteří významní autoři jsou skutečně absolventy univerzitních oborů, zabývajících se tvůrčím psaním.\n\nČasté pojmy ve tvůrčím psaní zahrnují:\n\n\n"}
{"id": "190023", "url": "https://cs.wikipedia.org/wiki?curid=190023", "title": "Kvasetice", "text": "Kvasetice\n\nNázev Kvasetice má více sídel:\n"}
{"id": "190029", "url": "https://cs.wikipedia.org/wiki?curid=190029", "title": "Výjezdní doložka", "text": "Výjezdní doložka\n\nVýjezdní doložka byl dokument – zvláštní povolení, bez kterého nebylo v době komunistické vlády možné překročit československé státní hranice s výjimkou zemí tzv. východního bloku. K legálnímu překročení hranic bylo potřeba mít platný cestovní pas opatřený příslušnou výjezdní doložkou.\n\nVýjezdní doložku zavedlo komunisty ovládané ministerstvo již 23. února 1948. (Tak např. manželka Pavla Tigrida nemohla po útěku manžela v únoru 1948 bez výjezdní doložky vycestovat, i když měla platný pas a souhlas amerických úřadů; proto musela hranice později překročit ilegálně.) Výjezdní doložka přežila i pražské jaro 1968 a byla zrušena až 4. prosince 1989.\n\nVýjezdní doložka obsahovala údaje o tom, pro které státy, k jakému účelu, na kolik cest a na jakou dobu platí.\n\nVydání výjezdní doložky byl složitý byrokratický proces, který mohl kdykoliv zabránit vycestovat nepohodlné osobě za hranice i přesto, že měla platný pas. Žádost o vydání výjezdní doložky musela být schválena celou řadou různých osob. Počínaje výborem komunistické strany na pracovišti, ředitelem školy, uličním výborem KSČ apod. Ve velkých podnicích schválení žádosti o výjezdní doložku zajišťovalo tzv. Oddělení pro zvláštní úkoly, hovorově zvláštní oddělení, což byla v podstatě rezidentura StB.\n\nPoslední pracovní den před cestou někteří agilní pracovníci zvláštního oddělení šli odpoledne nebo večer zkontrolovat pracoviště dotyčného, zda nemá příliš uklizeno. Jsou známy případy, že byli lidé vráceni z československé hranice a byla jim zabavena výjezdní doložka při cestě do Jugoslávie, protože pracovník zvláštního oddělení při kontrole zjistil prázdné šuplíky, z toho odvodil, že se dotyčný nemíní z cesty vrátit a ihned podnikl příslušná opatření. Jestliže se dotyčný člověk z cesty do zahraničí nevrátil ve stanoveném termínu, zvláštní oddělení ihned všechny osobní dokumenty provinilého předávalo Státní bezpečnosti k zahájení trestního řízení pro trestný čin opuštění republiky a také nejbližší spolupracovníci byli zpravidla předvoláni k „pohovoru“ na zvláštní oddělení.\n\nVyřídit žádost trvalo dlouhé týdny. I v případě, že osoba měla k dispozici výjezdní doložku, neznamenalo to ještě, že skutečně vycestuje. \n\nOd roku 1970 se součástí cestovního pasu stala tzv. trvalá výjezdní doložka, na kterou možné vycestovat (pouze s pasem) do některých zemí socialistického tábora, a to do Bulharska, Maďarska, Německé demokratické republiky, Rumunska. Ověřená pozvání byla vyžadována pro cesty s touto doložkou do Sovětského svazu a Polska.\n\nVýjezdní doložka obsahovala mj. kolonku \"statistika\", ve které byly zakódovány údaje o cestující osobě a zejména o tom, jakému režimu kontroly má být podrobena při překročení státní hranice. Tyto údaje si vlastně cestující nesl s sebou a bylo jedno, přes který přechod překročí hranice. Obvyklý postup byl ten, že na hranicích převzala policie pas a výjezdní doložku, po prověření dokladů, které trvalo i půl hodiny, byly rozkódovány tyto údaje a teprve potom následovala celní kontrola, což pro agenty znamenalo zvednutou závoru a pro jiné v podstatě demontáž auta spojenou s osobní prohlídkou.\n\n"}
{"id": "190040", "url": "https://cs.wikipedia.org/wiki?curid=190040", "title": "Glaciologie", "text": "Glaciologie\n\nGlaciologie je jednou z geologických věd. Zabývá se studiem ledovců a ledovcové činnosti.\nMezi oblasti studia glaciologie náleží historie ledovců, jejich vliv na klima, dynamika pohybu ledovců, příspěvek ledovců k erozi a geomorfologii a bytosti, které žijí v ledu.\n\nNázev pochází z latinského slova \"glaciees\", znamenající led nebo mráz.\n"}
{"id": "190044", "url": "https://cs.wikipedia.org/wiki?curid=190044", "title": "Ladislav Kubíček", "text": "Ladislav Kubíček\n\nLadislav Kubíček (3. ledna 1926, Rachov, Československo, dnešní Ukrajina – 11. září 2004, Třebenice) byl český katolický kněz a lékař, známá postava české katolické církve 20. století. V předlistopadové době byl šikanován komunistickým režimem a státním dozorem nad církvemi (tzv. církevními tajemníky). Byl sídelním kanovníkem litoměřické katedrální kapituly a prezidentem litoměřické diecézní charity. Stal se obětí brutální loupežné vraždy.\n\nNarodil se v Rachově na Zakarpatské Ukrajině (tehdy Podkarpatské Rusi v Československu) a ještě v den narození byl pokřtěn místním farářem. Vystudoval medicínu (v roce 1950 promoval na Lékařské fakultě Masarykovy univerzity) a od 50. let působil jako lékař na různých místech na Moravě (např. Jihlava, pohraniční obec Vratěnín nebo Nové Město na Moravě). Roku 1959 byl však „pro nepřátelský poměr k lidově demokratickému zřízení“ propuštěn a poslán do Karviné, aby zde pracoval v dolech. Zanedlouho byl za náboženskou činnost uvězněn. Po propuštění začal pracovat jako brusič umělého kamene. Externě studoval teologii a 7. února 1967 byl tajně vysvěcen biskupem Štěpánem Trochtou na katolického kněze, ovšem byl mimo duchovní správu.\n\nDo duchovní správy nastoupil od 1. srpna 1969, kdy dostal státní souhlas k výkonu kněžské služby a byl ustanoven kaplanem v Nymburce a současně administrátorem farnosti Veleliby u Nymburka. Od 1. srpna 1970 byl jmenován administrátorem v Benešově nad Ploučnicí a excurrendo administrátorem v Horních Habarticích, Jedlce, Malé Bukovině a Markvarticích. V těchto farnostech ale mohl působit jen dva roky. V letech 1972–1975 byl farářem ve Sloupu v Čechách na Českolipsku. Pak byl církevním tajemníkem přemístěn jako vikarista ke katedrále sv. Štěpána do Litoměřic, odkud se po roce přestěhoval do Třebenic, kde působil jedenáct měsíců. Po Třebenicích byl ustanoven farářem ve Vysokém nad Jizerou, v horské oblasti, kde pracoval za obtížných podmínek deset let. Působil též při chrámu sv. Václava v Pasekách nad Jizerou , kde pořádal pravidelné mše v církevní svátky i ve státem uznaný volný den - pondělí velikonoční - hojně navštěvované věřícími, poutníky i turisty.\n\nV letech 1987–1993 byl duchovním správcem ve Frýdlantě, pak v letech 1993–1999 v Bohušovicích nad Ohří, odkud přešel jako farář opět do Třebenic. Dne 6. listopadu 2000 byl litoměřickým biskupem Josefem Kouklem jmenován sídelním kanovníkem litoměřické kapituly s kanonikátem ceinoviánským.\n\nJako bývalý lékař-porodník se zasazoval o zrušení povinnosti pro nové gynekology, kteří v rámci atestace museli provést 20 interrupcí, čehož se povedlo docílit.\n\nV noci z 10. na 11. září 2004 Ladislav Kubíček na třebenické faře přistihl dva mladé zloděje (ve věku 15 a 26 let). Slíbil jim, že krádež nenahlásí policii, když odejdou, dal jim peníze a otevřel trezor. Mladíci, které dobře znal (již předtím jej navštěvovali a mladší u něj dokonce nějaký čas ministroval) a dával jim i peníze, jej ale přesto napadli a brutálním způsobem zavraždili.\n\nOdnesli si 40 tisíc Kč, 620 euro a obnos v dolarech určený jako dar pro opravu čížkovického chrámu Páně. Přestože měli přislíbenou beztrestnost za tento čin, nepochopitelně udeřili již zraněného pátera znovu do hlavy, bodali jej nožem, naházeli na ležícího noviny a hadry, polili jej připravenou hořlavinou a zapálili.\n\nV březnu 2005 soud konstatoval, že vražda byla provedena zvláště zavrženíhodným způsobem, s nebývalou mírou brutality a bezcitnosti. Doktor Kubíček podle lékařů umíral v krutých bolestech. Starší muž tak dostal trest 17 let odnětí svobody, mladší 8,5 roku.\n\nMladší vrah (Lukáš B.) se po svém propuštění z vězení v roce 2014 dopisem obrátil na čtenáře Katolického týdeníku a požádal je o odpouštění viny hrůzného činu.\nJak v dopise uvedl, svého činu lituje a žádá odpuštění.\n\nLadislav Kubíček byl vyhledávaným zpovědníkem a duchovním vůdcem mnoha lidí. Ve svých působištích byl znám tím, že dokázal přitáhnout lidi a také prací na opravách kostelů, které prováděl „amatérsky“ s brigádníky.\n\nLitoměřický biskup Pavel Posád označil Kubíčka za mučedníka. Podle faráře Církve československé husitské Ivo Šimůnka byl Kubíček svatý člověk už za života.\n\nV roce 2011 začalo sbírání dokumentů, na jejichž základě by mohl být Ladislav Kubíček blahořečen.\n\nsepsaný Ladislavem Kubíčkem při příležitosti jmenování sídelním kanovníkem Svatoštěpánské kapituly v Litoměřicích\n\n\"„Narodil jsem se 3. 1. 1926 v Rachově na Podkarpatské Rusi, tenkrát v Československu, postupně v Maďarsku, pak v Sovětském svazu a nyní na Ukrajině. Pokřtěn jsem byl v Rachově – tenkrát v Košické diecézi – vodou Tisy doma, protože pro velkou zimu si netroufali mě odnést do kostela. Výuka náboženství ve škole byla jednoduchá: farář byl Maďar a nerozuměl česky a já nerozuměl maďarsky. Rodiče mě naučili se modlit, ale do kostela nechodili. Gymnázium jsem studoval v Brně, kde jsem se stal ministrantem u sv. Tomáše jako náš děkan P. Bezděk, pod vedením nynějšího profesora v Prešově, Novotného.\"\n\n\"Maturoval jsem v roce 1945 – po ročním přerušení v důsledku německé okupace – a začal studovat medicínu. V roce 1948 jsem začal studovat zároveň teologii v Brně. V tomtéž roce jsem byl vyloučen ze studia medicíny a pracoval jsem jako pomocná síla v nemocnici v Moravské Třebové a zároveň jsem vedl Katolickou akci mezi studenty. Na příkaz ministerstva jsem po roce pokračoval ve studiu medicíny a promoval v roce 1950. Působil jsem pak jako lékař na různých místech jihlavského kraje.\"\n\n\"Mezitím jsem prodělal základní vojenskou službu, kterou jsem nastoupil ve Škole pro důstojníky v záloze, ale při prověrce jsem byl přeřazen k elitním útvarům PTP, kde jsem také získal zkušenosti v práci na šachtě na Kladensku. Vojnu jsem ukončil na svátek sv. Kateřiny v hodnosti vojína. V roce 1959 byl se mnou rozvázán pracovní poměr ve státním zdravotnictví pro nepřátelský poměr k lidově demokratickému zřízení a nastoupil jsem na brigádu na šachtu v Karviné, kde jsem absolvoval havířský kurz. Tam jsem byl také zatčen – údajně jsem byl vedoucím dvou protistátních skupin, které se scházely jen k modlitbě a náboženské činnosti. Byl jsem odsouzen pro podvracení republiky. Po propuštění na amnestii jsem pokračoval v práci na šachtě a po úmrtí maminky jsem přešel do Kamenoprůmyslu v Letovicích, kde jsem v Závodní škole práce získal kvalifikaci lisovače a brusiče umělého kamene.\"\n\n\"Mezitím jsem byl tajně vysvěcen na kněze biskupem Trochtou v Praze a v roce 1969 jsem byl ustanoven do duchovní služby, kterou jsem vykonával na různých místech diecéze.\"\n\n\"Jelikož jsem byl krajským církevním tajemníkem Dlabalem označen za nejsocialističtějšího kněze, mám radost, že mohu být připočten ke slavné svatoštěpánské kapitule právě v předvečer Velké říjnové.\"\n\n\"Vidím v tom i důkaz vítězství pravdy nad pavědeckou lží, vítězství Boží vůle nad pýchou mocipánů, kteří mně v kriminále prorokovali, že do kostela přestanu chodit.\"\"\n\n\n\n\n"}
{"id": "190046", "url": "https://cs.wikipedia.org/wiki?curid=190046", "title": "Seznam dílů seriálu Futurama", "text": "Seznam dílů seriálu Futurama\n\nV tomto seznamu dílů seriálu \"Futurama\" jsou díly řazeny dle jejich chronologického řazení. Pořadí dle televizního vysílání či produkčních kódů je často odlišné. Seriál \"Futurama\" je znám mimo jiné i svým nestandardním pořadím a produkcí dílů. Televizní stanicí Fox byl již zrušen, poté však znovu obnoven v podobě DVD filmů a následně se jej ujala televize Comedy Central.\n\nProdukční kódy nesou označení 0ACV99, kde 0 je číslo řady, ACV je produkční kód pro \"Futuramu\" a 99 je číslo dílů v řadě podle produkčního pořadí. Televizní číslování má formát S00E99, kde S znamená sérii (řadu), 00 je číslo řady v televizním rozvržení, E znamená díl (epizodu) a 99 je číslo dílu v řadě podle vysílacího pořadí. Řady 6 a 7 se navíc každá dělí na sezónu A a B, takže jejich televizní značení v originále vypadá S00\"A\"E99, případně S00\"B\"E99. V Česku je značení řad jiné: filmy – šestá řada, 6A – sedmá řada, 6B – osmá řada, 7A – devátá řada, 7B – desátá řada.\n\n<onlyinclude></onlyinclude>\n\nV ČR byla tato řada rozdělena na dvě části označované jako 4. a 5. řada. \n\nTelevize Comedy Central vysílala 5. řadu Futuramy v letech 2008 a 2009. Čtyři filmy (\", , \" a \"\"), které byly původně vydány přímo na DVD, byly rozděleny, každý do 4 dílů. Celkem bylo tedy vysíláno 16 dílů. V ČR je tato řada televizí Prima Cool označována jako 6. řada a byla odvysílána v roce 2010.\n\nV produkčním pořadí šestá řada \"Futuramy\" obsahuje netradičně 26 dílů. Televize Comedy Central totiž objednala rovnou 26 dílů, které však vysílala ve dvou po sobě následujících řadách. Každá z těchto „půlsérií“ tedy obsahuje 13 dílů, pro jednu řadu \"Futuramy\" typických. Pro odlišení se řady označují jako S06AE00 a S06BE00, tedy \"A\" pro řadu 2010 a \"B\" pro řadu 2011.\n\nStanice Comedy Central odvysílala 12 dílů řady 6A během léta 2010 a v listopadu měl premiéru vánoční (a nekanonický) speciál. V ČR je tato část televizí Prima Cool označována jako 7. řada a byla odvysílána v roce 2011.\n\nDruhá část šesté řady (6B) měla na stanici Comedy Central premiéru během léta 2011. V ČR je televizí Prima Cool označována jako 8. řada a byla odvysílána v roce 2012.\n\nV produkčním pořadí sedmou řadu \"Futuramy\" v USA vysílala stanice Comedy Central od června roku 2012. Stejně jako u předchozí řady byla odvysílána po 26 dílech ve dvou obdobích: řada 7A v roce 2012 a řada 7B v roce 2013.\n\nStanice Comedy Central odvysílala 13 dílů v létě roku 2012. V ČR je televizí Prima Cool označována jako 9. řada a byla odvysílána v roce 2013.\n\nDruhá polovina sedmé produkční řady se vysílala v létě 2013 a obsahovala dalších 13 dílů. V Česku byla odvysílána televizní stanicí Prima Cool jako 10. řada na začátku roku 2015.\n\nZa další speciální díl \"Futuramy\" lze považovat propojení seriálu \"Simpsonovi\" s \"Futuramou\" – 6. díl 26. série s názem Simpsorama. Vyskytuje se zde celá posádka Planet Expressu, namluvená původními dabéry Leely, Bendera, Profesora, Frye i Zoidberga. Tento díl byl odvysílána až po (zatím) posledním dílu \"Futuramy\" Mezitím.\n\n"}
{"id": "190048", "url": "https://cs.wikipedia.org/wiki?curid=190048", "title": "Radňov", "text": "Radňov\n\nNázev Radňov má více sídel:\n"}
{"id": "190057", "url": "https://cs.wikipedia.org/wiki?curid=190057", "title": "Jaroslav Hájek", "text": "Jaroslav Hájek\n\nJaroslav Hájek (4. února 1926 Poděbrady – 10. června 1974 Praha) byl český matematik. Patřil mezi nejvýznamnější světové teoretické statistiky.\n\nJaroslav Hájek vystudoval obor statisticko-pojistné inženýrství na fakultě speciálních nauk ČVUT Praha a v roce 1950 úspěšně ukončil toto studium získáním inženýrského titulu. V roce 1955 získal titul CSc. za práci \"Příspěvky k teorii statistického odhadu\", vedoucí této práce byl prof. Josef Novák. Roku 1963 získal titul DrSc; v témž roce se habilitoval na Matematicko–fyzikální fakultě Karlovy univerzity, v roce 1966 byl na této fakultě jmenován profesorem. Roku 1973 mu byla udělena státní cena Klementa Gottwalda za práce o asymptotické teorii pořadových testů. Zemřel ve věku 48 let po transplantaci ledvin.\n\nVychoval novou generaci odborníků v matematické statistice jako jsou:\na další.\n\nJaroslav Hájek je autorem 57 odborných článků týkajících se zejména:\n\nZnámé jsou i některé další Hájkovy výsledky, které nelze zahrnout do žádné z uvedených oblastí; jmenujme např. Hájkovu–Rényiho nerovnost.\n\n\n"}
{"id": "190058", "url": "https://cs.wikipedia.org/wiki?curid=190058", "title": "Šigar", "text": "Šigar\n\nŠigar (urdsky دریائے شگر, transliterováno \"Daryā-ye Šigar\", anglicky Shigar) je řeka v Gilgitu - Baltistánu v Pákistánu v pohoří Karákóram, pravý přítok Indu. Vzniká soutokem řek Baša (zleva) a Braldu (zprava), teče k jihu a nakonec krátkým obloukem uhýbá na západ, kde se u obce Skárdu vlévá do Indu.\n\nBaša vytéká z ledovce Baltóró a odvodňuje tedy mj. svahy karákoramských osmitisícovek Čhogori (K2), Gašerbrum I i II a Broad Peak. Údolí Šigaru a Baši je také důležitou přístupovou cestou pro horolezce.\n"}
{"id": "190061", "url": "https://cs.wikipedia.org/wiki?curid=190061", "title": "Bezrozměrná veličina", "text": "Bezrozměrná veličina\n\nBezrozměrová veličina (často též bezrozměrná veličina, viz Jazyková poznámka) je taková veličina, která má v dané soustavě jednotek rozměr \"jedna\" (v algebře rozměrů jde o neutrální prvek); tuto vlastnost vystihuje přednostní název veličina s rozměrem jedna. Může však mít (i v rámci SI) jednotku se zvláštním názvem a značkou; taková jednotka se pokládá za odvozenou a je bezrozměrová (např. radián, steradián, decibel, neper, procento). \n\nBezrozměrová veličina je obvykle definována jako součin či podíl veličin, které sice mají rozměry, ale rozměrové koeficienty jednotlivých základních veličin se ve výsledku vzájemně vykrátí. Jindy může být definována jako součin, podíl či funkce jiných bezrozměrových veličin. Obsahují-li vztahy popisující fyzikální zákony či definiční rovnice technických veličin exponenciální, logaritmické nebo goniometrické funkce, jsou jejich argumenty také bezrozměrovými veličinami.\n\nPříkladem bezrozměrových veličin jsou podobnostní čísla, bezrozměrová rychlost, součinitel smykového tření, index lomu, molární zlomek, konstanta jemné struktury, Lorentzův faktor nebo Boltzmannův faktor.\n\nPodobně jako u všech veličin neznamená rovnost rozměru stejný charakter veličiny (například teplo a moment síly). S bezrozměrovými veličinami nelze zacházet jako s pouhými čísly, ale je třeba mít na zřeteli jejich skutečný charakter, daný definicí veličiny, nikoli jednotkou (např. úhel není totéž co fáze, a proto radián nelze volně zaměňovat za 1 - viz např. článek úhlová frekvence). Někdy se pro snazší a korektní zacházení doplňují v praxi jednotky bezrozměrových veličin různými přívlastky či vyjadřují se jako podíly takto \"upřesněných\" stejných jednotek (\"cykl\" za sekundu namísto reciproké sekundy; \"gramy složky na 100 gramů roztoku\" nebo \"hmotnostní\" procento namísto procenta u objemového zlomku apod.), zpravidla to však neodpovídá pravidlům pro veličiny a jednotky (např. příručce SI). Kvůli nespecifičnosti bezrozměrových jednotek bývá někdy kritizována i současná podoba soustavy SI.\n\nZavedeme-li koherentní soustavu jednotek, tj. odvozené jednotky budou definovány pomocí jednotek základních jednotkovými rovnicemi bez dodatečných číselných koeficientů, můžeme se všemi veličinami dané soustavy zacházet jako s bezrozměrovými. Není to však obvyklé, protože se tím ztrácí informace o kvalitativní stránce veličin.\n\nFyzikální rozměr je vlastností veličiny (tedy také jednotky), nikoli objektu. Příklady: rozměr objemu formula_1; rozměr úhlu formula_2.\nNorma se zde přiklonila k adjektivu rozměrový, např. rozměrový exponent; bezrozměrová veličina má rozměr 1. Podobně se běžně užívá rozměrová analýza, rozměrová zkouška. \n\nNaproti tomu rozměr v geometrii je vlastností objektu (nikoli veličiny): rozměr balíku je 20 cm formula_3 30 cm formula_3 50 cm. Jako adjektivum se zde užívá tvar rozměrný - rozměrné zavazadlo, případně v matematice s číslovkou: bezrozměrný bod má 0 rozměrů; časoprostor je čtyřrozměrný. Jako termín by byla \"bezrozměrná veličina\" proti tomuto pojetí; nové normy i učebnice užívají \"bezrozměrová veličina\".\n\n"}
{"id": "190065", "url": "https://cs.wikipedia.org/wiki?curid=190065", "title": "Fall Out Boy's Evening Out with Your Girlfriend", "text": "Fall Out Boy's Evening Out with Your Girlfriend\n\nFall Out Boy's Evening Out with Your Girlfriend je album chicagské skupiny Fall Out Boy, které vyšlo v roce 2003 u labelu Uprising Records.\n\nToto album poté vydali znovu v roce 2005, ale u většího labelu, u kterého vyšlo i From Under The Cork Tree.\nAlbum bylo znovu vydáno v roce 2005 pod zkráceným názvem, všechny songy na albu byly digitálně upraveny a měly vyšší zvukovou kvalitu.\n"}
{"id": "190081", "url": "https://cs.wikipedia.org/wiki?curid=190081", "title": "Take This to Your Grave", "text": "Take This to Your Grave\n\nTake This to Your Grave je debutové album americké skupiny Fall Out Boy, které vyšlo v roce 2003. Později k tomuto albu byla vydána i speciální limitovaná edice, která obsahovala i taneční remix písně Grand Theft Autumn.\n\nAlbum bylo v roce 2005 znovu vydáno a obohaceno o dva songy.\n"}
{"id": "190083", "url": "https://cs.wikipedia.org/wiki?curid=190083", "title": "Džidda", "text": "Džidda\n\nDžidda (arabsky جدّة, Džidda) je důležité město v Saúdské Arábii na pobřeží Rudého moře. Po Rijádu je to druhé největší město v zemi. Je považováno za hlavní město saúdského obchodu a nejbohatší město Blízkého východu i celé západní Asie. Dříve bylo i diplomatickým centrem Saúdské Arábie, bylo zde např. Ministerstvo zahraničních věcí nebo velvyslanectví cizích zemí, ale řada těchto orgánů se přestěhovala do Rijádu.\n\nDžidda je také branou do Mekky, nejsvětějšího města islámu, které musí pravověrný muslim navštívit alespoň jedenkrát za život.\n\nNázev města se vysvětluje dvěma způsoby. Podle jednoho slovo znamená prostě „pobřeží.\" Běžnější je druhý výklad podle arabského \"jaddah\" – \"babička\". Podle legendy se ve městě nachází hrob Evy, „babičky lidstva“. Domnělý hrob byl v roce 1975 na příkaz duchovních zalit betonem, protože někteří muslimští poutníci porušovali tradice a modlili se u Evina hrobu.\n\nPřibližně dvacet kilometrů severně od města leží mezinárodní letiště Krále Abda al-Azíze.\n\nMěsto existovalo už před vznikem islámu. Odedávna zvyšovala jeho význam blízkost k posvátné Mekce. Sloužilo jako přístav, jeho význam ještě vzrostl, když Mekku začalo navštěvovat množství poutníků. Od roku 1916 byla Džidda součástí království Hidžáz. V roce 1926 ji dobyl Ibn Saúd, pozdější sjednotitel Saúdské Arábie.\n\nPo 2. světové válce začala Džidda vzkvétat, hlavně díky vysokým příjmům z těžby ropy. Město se celkově zmodernizovalo, přístav byl rozšířen.\n\nDžidda je moderní velkoměsto, přesto si zachovává část staré výstavby a udržuje ji.\n\nV září 2009 byla asi 80 kilometrů od Džiddy na pobřeží Rudého moře otevřena moderní, špičkově vybavená\nTechnická a přírodovědecká univerzita krále Abdalláha, která má do 10 let mít cca dva tisíce studentů. Saúdská Arábie do vzniku univerzity investovala 1,5 miliardy dolarů. Během pouhých tří let byl vybudován univerzitní komplex o ploše 36 kilometrů čtverečních.\n\nDžiddská fontána byla postavena v 80. letech 20. století a je uvedena v Guinessově knize rekordů jako nejvyšší na světě. Může stříkat až do výšky 312 metrů a je vidět z velké dálky. Fontánu městu věnoval král Fahd bin Abd al-Azíz, po němž se jmenuje.\n\nSoučástí nového městského komplexu Jeddah Economic City bude i nejvyšší mrakodrap světa Jeddah Tower. Výška budovy by měla být vyšší než 1000 metrů a její výstavba potrvá více než 5 let. \n\n\nDžidda má 23 partnerských měst:\n\n"}
{"id": "190085", "url": "https://cs.wikipedia.org/wiki?curid=190085", "title": "Sumky", "text": "Sumky\n\nSumky (Ascidiacea) jsou třída živočichů z podkmene pláštěnců (Tunicata).\n\nSumky jsou mořští, kosmopolitně rozšíření živočichové, jejichž tělo je pokryto pláštěm (tunikou, která je tvořena polysacharidem tunicinem). Vnější vrstva těla je tvořena z nebuněčných, vláknitých struktur. Žijí přisedlé na mořském dně.\n\nSumky mají žaberní štěrbiny, díky nimž dýchají a zachycují potravu, žaberní štěrbiny jsou obklopeny obžaberním prostorem (atrium), které vyúsťuje atrioporem – vyvrhovacím otvorem. Jejich tělo je tvořeno tunikou a u larev je v ocasní části vyztuženo chordou.\n\nMají otevřenou cévní soustavu a myogenický puls (tzn. puls srdce se neřídí nervovým podrážděním).\n\nNa dně hltanu mají žlábkovitý endostyl, kde se koncentruje jód (později v evoluci je tato funkce nahrazena štítnou žlázou). Je opatřen žláznatými a bičíkatými buňkami. Sumky nemají žádné vylučovací orgány, pouze buňky jim v tom napomáhající – nefrocyty.\n\nRozmnožování je buď pohlavní, nebo nepohlavní (pučením). Sumky jsou proteandričtí hermafrodité (dříve dozrávají samčí buňky). Oplození je mimotělní. V jejich životním cyklu (střídání pohlavního a nepohlavního rozmnožování) se objevuje stádium larvy, kterou je asi 2 mm velký „pulec“. Larvy mají tuto stavbu: úplný trávicí trakt, nervový ganglion, nervovou trubici, děrovaný hltan se schopností filtrace, srdce, chordu a krevními cévy. Z vývojového hlediska je „dokonalejší“ než dospělec.\n\nLarva několik hodin až den po vylíhnutí plave ve vodě. Pak přisedne k vhodnému povrchu a prodělává metamorfózu – mění se na dospělce. Přesune přijímací otvor, ztratí hřbetní strunu a ocas, čímž vzniká dospělý jedinec.\n\nMolekulárně biologická analýza prokázala, že tradiční skupina sumky „Ascidiacea“ je parafyletická. Na základě analýzy sekvencí 18S rRNA byla tato třída rozdělena do tří skupin – pospolitky (Aplousobranchiata), pravé sumky (Phlebobranchiata) a zřasenky (Stolidobranchiata). Podobné výsledky poskytlo i studium molekulárních a morfologických znaků.\n\nNejvýznamnějším zástupcem je sumka obecná \"(Ascidia mentula).\" Dalšími zástupci jsou například sumka štíhlá (\"Ciona intestinalis\"), sumka hrbolatá (\"Phallusia mamillata\") a sumka červená (\"Halocynthia papillosa\")\n\n"}
{"id": "190105", "url": "https://cs.wikipedia.org/wiki?curid=190105", "title": "Kyselina jasmonová", "text": "Kyselina jasmonová\n\nKyselina jasmonová je oxokyselina patřící mezi jasmonáty. Jedná se o přirozený rostlinný růstový regulátor, který je zařazovaný mezi rostlinné hormony. Ve zvýšené koncentraci se vyskytuje v rostlinách při biotickém či abiotickém stresu a významně se podílí na regulaci fyziologické odpovědi rostlin a jejich adaptaci na stresové podmínky.\n\nBiosyntéza kyseliny jasmonové vychází z alfa-linolenové kyseliny, která je oxygenována enzymem lipoxygenázou na 13-hydroperoxylinolenovou kyselinu. Přes několik dalších meziproduktů vzniká po závěrečné beta-oxidaci kyselina jasmonová.\n\nJako hormony působí i estery kyseliny jasmonové, např. methyl-jasmonát. Kromě přírodního 1\"R\",2\"R\" stereoizomeru byla zjištěna také aktivita u syntetického 1\"R\",2\"S\" izomeru, zbylé dva jsou neúčinné.\n"}
{"id": "190107", "url": "https://cs.wikipedia.org/wiki?curid=190107", "title": "Vindaloo", "text": "Vindaloo\n\nVindaloo nebo také vindalho je populární, velmi pálivé indické jídlo.\n\nPoprvé bylo přivezeno Portugalci do tehdejší indické provincie Goa, brzy se stalo oblíbeným jídlem místních obyvatel, často podávaným při zvláštních příležitostech. Původně bylo toto jídlo z vepřového masa marinovaného ve vinném octě a česneku známé v portugalštině pod názvem \"Vinha d'Alho\" (\"vinha\": vinný ocet a \"alho\": česnek). Brzy však Goané začali přidávat mnoho místních druhů koření a chilli (předtím dovezeného také Portugalci z Ameriky).\n\nV současnosti se v restauracích často podává s kuřecím masem nebo skopovým, někdy jsou přílohou brambory. Tradiční vindaloo však brambory neobsahuje, v rozporu s významem slova \"alu\", v hindštině znamenajícím \"brambory\".\n\nGoané však při přípravě nepoužívají jiné maso než vepřové; zvláštní chuť jídla pochází z unikátní směsi tučného masa, česneku, vinného octa a chilli (zvláště kašmírského, které je velmi aromatické, ale ne příliš ostré).\n\nVindaloo si získalo popularitu i ve Velké Británii, kde je v nabídce „indických“ restaurací a podnicích podávajících kari jídla. V hovorové angličtině je vindaloo označováno často jako „vindy“ a je dobře známé svou pálivostí; bývá považováno za jedno z nejpálivějších \"kari\". Popularita vindaloo inspirovala vznik anglické fotbalové písně \"Vindaloo\" od Fat Les pro Mistrovství světa 1998 ve Francii (šlo o parodii videoklipu \"Bitter Sweet Symphony\" od The Verve).\n\n"}
{"id": "190119", "url": "https://cs.wikipedia.org/wiki?curid=190119", "title": "Výstavní párkař a lepič plakátů", "text": "Výstavní párkař a lepič plakátů\n\nVýstavní párkař a lepič plakátů je český němý film z roku 1898, jeden z trojice prvních hraných filmů v Čechách. Jan Kříženecký ho natočil společně s filmy \"Dostaveníčko ve mlýnici\" a \"Smích a pláč\" u příležitosti Výstavy architektury a inženýrství v Praze v létě 1898. Pracovní název filmu, jehož námět Kříženeckému poskytl komik a písničkář Josef Šváb-Malostranský, byl \"Biřtlářova nehoda U Nesmysla\".\n\nKrátká žertovná příhoda začíná tím, že lepič plakátů lepí na stěnu hospody U Nesmysla (skutečné parodické stavby navržené pro výstavu Janem Koulou) plakát na Český kinematograf. Od párkaře si chce koupit párek a přitom vyleje lepidlo párkařovi do nádoby. Oba účastníci se začnou prát a do mely se připojí další okolojdoucí.\n\nTento film se točil přímo na výstavišti před hospodou U Nesmysla ve třech verzích. Ve druhé verzi lepič přelepuje předchozí plakát, ve třetí přelepí plakát jen úzkým proužkem. Archív Národního technického muzea v Praze má uložen dopis z 30. dubna 1898, v němž Josef Šváb-Malostranský navrhuje Janu Kříženeckému a Josefu Pokornému zaranžování několika vtipných scén pro Český kinematograf. To byla dřevěná bouda, v níž se na zmíněné výstavě promítaly první české filmy.\n\nPrvní hrané i dokumentární filmy natáčel Jan Kříženecký na cívky filmů o jednotné délce 17 m, které mu přišly z Lyonu.\n\n\n"}
{"id": "190132", "url": "https://cs.wikipedia.org/wiki?curid=190132", "title": "Terminátor (film)", "text": "Terminátor (film)\n\nTerminátor je americký sci-fi snímek z roku 1984, který režíroval James Cameron. Scénář sepsali James Cameron, Gale Anne Hurd a William Wisher.\n\nPůvodně malý a levný snímek je dnes považován za jeden z nejvýznamnějších filmů osmdesátých let a za legendu mezi sci-fi. Hlavní roli terminátora ztvárnil Arnold Schwarzenegger. Tento snímek přinesl režisérovi Jamesi Cameronovi celosvětovou proslulost.\n\nPoté, co si stroje v roce 1997 uvědomily svoji existenci, se rozhořel boj mezi lidmi a stroji. V roce 2029 vysílají stroje zpět do minulosti terminátora v podobě člověka, který má za úkol zabít Sarah Connorovou, matku budoucího vůdce lidského odporu proti strojům – Johna Connora. Avšak z budoucnosti je poslán ještě někdo – Kyle Reese, muž, který má Sarah ochránit.\n\nDůležitou roli hraje ve filmu i v jeho pokračováních společnost Cyberdyne, která na začátku osmdesátých let byla jenom malou firmou, která měla na starost některé vojenské zakázky. To se změnilo po tom, co byl na konci prvního dílu zničen první terminátor. Zaměstnanci firmy našli v továrně jeho části a taky jeden poničený čip. Jeho výzkumu se ujal Miles Bennet Dyson a po několika letech představil první funkční prototyp. O tyto čipy se začala zajímat armáda, což nakonec vedlo ke zkonstruování Skynetu.\n\n\n"}
{"id": "190135", "url": "https://cs.wikipedia.org/wiki?curid=190135", "title": "Ferry Seidl", "text": "Ferry Seidl\n\nFerry Seidl, \"křtěný\" Frdinand Bohumil Antonín (1. října 1881, Praha - 24. ledna 1939, tamtéž) byl český filmový režisér a herec.\n\nNarodil se na pražském Žižkově do rodiny drážního topiče Aloise Seidla, a jeho manželky Eleonory Hauptvoglové, byl jejich 6 potomkem, ale v době jeho narození, pět starších sourozenců, již nežilo. Filmem byl natolik okouzlen, že odešel od své původní profese strojníka, a v roce 1910 si zahrál v němém filmu režiséra Josefa Křičenského. Hrál drobné postavy v několika desítkách němých i zvukových filmů, několik sám režíroval. Pro historii českého filmu je zajímavá adaptace básně Svatopluka Čecha \"Lešetínský kovář\" (1924). V postavě kováře lze spatřit analogii s postavou prezidenta T. G. Masaryka a v jeho kovářských pomocnících prezidentovy blízké spolupracovníky M. R. Štefánika a plukovníka Švece.Režijně se však Seidl ukázal jako naprosto neschopný.\n\nPo první herecké roli ve filmu \"Jarní sen starého mládence\" (1910), kde hrál zamilovaného studenta, dostával jen drobné role sluhů, řidičů. Ke konci života působil už jen jako statista.\n\nByl třikrát ženatý, první manželka Antonie Svobodová (1884), kterou si vzal v roce 1906 ve Vršovicích, zemřela v roce 1911, ve věku 27 let. Druhé manželství s Marii Černou 1889, uzavřené v roce 1912, u sv. Víta v Praze, skončilo v roce 1923, rozvodem. Bohužel i třetí manželství, uzavřené v roce 1926 s filmovou herečkou Norou Ferry (Eleonora Albrechtová) 1895 - 1942, která hrála v jeho režírovaných filmech, skončilo v roce 1930, rozvodem. Dlouhá léta žil ve známé Vodičkově ulici v Praze.\n\n\n\n\n\n\n"}
{"id": "190142", "url": "https://cs.wikipedia.org/wiki?curid=190142", "title": "Terminátor 2: Den zúčtování", "text": "Terminátor 2: Den zúčtování\n\nTerminátor 2: Den zúčtování (v anglickém originále \"The Terminator 2: Judgment Day\") je pokračování úspěšného amerického sci-fi filmu Terminátor. Pokračování vzniklo v roce 1991 a režie se opět chopil James Cameron. Scénář k filmu sepsali James Cameron a William Wisher. Stopáž filmu je 137 minut, nezkrácené verze 154 minut.\n\nDěj filmu navazuje na konec prvního dílu. Sarah Connorová je zavřená v psychiatrické léčebně, John Connor, který se mezitím narodil, je ve své adoptivní rodině. Stroj Skynet vysílá do minulosti nový model terminátora, který má tentokrát za úkol zabít samotného Johna Connora. Nový terminátor je založen na bázi tekutého kovu. Hnutí odporu proto posílá ochránce, kterým je starý typ Terminátora (Arnold Schwarzenegger). Po počáteční nedůvěře se spojí s Connorem i jeho matkou, aby úspěšně splnil svou misi.\n"}
{"id": "190144", "url": "https://cs.wikipedia.org/wiki?curid=190144", "title": "Sobotka (rozcestník)", "text": "Sobotka (rozcestník)\n\nSlovo Sobotka má více významů:\n\n\n"}
{"id": "190150", "url": "https://cs.wikipedia.org/wiki?curid=190150", "title": "Vrbka", "text": "Vrbka\n\nNázev Vrbka má více významů:\n\n\n\n\n"}
{"id": "190171", "url": "https://cs.wikipedia.org/wiki?curid=190171", "title": "Chloumek", "text": "Chloumek\n\nNázev Chloumek mají:\nnebo je součástí názvu sídla:\n\n\n\nmísta s podobným názvem:\n\n"}
{"id": "190172", "url": "https://cs.wikipedia.org/wiki?curid=190172", "title": "Urdština", "text": "Urdština\n\nUrdština (urdsky اردو زبان, \"urdū zabān\"; také známý jako domorodci Laškarí nebo Laškarí Zaban psaný لشکری زبان) je indoíránský jazyk blízce příbuzný hindštině. Oba jazyky jsou si vzájemně srozumitelné, liší se však kulturním pozadím: urdštině dávají přednost spíše muslimové, hindštině spíše hinduisté. Na rozdíl od hindštiny se urdština píše variantou arabského písma a její slovní zásoba obsahuje více výpůjček z perštiny, kurdštiny a arabštiny.\n\nUrdština údajně vznikla mezi 15. a 18. století v časech Dillíského sultanátu a Mughalské říše jako žargon indických úředníků a vojáků, kteří sloužili u dvorů mughalských vládců Indie a nenaučili se správnou perštinu. Výraz \"urdú zabán\" znamená „jazyk vojenského tábora“.\n\nDnes je urdština úředním jazykem Pákistánu (i když jako mateřský jazyk zde také funguje západní paňdžábština, sindhština, balúčština, paštština a řada dalších). V Indii je jedním z ústavou uznaných jazyků, úředním jazykem státu Džammú a Kašmír (i když tam vláda a úřady stále více jednají v angličtině, urdština zůstává jazykem základního školství) a druhým úředním jazykem několika dalších států. Významným centrem urdštiny v jižní Indii je město Hajdarábád, které bylo až do indické nezávislosti centrem stejnojmenného muslimského státu.\n\nUrdština je analytičtější jazyk než sanskrt, má méně pádů, ale jistou míru ohýbání si zachovala. Slovosled je poměrně pevný a řadí urdštinu mezi SOV jazyky \"(subject – object – verb),\" tedy nejdříve podmět, pak předmět a nakonec sloveso. Fonetickou výbavu více méně sdílí s ostatními indoárijskými jazyky, významným rysem jsou přídechové varianty ražených souhlásek a zvláštní řada retroflexních hlásek \"t – th – d – dh – n.\" I když pravopis slov přejatých z arabštiny vychází z původního arabského, výslovnost specificky arabských písmen se přizpůsobila urdské fonetice.\n\nUrdština používá upravené arabské písmo, obvykle ve stylu nastalík (ten je ozdobnější a vhodný více pro psaní rukou než pro zobrazení na počítači). Krátké samohlásky se rozlišují diakritickými znaménky, která se však, podobně jako v arabštině, v praxi málo využívají. Správně přečíst urdský text je tedy bez znalosti jazyka velmi obtížné.\n\nArabské písmo se píše zprava doleva. V následující tabulce je nicméně abecední pořadí uvedeno zleva doprava.\n\n\nPodstatná jména rozlišují rod mužský a ženský. Pravidla přiřazení slov k rodům jsou složitá, ale často platí, že jména rodu mužského končí na \"-ā\", ženského na \"-ī\". V množném čísle se mužské \"-ā\" mění na \"-e\", ženské \"-ī\" se mění na \"-iyā(n)\". Příklady:\n\nPodstatná jména rozlišují přímý a nepřímý pád. Přímý pád odpovídá nominativu v jiných jazycích. Nepřímý pád se používá u podstatných jmen v pozici předmětu a u podstatných jmen řízených záložkami. Protože záložky v urdštině se vyvinuly odtržením sanskrtských koncovek, mluví se někdy o dalších pádech, reprezentovaných jednotlivými záložkami.\n\nPodstatná jména mužského rodu končící na \"-ā\" mají v nepřímém pádě koncovku \"-e\" (stejně jako v přímém pádě množného čísla). Podstatná jména ženského rodu končící na \"-ī\" se v nepřímém pádě nijak nemění. Nepřímý pád v množném čísle má bez ohledu na rod koncovku \"-oñ\".\n\nNa číslovkách je dobře vidět příbuznost urdštiny se slovanskými a ostatními indoevropskými jazyky.\n\nInfinitiv má příponu \"-nā\". Příklady:\n\n\nZáložky neboli postpozice jsou analogií předložek, které najdeme v jiných jazycích. Upřesňují vztah jmenné fráze k ostatním větným členům a nahrazují tak některé vymizelé pády. Historicky jde zřejmě o pádové koncovky, které byly v sanskrtu, ale odtrhly se a staly se samostatnými slovy.\n\nVýchozí slovosled je podmět – předmět – sloveso. Přívlastek se klade před podstatné jméno, které rozvíjí. Příslovečné určení obvykle stojí před slovesem nebo před předmětem, mnohdy ale také na začátku věty. Určení času se klade před určení místa. Záporky se zpravidla kladou před sloveso. Příklady:\n\nUrdština během historického vývoje přejímala řadu cizích slov hlavně z angličtiny, perštiny a arabštiny.\n\nPodstatná část slov, nejen z náboženské oblasti, pochází z arabštiny. Nevýhodou je, že významy těchto slov v urdštině nemusí vždy korespondovat s tím, co tato slova původně znamenají v arabštině. Jejich význam bývá posunutý.\n\n\nStejně jako arabská se v urdské literatuře vyskytuje i perská slovní zásoba. Z hlediska gramatiky lze v některých případech uplatnit v urdštině perské tzv. \"ezáfetové spojení\" (arabské písmo ho ale nezachycuje, v následujících příkladech ho vidíme pouze v transkripci):\n\n\nPerské výrazy, stejně jako arabské, nemusí mít v urdštině stejný význam jako v perštině.\n\n\nStejně jako hindština přejala i urdština mnoho svých slov z angličtiny. Tato anglická slova jsou přepisována foneticky perským / urdským písmem . Pro přepis anglického \"t\" a \"d\" se v urdštině většinou používají retroflexní ٹ, resp. ڈ.\n\nV tomto případě je poslední písmeno \"t\" nahrazeno cerebrální hláskou \"ٹ\".\n\nAnglické výrazy v urdštině považujeme za spisovné a existují k nim urdské výrazy. V současnosti dávají hlavně mladí lidé přednost výrazům anglickým než urdským. Což je vidět hlavně ve filmech. Není výjimkou, kdy mluvčí začne větu urdsky, ale dokončí ji anglicky.\n\n\n"}
{"id": "190173", "url": "https://cs.wikipedia.org/wiki?curid=190173", "title": "Křemenice", "text": "Křemenice\n\nNázev Křemenice má více sídel:\n"}
{"id": "190174", "url": "https://cs.wikipedia.org/wiki?curid=190174", "title": "Lhůta", "text": "Lhůta\n\nNázev Lhůta má více sídel:\n\n\n"}
{"id": "190185", "url": "https://cs.wikipedia.org/wiki?curid=190185", "title": "Carlsbadské jeskyně", "text": "Carlsbadské jeskyně\n\nCarlsbadské jeskyně (anglicky Carlsbad Caverns) jsou jedny z nejkrásnějších jeskyní v USA i na celém světě. Jeskyně se nacházejí v Guadalupských horách v Novém Mexiku poblíž města Carlsbad. Do přístupných částí jeskyní je možné slézt přirozeným vstupem nebo sjet výtahem.\n\nHlavní prostory jeskyně byly prozkoumány Jimem Whitem. V jeskyni se nachází mnoho dómů, z nichž Dóm gigantů patří mezi největší jeskynní prostory na světě. Další významné prostory jsou například Velký dóm, Novomexický dóm, Králův palác, Královnina komnata, Dóm indiánského dítěte či Dóm zeleného jezera. Většina prostor vyniká překrásnou krápníkovou výzdobou, mezi nejznámější krápníky patří Totem a Prst čarodějnice.\n\nNázev města Carlsbad pochází z německého pojmenování Karlových Varů.\n\nOkolí, kde se nachází dalších více než 80 jeskyní bylo v roce 1930 vyhlášeno národním parkem. Ten byl v roce 1995 zapsán na seznam světového dědictví UNESCO.\n\nPoblíž se nachází jeskyně Lechuguilla – nejhlubší jeskyně v USA a jedna z nejdelších jeskyní světa.\n\n"}
{"id": "190186", "url": "https://cs.wikipedia.org/wiki?curid=190186", "title": "Galvanometr", "text": "Galvanometr\n\nGalvanometr je měřící přístroj pro měření malých elektrických napětí a proudů, používaný hlavně při fyzikálních měřeních. Obvykle pracuje na magnetoelektrickém principu. Proud procházející cívkou galvanometru vychýlí jeho ukazatel a ten tak ukáže velikost výchylky na stupnici. Ukazatelem může být ručka, nebo světelná stopa, odražená od natáčejícího se zrcátka na stupnici.\n\nSlovo galvanometr je odvozeno od příjmení Luigiho Galvaniho. První přístroje na principu galvanometru pro měření i zapisování údajů jsou spojovány se jménem Williama Thomsona. Avšak zpráva o prvním galvanometru byla podána 16. září 1820 Johanem Schweiggerem z Norimberku, na univerzitě v Halle (dnes je to Univerzita Martina Luthera v Halle-Wittenberg v Německu.) K vývoji přístroje také přispěl André-Marie Ampére.\n\nNejrozšířenější jsou analogové přístroje, používané pouze pro měření. Takový přístroj naměřenou hodnotu pouze ukáže na stupnici, nemá ale zařízení pro záznam hodnot. Měří se síla stejnosměrného proudu v elektrickém obvodu. Tyto galvanometry sestávají z malé cívky umístěné v dosahu magnetického pole permanentního magnetu. K cívce je připevněna ručka, pod níž je umístěna stupnice. Spolu s ručkou je drát cívky na nulové hodnotě stupnice zajištěn pružinkou. U některých galvanometrů je pružinka nahrazena kouskem kovu a k zajištění drátu s ručičkou, se tak využívá síly magnetického pole.\n\nElektrický proud procházející cívkou vytváří magnetické pole. Vzájemným působením tohoto pole s polem permanentního magnetu vzniká síla, která překoná pružinku a uvede tak do pohybu ručičku. Z praktických důvodů mají některé galvanometry obvykle i tlumící zařízení, které odbourává nepřesnosti vzniklé mechanickým posuvem drátu a ručičky, takže ručička udává hodnoty proudu plynule a bez trhavého pohybu.\n\nCitlivost galvanometru může být, například, až 100 mikroampér (při poklesu asi 50 milivoltů a plném proudu). Tyto galvanometry pro měření silného proudu jsou často nastaveny tak, že měří jinou veličinu a ta je pak převedena na hodnoty napětí proudu. Nastavit (nakalibrovat) galvanometr k měření silnějšího elektrického proudu umožní děliče proudu. Například může být galvanometr nakalibrován jako voltmetr stejnosměrného proudu, a to tehdy, jestliže je odpor v cívce zjistitelný výpočtem velikosti napětí potřebného k vyrobení elektrického proudu.\n\nGalvanometr se může také nakonfigurovat k měření jiných hodnot, například napětí nebo odporu. Při měření napětí se do obvodu přidá dělič napětí. Obvykle se do série s cívkou galvanometru zapojí i rezistor. Při měření odporu se zapojí do série se zdrojem známého napětí (baterií) a nastavitelným odporem, rezistorem. Nejdříve se obvod uzavře a rezistor se nastaví tak, aby ručička na stupnici ukazovala maximální hodnotu. Pokud pak dojde k zapojení dalšího rezistoru do obvodu, hodnota proudu bude menší, než maximální hodnota. Hodnotu napětí tohoto přidaného rezistoru může naměřit k tomu nakalibrovaná stupnice. Rezistory lze velmi přesně měřit také pomocí můstkového zapojení.\n\n\n"}
{"id": "190187", "url": "https://cs.wikipedia.org/wiki?curid=190187", "title": "Qt Script for Applications", "text": "Qt Script for Applications\n\nQt Script for Applications (QSA) je skriptovací engine, doplněk k toolkitu Qt.\nSkriptovací jazyk je založen na standardu ECMAScript. Knihovna obsahuje vlastní engine, jednoduchý editor skriptů a dva rozšiřující systémy pro vytváření jednoduchých dialogů ve skriptech, čtení a psaní souborů a manipulaci s procesy.\n\nJe licencována pod duálním licencováním: GPL a komerční licence\n\nQSA je vydávána Trolltechem pro následující platformy:\n\n"}
{"id": "190191", "url": "https://cs.wikipedia.org/wiki?curid=190191", "title": "Sózen Jamana", "text": "Sózen Jamana\n\nSózen Jamana (: , 26. červen 1404 – 15. duben 1473 v Kjótu), někdy též uváděn jako Močitojo Jamana (: ) před jeho mnišským obdobím. Pro svůj rudý oděv se o něm mluví jako o \"Aka-njúdó\", červeném mnichovi. Byl hlavním soupeřem Каcumoty Hosokawy v Kjótu v průběhu války Ónin.\n\nKlan Jamana zažil mnoho porážek, o něž se velkou měrou přičinily tři rodiny, které měly v držení titul kanrei. Odmítal ochranu a bohatství svého zetě Kacumota Hosokawy a naopak pomalu zjišťoval sílu jeho vojsk a konexí, aby se připravil na otevřený boj, po jehož úspěšném završení by se stal hlavním organizátorem státních záležitostí. S pomocí svých spojenců se chystal ovládnout Kjóto a získat titul kanrei pro svůj klan, neboť věřil, že bude moci snadno ovládat šóguna.\n\nRoku 1464 pomalu vyplul na povrch problém s nástupnictvím po šógunu Jošimasovi, který se chystal vzdát úřadu ve prospěch svého dědice. Zatímco klan Hosokawa vehementně podporoval šógunova bratra Jošimiho, klan Jamana se snažil dosadit na stolec Jošimasova syna Jošihisu.\n\nV roce 1467, kdy už válka byla na spadnutí, se obě znepřátelené strany velmi vážně zabývaly myšlenkou otevřeného střetu. Stratégové na obou stranách vypracovali strategie pro boj v ulicích a budovách a Jamana nelenil a odvezl Jošimiho do šógunovy rezidence, kde měl zůstat „v bezpečí“ před Hosokawy. Jošimi se vlastně stal rukojmím.\n\nV březnu téhož roku byl v Kjótu požárem zničen dům Hosokawova důstojníka. Po několika drobných šarvátkách (\"otevřené boje byly zakázány šógunovým ediktem - více viz heslo Válka Ónin\") bylo v květnu napadeno sídlo jednoho z Jamanových generálů. Opačně k šógunovu ediktu byl za rebela a nepřítele císařství označen Jamana. Další události se pak nesly v duchu rozkladu bojové morálky Jamanových vojsk a ve znamení dezerce a přebíhání k nepříteli.\n\nPočátkem roku 1468 boje počaly ochabovat, šógunem se stal o rok později Jošihisa Ašikaga a Hosokawa, který si přál ukončit krvavou městskou válku jednou provždy, podnikl kroky k postupnému uvolňování atmosféry.\n\nSózen Jamana reaguje podobně jako Kacumoto a roku 1473 oba daimjóové umírají.\n\n"}
{"id": "190195", "url": "https://cs.wikipedia.org/wiki?curid=190195", "title": "Jeskyně Lechuguilla", "text": "Jeskyně Lechuguilla\n\nVeřejnosti nepřístupná jeskyně Lechuguilla v národním parku Carlsbadské jeskyně v Novém Mexiku je uváděna jako sedmá nejdelší jeskyně na světě (čtvrtá nejdelší v USA po Mamutí jeskyni, Jeskyni klenotů a Větrné jeskyni) s délkou 222,572 km a nejhlubší jeskyní v USA (hluboká 488,9 m). Jeskyně je nejproslulejší svoji zvláštní geologií, jedinečnými krasovými formami a jejich zachovalostí.\n\nJeskyně byla objevena v roce 1986 (byť ve vchodových partiích se na počátku 20. století těžilo guano). Od té doby byly jeskyňáři prozkoumány desítky kilometrů chodeb a dómů. Objevil se dokonce článek o propojení jeskyně s Carsbadskými jeskyněmi, ale ukázal se jako nepravdivý.\n\nV této obří vápencové jeskyni se nachází velké množství sádrovcových a sirných usazenin. Nachází se zde šestimetrové sádrovcové záclony, pětimetrová brčka, jeskynní perly a další zvláštní formace.\n\nLechuguilla je druh agáve hojně rostoucí poblíž vchodu do jeskyně.\n\n"}
{"id": "190200", "url": "https://cs.wikipedia.org/wiki?curid=190200", "title": "Julius Pelikán", "text": "Julius Pelikán\n\nJulius Pelikán (23. února 1887 Nové Veselí – 17. února 1969 Olomouc) byl český akademický sochař a medailér.\n\nNarodil se 23. února 1887 v rodině ševce Julia Pelikána a jeho manželky Anny, roz. Sobotkové, v domě čp. 35 v Novém Veselí u Žďáru nad Sázavou. Obecnou školu navštěvoval v rodišti a měšťanku ve Žďáru nad Sázavou. Poté odešel na Odbornou kamenickou školu do Hořic v Podkrkonoší. Od roku 1905 pak následovala praxe v Německu. Vrátil se roku 1908 a získal zaměstnání při pracích na dómě sv. Petra v Brně. Další praxi absolvoval v Olomouci. Odtud odešel studovat Akademii výtvarných umění v Praze (1909–1913), byl žákem Josefa Václava Myslbeka a Jana Štursy. Po ukončení studia se po vzoru dalších umělců vydal na studijní cestu do Itálie. Od roku 1913 žil trvale v Olomouci, zde i založil rodinu. V roce 1915 byl nucen narukovat.\n\nZa první světové války byl členem zvláštního oddílu pro výzdobu válečných hřbitovů na území dnešního Polska. V tomto oddíle působil také architekt Dušan Jurkovič nebo malíř Adolf Kašpar. Na konci války pracoval s Adolfem Kašparem a dalšími na restaurování fresek v kostele Panny Marie Sněžné v Olomouci.\n\nOd roku 1940 byl předsedou Sdružení výtvarných umělců moravských. Za druhé světové války (1942–1945) byl s manželkou Boženou (rozenou Sternovou) a starším synem Vladimírem vězněn v internačních táborech ve Svatobořicích a v Kounicových kolejích v Brně. Po těchto zkušenostech není divu, že jeho velkým tématem se staly plastiky námětově se týkající odboje. Pozornost věnoval také komorním a dětským námětům a medailérské tvorbě. V roce 1967 mu byl udělen titul zasloužilého umělce. Zemřel 17. února 1969.\n\nZ manželství s Boženou, rozenou Sternovou, která byl roku 1943 popravena v koncentračním táboře v Osvětimi, se narodily tři dětiː dcera Anna, provdaná Grencnerová, syn Vladimír (1916–1980), později lékař v Olomouci a v Pasece u Šternberka a Jiří Pelikán (1923–1999), významný český novinář a politik.\n\nKromě volné tvorby se zapsal především jako autor desítek pomníků a sochařské výzdoby architektury. Nejvíce jeho prací se nachází v Olomouci.\n\nVýběr jeho prací v Olomouci (pokud není uvedeno jinak):\n\n\n\n\n\n\n\n\n"}
{"id": "190201", "url": "https://cs.wikipedia.org/wiki?curid=190201", "title": "Jeskyně klenotů", "text": "Jeskyně klenotů\n\nJeskyně klenotů (anglicky Jewel Cave) je třetí nejdelší jeskyně na světě (po Mamutí jeskyni a Optimistické jeskyni) s délkou 217 km. Nachází 20 km západně od města Custer v Jižní Dakotě v USA.\n\nJeskyni objevili bratři Michaudové v roce 1900, po rozšíření vchodu do jeskyně dynamitem objevili prostoru plnou kalcitových krystalů, která dala jeskyni název a následně zpřístupnili jeskyni turistům. Ještě v roce 1959 byla známá délka jeskyně pouhý jeden kilometr. Od roku 1965 bratři Connové objevili a zmapovali přes 100 nových chodeb, celkově je známých 217 km chodeb což řadí jeskyni na úroveň ukrajinské Optimistické jeskyni, která má délku 230 nebo 214 km. Podle množství vzduchu, který jeskyně „vydechuje“ se předpokládá, že známé jeskynní prostory představují pouhý zlomek z celkové délky podzemí.\n\nPoblíž se nachází Větrná jeskyně - také jedna z nejdelších jeskyní světa.\n\n"}
{"id": "190206", "url": "https://cs.wikipedia.org/wiki?curid=190206", "title": "Ivan Kraus", "text": "Ivan Kraus\n\nIvan Kraus (* 1. března 1939 Praha) je český spisovatel, herec a loutkoherec, bratr herce Jana Krause. Mezi lety 1968 a 1990 žil v exilu. \n\nNarodil se 1. března 1939. V dubnu 1940 (když mu byl jeden rok) byl jeho otec, Ota Kraus, zatčen gestapem a celé válečné období strávil v ghetech a koncentračních a vyhlazovacích táborech, které se mu podařilo přežít, takže svého syna uviděl až po osvobození Buchenwaldu jako šestiletého. Toho mezitím vychovávala matka, která v průběhu války byla donucena odstěhovat se z Prahy do Libčic nad Vltavou. Později se rodina vrátila do Prahy, kde Ivan studoval na gymnáziu na Strossmayerově náměstí, které zakončil maturitou v roce 1957. Při studiu hrál ve Dvořákově divadelní společnosti. V letech 1957–59 navštěvoval Školu mezinárodních ekonomických vztahů, poté několik měsíců pracoval v podniku Keramika. Na podzim 1959 nastoupil vojenskou službu. První rok byl v odloučené rotě hlídající palivo a další rok a půl pracoval na Pardubickém letišti jako vojenský letecký mechanik. Během služby založil umělecký soubor zabývající se hudbou, recitací a pantomimickými výstupy. V Pardubicích ho herec Jiří Sýkora pozval ke spolupráci do literárního kabaretu Experiment. Zde působil jako mim, později jako spoluautor a interpret. Během vojenské služby psal a v časopise \"Voják\" otiskli jeho první povídku. Po službě, prodloužené o mnoho měsíců kvůli kubánské krizi, zůstal v kabaretu Experiment, ale pro politické názory, které vyjadřoval v satirických skečích, byl z Pardubic vyhoštěn a kabaret byl rozpuštěn. Odešel s herci Josefem Krausem a Jaroslavem Kremlou do Havířova, kde jim spisovatel Eduard Světlík umožnil při osvětovém domě založit novou skupinu literárního kabaretu Mikrodivadlo (spolu s Blankou Krskovou a Dagmar Jakubovskou). Mikrodivadlo obdrželo v roce 1962 první cenu na festivalu humoru a satiry Haškova Lipnice. Na jednu sezónu byl angažován do Divadla Petra Bezruče v Ostravě, kde hrál v inscenacích režisérů Jana Kačera a Saši Lichého (\"Andorra, Tři mušketýři, Kavkazský křídový kruh, Lázeňská sezóna, Milenci z kiosku\") a spolupracoval s rozhlasem.\n\nMezi roky 1963 a 1968 pracoval v Praze, kde ho angažovalo státní divadelní studio do skupiny černého divadla Hany Lamkové. S Jiřím Sýkorou založili nový literární kabaret pro dva Toulavý kabaret. Dále spolupracoval s časopisy, rozhlasem a filmem (\"Byt\" a \"Zahrada\" Jana Švankmajera, Schormův \"Farářův konec\"). V roce 1963 se skupinou černého divadla SDS vystupoval v pařížské Olympii, v letech 1964–65 v hotelu Tropicana v Las Vegas v pořadu \"Folies Bergére\" a v Los Angeles v televizní show Binga Crosbyho. Několik reportáží z Paříže i z USA publikoval v rozhlase a v časopisech. Po návratu z USA pokračoval Ivan Kraus v jevištní činnosti v Praze. V roce 1967 se oženil s herečkou Naděždou Munzarovou a s přáteli založil novou divadelní skupinu Velvets. Psal také písňové texty k melodiím skladatele Milana Kymličky. V soutěži O děčínskou kotvu 1968 zvítězila jejich píseň \"Až jednou\", kterou zpíval Milan Drobný.\n\nV srpnu 1968 vystupoval s divadelní skupinou ve Varieté Rozmarýn v Brně; s ní také 3. října 1968 odjel na zahraniční zájezd, ze kterého se po povoleném roce nevrátil. Za nedovolené opuštění republiky byl on i jeho manželka v roce 1974 odsouzeni k trestu odnětí svobody na jeden rok. Prezident republiky jim 27. října 1988 udělil amnestii, kterou nepřijali.\n\nV prvních letech exilu střídal příležitostná zaměstnání, posléze se od roku 1973 živil jako volný spolupracovník vysílání pro mládež v TV-SWF Baden-Baden, kde působil jako spoluautor scénářů a loutkoherec.\n\nPublikoval v českém exilovém časopise \"Zpravodaj\". Dr. Jaroslav Strnad, který časopis vedl, byl také prvním editorem Krausových knížek, vycházejících v nakladatelství Konfrontace. V prvních letech spolupráce s Pavlem Tigridem v časopise \"Svědectví\" publikoval Ivan Kraus pod pseudonymem Viktor Vadim.\n\nJeho politické satiry byly překládány do angličtiny a publikovány v časopise \"Index on Censorship\" a jeho skeč \"Censor\" zfilmován s Anthony Hopkinsem. Od roku 1975 pod jménem Blackwits hraje se svou ženou s loutkami v evropských varieté a televizích.\n\nPo roce 1989 dál vystupuje s loutkami v zahraničí, ale mohl se vracet do Čech, kde opět spolupracuje s časopisy. Jeho knížky, vydávané od roku 1976 v exilovém nakladatelství Konfrontace Zurich, začaly od roku 1991 vycházet také v Praze.\n\nNěkteré jeho knížky jsou na pokračování čteny v Českém rozhlase. Také často účinkuje v pořadu \"Host do domu\".\n\nKlub šampionů 2015 Academia Praha\n\n\n"}
{"id": "190207", "url": "https://cs.wikipedia.org/wiki?curid=190207", "title": "Plessy v. Ferguson", "text": "Plessy v. Ferguson\n\nPlessy v. Ferguson (1896) je jedním z klíčových rozhodnutí Nejvyššího soudu Spojených států amerických podporující segregaci a ústavnost doktríny „separate but equal“ (česky \"odděleni, ale rovni\").\n\nV roce 1890 přijal stát Louisiana zákon, který požadoval oddělené vagóny pro černé a bílé lidi. Ve městě New Orleans skupina občanů ve snaze zákon zrušit přesvědčila Homera Plessyho, který byl z jedné osminy černošského původu, aby jej otestoval.\n\n7. června 1892 nastoupil Plessy do vagónu Východolouisianské železnice (\"East Louisiana Railroad\"), který byl určen výhradně bílým. Podle louisianského zákona byl považován za černocha a proto měl být ve vagónu pro „barevné“. Když Plessy odmítl vagón opustit, byl zatčen a uvězněn.\n\nV následém soudním přelíčení \"Homer Adolph Plessy v. Stát Louisiana\" Plessy argumentoval tím, že železniční společnost popírá jeho ústavní práva podle 13. a 14. dodatku Ústavy Spojených států. Předsedající soudce John Howard Ferguson rozhodl, že Louisiana má právo zákony regulovat železniční společnosti pokud jejich činnost nepřesahuje státní hranice. Plessy byl proto odsouzen za porušení segregačního zákona k pokutě 25 dolarů.\n\nPlessy se odvolal k Nejvyššímu soudu Louisiany, který však podpořil Fergusonovo rozhodnutí. Následovalo odvolání k Nejvyššímu soudu Spojených států, který ústavnost louisianského zákona potvrdil.\n\nRozhodnutí soudu vypracované soudcem Brownem, k němuž se připojilo sedm dalších soudců, zamítlo Plessyho argument o porušení 13. dodatku, kterým se zakazuje otroctví. Soud také odmítl názor, že by louisianský zákon implikoval jakoukoli méněcenost černochů, jakožto porušení 14. dodatku, zaručujícího stejnou ochranu zákona. Tvrdil, že segregace podle tohoto zákona byla pouze záležitostí sociální politiky.\n\nJediný soudce, John Marshall Harlan, podal nesouhlasné stanovisko. Rozhodnutí bylo zrušeno v roce 1954 případem Brown v. Board of Education.\n"}
{"id": "190212", "url": "https://cs.wikipedia.org/wiki?curid=190212", "title": "Smrk (Moravskoslezské Beskydy)", "text": "Smrk (Moravskoslezské Beskydy)\n\nSmrk (také \"Velký Smrk\"; německy \"Smrk-Berg\") je po Lysé hoře druhá nejvyšší hora Moravskoslezských Beskyd. Leží mezi obcemi Ostravice a Čeladná, ze kterých je vrchol Smrku přístupný po značených turistických cestách. V jeho masívu najdeme i několik menších vrcholů: Malý Smrk (1174 m - v podstatě druhý vrchol, 1 km VSV od hlavního vrcholu), Smrček a Malý Smrček. V horních částech masívu nejsou žádné horské chaty a hotely. Na nejvyšším bodě je uložena vrcholová kniha.\n\nV kotli Bučacího potoka, v nadmořské výšce cca 800 m se nachází Bučací vodopády, jedny z největších kaskádových vodopádů v této části Karpat. Dva hlavní měří společně asi 10 m, celková výška asi 40 m. Celé široké okolí vodopádů je od roku 2004 přírodní rezervací o rozloze 35 ha přístupnou po turisticky neznačené lesní cestě. Dalšími přírodními rezervacemi v masivu Smrku jsou přírodní rezervace Smrk, Malý Smrk, Studenčany a na jižním okraji přírodní rezervace V Podolánkách. Rezervace vznikly v letech 1996 - 2004 a největší z nich je přírodní rezervace Smrk. Ve většině převládají smrkové lesy s příměsí buků a jedlí, místy jeřáb a javor. Běžnými bylinami jsou bika a třtina chloupkatá, z trvalejších rostlin kapradiny a brusnice borůvky. Navzdory přísné ochraně patří masív Smrku k atraktivním borůvkářským oblastem Beskyd. Vrcholové části hory v minulosti vážně poškodily imise a převládá na nich mrtvý, postupně se obnovující les. Nedaleko vrcholu se nachází mrazový srub.\n\nV dobách normalizace vznikly na hřebeni Smrku lidové pomníčky studenta Jana Palacha a zpěváka Johna Lennona: místo setkávání tehdejšího beskydského a podbeskydského disentu. V roce 2004 ke dvěma předešlým přibyl i kamenný pomník věnovaný památce hokejisty a hokejového trenéra Ivana Hlinky.\nNa Smrku má v místě kde zemřel pamětní desku Josef Bierský.\n\nNecelý 1 km JJZ od hlavního vrcholu, přímo na červeně značené cestě, se na hřbetnici nachází nízká vyvýšenina, kterou autoři projektu \"Tisícovky Čech, Moravy a Slezska\" pojmenovali Smrk - J vrchol (1248 m, souřadnice ). Na starších mapách II. a III. vojenského mapování se označoval jako Smrk nad Kořenem, resp. Smrk nad Studenčany.\n\n25. ledna 2006 spadla na Smrku lavina a obětí se stal lyžař. Stala se první zaznamenanou lavinou v Beskydech s tragickými následky.\n\nNa Smrk vede několik značených turistických cest:\n\n"}
{"id": "190213", "url": "https://cs.wikipedia.org/wiki?curid=190213", "title": "Orlí mlhovina", "text": "Orlí mlhovina\n\nOrlí mlhovina (také známá jako Messier 16, M16 nebo NGC 6611) je velká HII oblast v souhvězdí Hada, která obsahuje mladou otevřenou hvězdokupu (NGC 6611) a emisní mlhovinu (IC 4703). Otevřenou hvězdokupu objevil v letech 1745–1746 švýcarský astronom Jean-Philippe Loys de Chéseaux a mlhovinu Charles Messier v roce 1764. Je to jeden z nejznámějších a nejsnadněji pozorovatelných vesmírných objektů.\n\nHvězdokupa NGC 6611 obsahuje přibližně 60 hvězd mezi 8. až 12. hvězdnou velikostí. Její vzdálenost od Země ještě není známa dostatečně přesně, ale odhady se blíží hodnotě 5 870 světelných let,\ntakže se nachází v rameni Střelce, což je spirální rameno v Galaxii, které tímto směrem prochází. Mlhovina obklopující hvězdokupu obsahuje několik velmi známých útvarů, jako například mlhovinu Sloupy stvoření (nebo jinak Pilíře stvoření), což jsou dlouhé sloupy tmavých plynů, které vznikly působením hvězdných větrů vanoucích z ústřední hvězdokupy.\nNachází se v nich také mladé hvězdné objekty, které jsou důkazem stále probíhající tvorby hvězd,\ni když není jisté, zda je jejich tvorba hvězdným větrem blízkých hvězd podporována nebo potlačována, ani zda vítr tyto jevy vůbec nějak ovlivňuje. Hvězdokupa je složena z velkého počtu velmi horkých a jasných modrých veleobrů, jejichž stáří je sotva 2 až 3 miliony let,\ntedy méně než tisícina stáří Slunce. Nejjasnější člen hvězdokupy má magnitudu 8,24\na je dobře viditelný i triedrem.\n\nPojmenování Orlí mlhoviny vychází z obrysu Sloupů stvoření\nnebo dokonce celé mlhoviny,\nkterý může připomínat letícího orla s roztaženými křídly.\nMlhovina je známa od konce 18. století a patří mezi nejznámější objekty Messierova katalogu. Snadno se fotografuje, a proto se na ni často zaměřují amatérští astrofotografové.\n\nOrlí mlhovinu je možné díky její velké jasnosti snadno nalézt přibližně 3° západně od hvězdy γ Scuti a přesto, že není běžně viditelná pouhým okem, triedr 10x50 je více než dostačující k zahlédnutí protáhlé světlé skvrny, která obklopuje drobnou hvězdokupu, ve které lze jen stěží rozeznat jednotlivé hvězdy. V dalekohledech o průměru 120 až 150 mm je již hvězdokupa jasnější než mlhovina, která vypadá méně výrazná. Zato hvězdokupu je již možné rozložit na asi 40 hvězd. Další podrobnosti jsou rozeznatelné až v dalekohledech o průměru 200 mm a větších, ve kterých hvězdokupa vypadá jasná a rozsáhlá s několika desítkami jasných hvězd rozptýlených v celé oblasti mlhoviny.\n\nOrlí mlhovina má nízkou jižní deklinaci (14° jižně) a je snadno pozorovatelná z většiny obydlených oblastí Země. V severní Evropě a Kanadě, tedy blízko severního polárního kruhu, je ale její pozorování velmi obtížné a například ve střední Evropě zůstává poměrně nízko nad obzorem. V severních zeměpisných šířkách oblasti Středomoří už vychází poměrně vysoko nad obzor a je tedy možné ji zde snadno pozorovat, na jižní polokouli je mlhovina dobře viditelná vysoko na obloze během jižních zimních nocí a v jižní části tropického pásu (přesněji na 14° jižní z. š.) je možno ji vidět dokonale v zenitu. V oblasti mírného pásu severní polokoule je nejvhodnější období pro její pozorování na večerní obloze od června do října.\n\nZa objevitele tohoto objektu je označován Jean-Philippe Loys de Chéseaux, který kolem roku 1745 svým dalekohledem pravděpodobně pozoroval pouze ústřední hvězdokupu. Ve svém popisu uvedl jenom hvězdokupu, která leží mezi souhvězdími Hada, Střelce a Antinoa. Souhvězdí Antinoa ovšem bylo na začátku 20. století zrušeno Mezinárodní astronomickou unií a jeho hvězdy dnes tvoří jižní část souhvězdí Orla.\n\nCharles Messier hvězdokupu pozoroval o několik let později 3. června 1764 a popsal ji jako mlhavý objekt, který je možné ve středové oblasti rozložit na jednotlivé hvězdy, ale vnější oblasti zůstávají mlhavé. Jako první tak popsal mlhovinu, která středovou hvězdokupu obklopuje, tedy Orlí mlhovinu. William Herschel kupodivu nezanechal podrobný popis této mlhoviny, ale jeho syn John ji popsal jako mračno s hvězdokupou tvořenou stovkou hvězd.\n\nAdmirál William Henry Smyth tuto oblast také pozoroval, popsal ji jako krásný objekt a uvedl také, že mnoho členů hvězdokupy tvoří dvojhvězdy a že je k jejímu lepšímu pozorování zapotřebí středně velký dalekohled. Francouzský astronom Camille Flammarion hvězdokupu pozoroval i malým dalekohledem a podařilo se mu rozeznat i mlhovinu.\n\nV srpnu roku 1875 se Isaacu Robertsovi podařilo pořídit pomocí dalekohledu o průměru 50 cm první astrofotografii tohoto objektu. Na ní je dobře patrná mlhovina, která obklopuje hvězdokupu zvláště na její jihovýchodní straně.\n\nVe 21. století se Orlí mlhovina nachází na jižní nebeské polokouli. Je ovšem potřeba dodat, že kvůli jevu známému jako precese zemské osy se souřadnice hvězd a souhvězdí postupem času výrazně mění v závislosti na jejich vzdálenosti od severního a jižního pólu ekliptiky.\n\nRektascenze Orlí mlhoviny je 18h 19m (při ekvinokciu J2000,0), takže je velmi blízko rektascenzi 18h, což je souřadnice, na které většina vesmírných objektů dosahuje během precesního cyklu (platónský rok) své nejnižší deklinace (průsečík ekliptiky a rektascenze 18h také odpovídá zimnímu slunovratu). Deklinace Orlí mlhoviny je zhruba 14° jižním směrem.\n\nHlavní příčinou ionizace plynu mlhoviny, a tedy i jejího záření, jsou velké hmotné hvězdy otevřené hvězdokupy NGC 6611, která se nachází uvnitř mlhoviny. Tyto hvězdy také svým větrem tvarují okolní mračna a při setkání větru s velmi hustými oblastmi mlhoviny tak vznikají dlouhé útvary, jako například Sloní choboty nebo slavné Sloupy stvoření, díky kterým celá mlhovina dostala název \"Orlí\" a které se proslavily hlavně díky snímkům z Hubbleova vesmírného dalekohledu.\nPřestože tyto objekty nejsou tak husté, jak se původně předpokládalo, vystupují z nich objekty označované EGGs (zkratka z anglického \"Evaporating Gaseous Globules\", tedy vypařující se plynné kuličky), z nichž některé obsahují mladé hvězdné objekty, které jsou znamením stále probíhající tvorby hvězd.\n\nHvězdy ústřední hvězdokupy jsou rozptýlené v oblasti o zdánlivém průměru přibližně 14', přitom v oblasti vzdálené do 4' od geometrického středu hvězdokupy jsou hvězdy výrazně nahuštěné. Mnoho z těchto hvězd se nachází před hlavní posloupností, zatímco nejjasnější hvězdy jsou modří veleobři. Hmotnost členů hvězdokupy je v rozsahu od 2 do 85 formula_1 a odhadované stáří hvězdokupy je 2 ±1 milion let.\n\nDíky měření rentgenové observatoře Chandra byla oblast mlhoviny důkladně prozkoumána v pásmu rentgenového a infračerveného záření. Část výzkumu se zaměřila na ověření domněnky, zda se opravdu uvnitř mlhoviny nachází snížené množství mladých hvězd s cirkumstelárním diskem, což by mohlo být způsobeno silným ničivým působením hvězdného větru veleobrů ve hvězdokupě. Část těchto objektů je ovšem vyřazena kvůli omezením samotné metody.\nVelká část rentgenových zdrojů je ukrytá uvnitř Sloupů stvoření a shodují se s mladými hvězdnými objekty středně zčervenalými kvůli temným mračnům, takže vyzařují převážně infračervené záření. Uvnitř mračen byly nalezeny pouze dva silné rentgenové zdroje, které se shodují s protohvězdami v blízkosti Sloupů.\n\nZ jedenácti rozpínajících se kuliček, které je možné pozorovat infračerveně, jich má sedm menší než hvězdnou hmotnost. Zbývající čtyři vysílají tak slabé rentgenové záření, že nedosahují ani hodnot vyzařovaných běžně mladými hvězdami typu T Tauri. Proto je možné, že se v těchto kuličkách netvoří žádné hvězdy, nebo jde o velmi mladé objekty, které ještě nezačaly vyzařovat rentgenové záření.\n\nOdhad vzdálenosti ústřední hvězdokupy, a tedy i samotné mlhoviny, je ztížen tím, že extinkce (mezihvězdné zčervenání) ve směru hvězdokupy zeslabuje světlo hvězd jiným způsobem, než je v Galaxii běžné: nejen že ovlivňuje viditelnou oblast záření, nýbrž i na úrovni mezihvězdného prostředí se zdá být velmi vysoká, což může naznačovat, že se ve směru pohledu na hvězdokupu nachází prach s většími zrny, než je obvyklé\na že může obsahovat větší podíl křemičitanů a grafitu, než kolik je u mezihvězdného prachu obvyklé.\nHodnota extinkce je v rozsahu 3,5 až 4,8 s předpokládanou střední hodnotou 3,75.\n\nZ výše zmíněných důvodů se jednotlivé odhady vzdálenosti navzájem liší. V 60. letech 20. století se vzdálenost mlhoviny odhadovala v rozsahu 2 200 pc (7 200 světelných let)\na 3 200 pc (10 400 světelných let).\nPostupem času se tato hodnota výrazně snižovala a na počátku 21. století nejpřesnější odhady uváděly vzdálenost mlhoviny mezi 1 750 pc (5 700 světelných let) a 1 800 pc (5 900 světelných let).\nZatímco první měření této vzdálenosti probíhala pomocí výzkumu kinematiky, později se začaly používat fotometrické metody a s nástupem stále přesnějších měřicích přístrojů také měření spektroskopické paralaxy.\n\nDříve, než začal být chápán vztah mezi mlhovinou a v ní vzniklými hvězdami, se výzkum zaměřoval na určení fyzické stavby mlhoviny, aby mohlo být pochopeno působení sil v mlhovině a její obecné fyzické vlastnosti. Mlhovina tak byla zmapována v oblasti rádiových vln a bylo získáno její emisní čárové spektrum a spektrum absorpce OH a neutrálního vodíku.\n\nSloupy stvoření jsou tři útvary z hustého plynu a prachu, které leží na jihovýchodním okraji mlhoviny. Vznikly působením hvězdných větrů obřích hvězd v ústřední hvězdokupě. Jednotlivé sloupy se označují vzestupným číslováním římskými číslicemi, ve směru od severovýchodu na jihozápad je tedy jejich označení Sloup I, Sloup II a Sloup III. Členitost mlhoviny a rozmístění ionizovaných oblastí byly s příchodem vesmírných dalekohledů podrobně prozkoumány: ionizující záření vycházející z hvězdokupy stlačuje plyn molekulárního mračna a zvyšuje tím jeho povrchový tlak, zatímco proud vypařované ionizované hmoty působí proti hvězdnému větru z opačné strany. Tento jev je tedy zodpovědný za sloupový tvar oblaků. Vítr nejdříve odežene hmotu s menší hustotou, zatímco nejhustější jádro, které je později rázovou vlnou stlačeno, zůstává a odolává působení síly. Snímky pořízené v blízkém infračerveném pásmu přesto ukazují, že první dva sloupy mají poměrně nízkou hustotu, protože se před rozkládajícím působením větrů skrývají za hustšími jádry.\nJe také možné, že tyto útvary vyztužuje magnetické pole. Jihovýchodně od Sloupů, blízko známého Herbigova–Harova objektu HH 216, leží další útvar molekulární mlhoviny, který se označuje jako Sloup IV.\n\nSložené snímky z rentgenové observatoře Chandra a Hubbleova vesmírného dalekohledu ukázaly, že v mlhovině pozorované zdroje rentgenového záření, které pochází z mladých hvězd, leží vně oblasti Sloupů.\nTo naznačuje, že tvorba hvězd mohla vyvrcholit přibližně před milionem let a že se vzniklé hvězdy ještě nestihly ohřát natolik, aby mohly vyzařovat rentgenové záření. Na začátku roku 2007 vědci používající Spitzerův vesmírný dalekohled zjistili, že Sloupy pravděpodobně zničil výbuch supernovy před asi 6 tisíci lety, ale že světlo, které ukáže nový tvar mlhoviny, přiletí k Zemi až za zhruba tisíc let.\nUsoudili tak z infračerveného snímku mlhoviny, na kterém je vidět rozpínající se mračno horkého prachu, který by mohl pocházet právě z vybuchlé supernovy. Celková hmotnost hustých oblastí Sloupů se odhaduje na 200 formula_1.\nObjekty nazývané EGGs (Evaporating Gaseous Globules), tedy nejhustější místa ve Sloupech, podle některých výzkumů mohou obsahovat právě vznikající mladé hvězdné objekty, takže jsou to místa, kde právě vznikají hvězdy. Jádra těchto objektů totiž mohou mít hustotu a teplotu podobnou jiným oblastem, ve kterých vznikají protohvězdy. Tyto příznaky probíhající tvorby hvězd ovšem nevypovídají o příčině, která ji spustila, takže není jisté, zda ionizační čelo hvězdných větrů blízkých obřích hvězd má významný vliv na jejich tvorbu či nikoli. V blízkosti Sloupů se nachází 8 zdrojů blízkého infračerveného záření, z nichž čtyři jsou velmi jasné a jejich záření vypovídá o hmotě, která je obklopuje, což je další znamení přítomnosti novorozených hvězd. Z více než 70 známých rozpínajících se plynných kuliček (EGGs) se pouze asi 15% zdá být spojených s mladými málo hmotnými hvězdami, 7 jich obsahuje objekty s menší než hvězdnou hmotností a 4 obsahují objekty o hmotnosti mezi 0,35 a 1 formula_1.\nSeverovýchodně od Sloupů stvoření se nachází další velmi protažený sloup hmoty, který je znám pod označením Sloup V a někdy i pod přezdívkou \"špička věže\" (anglicky \"The Spire\"). Na konci tohoto útvaru byl objeven rychle se pohybující chomáč ionizované hmoty, který by mohl být Herbigovým–Harovým objektem. V této oblasti bylo nalezeno také několik vodních maserů, dále pak zdroj označovaný jako G017.0335+00.7479, který leží 5 obloukových minut jižně od jednoho z těchto maserů a jeden pravděpodobně velmi jasný mladý hvězdný objekt označený J181925.4−134535.\nV roce 2007 byly s pomocí Spitzerova vesmírného dalekohledu nalezeny infračervené protějšky těchto vodních maserů.\n\nJedním z nejvýraznějších znaků probíhající tvorby hvězd v mlhovinách je přítomnost Herbigových–Harových objektů, což jsou malé jasné oblaky v podobě výtrysku poháněného nově zrozenou hvězdou, která se nachází uvnitř takového oblaku. Nejznámějším objektem tohoto druhu v Orlí mlhovině je \"HH 216\". Nachází se blízko Sloupu IV a původně byl označen jako M16-HH1.\nV roce 2004 byla pomocí výzkumu viditelných emisních čar, oxidu uhelnatého a pohybu plynů objevena rázová vlna, která jde opačným směrem než HH-216 a má modrý posuv o hodnotě -150 km/s, což je přesně opačná hodnota proti HH-216, který má rudý posuv o stejné hodnotě. Mezi těmito objekty se rozprostírá shluk malých oblaků viditelných v optické a infračervené oblasti, jeden oblak viditelný v blízkém infračerveném záření, který leží přesně uprostřed mezi těmito dvěma objekty a jeden vodní maser.\nVe středové oblasti byl nalezen také slabý zdroj rentgenového záření, který je pravděpodobně způsoben ohříváním hmoty, která je stlačena mezi viditelný výtrysk a hmotu obklopující hvězdu.\n\nJak bylo výše zmíněno, vrcholky Sloupu I a II uvnitř ukrývají mladé hvězdné objekty, které byly objeveny pomocí infračerveného průzkumu. Mezi nejjasnější z těchto objektů patří \"YSO M16 ES−1\", velmi zčervenalý a velmi svítivý zdroj, který je ukryt ve Sloupu I. Podle některých výzkumů by se uvnitř měla nacházet hvězda před hlavní posloupností, malá skupinka takových hvězd nebo několik hvězd s malou svítivostí.\nZe severního a jižního okraje oblaku vychází silné polarizované záření, které je způsobeno výtryskem pocházejícím z ústředního objektu, zatímco mezi těmito dvěma laloky, ze kterých vychází záření, je míra polarizace velmi nízká. Z toho se dá usuzovat, že ústřední objekt může být obklopen diskovým útvarem.\n\nNa vrcholu Sloupu II se nachází \"YSO M16 ES−2\", občas v odborných dílech označovaný \"YSO2\", který je méně jasný a méně záhadný než předchozí objekt. Jeho hmotnost je v rozmezí 2 až 5 formula_1. Infračervený výzkum ukázal, že se může jednat o vyvinutější objekt než ES-1, který nevysílá maserové záření, přesněji řečeno maser ve Sloupu II není spojen s tímto objektem. Vnitřní stavba těchto objektů může být podobná, s plochým diskem, který obepíná středový útvar. Jejich rentgenové záření je velmi slabé.\n\nUvnitř Sloupu V byly nalezeny dva útvary spojené s mladými hvězdami. Prvním je P5A, který leží na vrcholu sloupu a Spitzerovu dalekohledu se jej podařilo částečně rozlišit. Je tvořen dvěma složkami, které vysílají infračervené záření a shodují se se dvěma ze tří maserových zdrojů pozorovaných v této oblasti. P5B se naopak nachází na úpatí tohoto sloupu. Západně od Sloupů stvoření leží nejjasnější zdroj infračerveného záření z celé mlhoviny: označuje se IRAS 18152−1346, také vysílá maserové záření,\nmůže mít hmotnost kolem 8 formula_1 a svítivost kolem hodnoty asi 1 000 formula_6.\n\nHII oblasti ze své podstaty vždy obklopují mladé otevřené hvězdokupy a hvězdné asociace. Vzhledem k tomu, že v jejich nitru vznikají nové hvězdy, nejmladší hvězdy se před rozptýlením do okolního prostoru společně nachází blízko místa svého vzniku.\nÚstřední otevřená hvězdokupa, která vévodí Orlí mlhovině, je známá jako NGC 6611.\n\nOtevřená hvězdokupa NGC 6611 je umístěna uprostřed mlhoviny a tvoří ji zvlášť jasné hvězdy. Obsahuje několik desítek velmi horkých hvězd hlavní posloupnosti spektrální třídy O a B (modrých veleobrů) s odhadovaným stářím sotva 1,8 milionů let (největší z těchto veleobrů je hvězda HD 168076) a značný počet hvězd s menší hmotností, které ale přesto patří mezi obry a součet jejich záření se vyrovná výkonu jediné nejjasnější hvězdy HD 168076. HD 168076 je hlavním zdrojem záření ionizujícího plyn mlhoviny a zároveň i nejhmotnějším členem hvězdokupy a je to veleobr třídy O3-O5V s hmotností 75 až 80 formula_1 a svítivostí 720 000 krát větší než je zářivost Slunce.\nČlenů hmotnějších než 2 formula_1 je ve hvězdokupě přibližně 380.\nMnohé z těchto hmotných hvězd tvoří dvojhvězdy a radiální rychlost celé hvězdokupy souhlasí s rychlostí ionizovaného plynu mlhoviny. Pozorované vlastnosti dvojhvězd se zdají být v souladu spíše s akrečním modelem tvorby hvězd než s modelem jejich pozdějšího spojení.\n\nPoloměr jádra hvězdokupy je přibližně 0,7±0,1 pc a gravitační dosah hvězdokupy má poloměr 6,5±0,5 pc. Celkový sklon hmotnostní funkce hvězd (funkce poměrného zastoupení hvězd podle jejich hmotnosti) je -1,45 a jeho rozdílná hodnota pro jádro a okrajové části může být způsobena hmotovým rozdělením hvězdokupy. Při započtení pouze členů s hmotností od 5 formula_1 je spodní hranice jejich celkové hmotnosti (1,6±0,3)×10 formula_1. Pokud se uváží, že hvězdy s hmotností v rozsahu od 6 do 12 formula_1představují 5,5 % celkové hmotnosti hvězdokupy v rozsahu 0,1 až 100 formula_1, může se celková hmotnost hvězdokupy odhadnout na přibližně 25×10 formula_1 s průměrnou hustotou 28,5 formula_1 na krychlový parsec.\nPrůměrné stáří členů hvězdokupy je 2 až 3 miliony let, ale jejich opravdové stáří se pohybuje ve větším rozsahu od 1 do 6 milionů let. Podle jiných zdrojů může být stáří menší, kolem 1 milionu let nebo i méně.\n\nVýzkum hvězd může v HII oblastech spočívat i v jejich hledání pomocí záření Hα, které vydávají hvězdy typu T Tauri nebo hvězdy typu Herbig Ae/Be (hvězdy před hlavní posloupností spektrálního typu A nebo B). Podle vědců je silné záření tohoto druhu hvězd způsobeno vzájemným působením těchto hvězd a disku, který je obklopuje, zatímco slabé záření vodíku vzniká v chromosféře mladých hvězd, které ještě nejsou diskem obklopeny.\n\nVe zvláště jasných HII oblastech, jako je Orlí mlhovina nebo mlhovina Carina, může být rozpoznání záření pocházejícího z těchto typů hvězd obtížné kvůli silnému záření v pásmu vodíku, které vydává samotný plyn v mlhovině. Z toho důvodu byl ve hvězdokupě NGC 6611 nalezen pouze zanedbatelný počet hvězd typu Herbig Ae/Be, pouhých 6, z nichž čtyři byly potvrzeny.\nPři započtení dalších oblastí mlhoviny, včetně Sloupů stvoření, naroste počet těchto zdrojů na 82, z nichž jsou většina nepotvrzené hvězdy typu Herbig Ae/Be rozprostřené v celé pozorované oblasti mlhoviny bez jakéhokoliv náznaku zhuštění.\n\nPomocí Hubbleova vesmírného dalekohledu byly uvnitř mlhoviny určeny polohy hvězd s malou hmotností, jako například hnědých trpaslíků, až do hmotnosti 0,2 formula_1, značného množství hvězd před hlavní posloupností s mírně vyšší hmotností a také bylo objeveno několik stovek dalších nepotvrzených členů hvězdokupy. Počáteční funkce hmotnosti hvězd ve středové oblasti hvězdokupy NGC 6611 se zdá být podle těchto výzkumů plochá v rozsahu od 0,3 do 1 formula_1 s vrcholem mezi 0,4 a 0,5 formula_1 a směrem k oblasti hnědých trpaslíků funkce klesá.\nOrlí mlhovina leží ve vzdálenosti přibližně 5 900 světelných let od Země a nachází se tedy v rameni Střelce, což je galaktické rameno blíže ke středu Galaxie sousedící s ramenem Orionu, ve kterém sídlí Slunce. V rameni Střelce leží také další velmi jasné objekty, jako například mnohé z jasných hvězdokup viditelných mezi souhvězdími Štíra a Kentaura až k mlhovině Carina.\n\nPohled ze Země ve směru na mlhovinu je stíněn mezihvězdným prachem, projevuje se zde i velká vzdálenost, ale přesto je mlhovina zastíněna méně než jiné oblasti v jejím okolí. Ve skutečnosti se poloha mlhoviny promítá na okraj takzvané Orlí trhliny (jejíž jméno je odvozeno od stejnojmenného souhvězdí, nikoli od mlhoviny; známější je sousední Velká trhlina v Labuti), což je dlouhý pás temných mlhovin, který také leží v rameni Orionu jako Slunce a výrazně stíní světlo hvězd v severní části ramene Střelce.\n\nOrlí mlhovina a mlhovina Omega se na obloze nachází blízko u sebe, vzdálené pouhých 2,5 stupňů. Porovnáním jejich vzdálenosti je možné dojít k závěru, že se musí nacházet skutečně blízko sebe, navzájem vzdálené několik stovek světelných let. Na základě průzkumu spektrálních čar CO bylo zjištěno, že jsou tyto dvě mlhoviny spojeny slabým mlhavým pásem, který je vidět i na snímcích s dlouhou expozicí a je zřetelný i v blízkém infračerveném pásmu.\nTo může naznačovat, že tyto dvě mlhoviny, ke kterým se připojuje třetí, označovaná jako Oblast III a nacházející se jihozápadně od mlhoviny Omega, mohou být součástí rozsáhlého molekulárního mračna. Tyto mlhoviny představují nejhustější oblasti tohoto mračna a díky tomu v nich probíhá tvorba hvězd.\nK těmto mlhovinám se dá připočítat i soustava Sh2-54, která je spojená s otevřenou hvězdokupou NGC 6604, jejíž vztah k Orlí mlhovině byl znám již před lety.\nVědci také určili časovou posloupnost vývoje tohoto molekulárního mračna: první oblastí, ve které se spustil vývoj hvězd, je ta nejsevernější, shodující se s Sh2-54, ve které před přibližně 4 miliony lety vzniklo několik jasných OB asociací. Následně před 2 až 3 miliony let zasáhla tvorba hvězd oblast Orlí mlhoviny a teprve nedávno, před 1 milionem let, i mlhovinu Omegu. Příčiny tohoto šíření tvorby hvězd mohly být různé: mohlo být způsobeno velkým dominovým efektem, při kterém hvězdný vítr nově vzniklých hvězd stlačil plyn v přilehlých oblastech, který se zhroutil do sebe, nebo mohlo být stlačení způsobeno výbuchem více supernov, které měly původ v nejhmotnějších hvězdách pocházejících z předchozí tvorby hvězd. Další možností může být také stlačení plynů tím, jak soustava mlhovin vstoupila do hustějších oblastí spirálního ramene, ve kterém se nachází.\n\nVýše zmíněné molekulární mračno má tvar velké bubliny, ve které se nachází mnoho z mračna vzniklých mladých hvězd. Přesto se zdá, že je tato bublina o několik milionů let starší než samotné mračno, což by znamenalo, že jde o útvar, který byl přítomen již před příchodem mračna. Srážka s touto bublinou, a nikoli její rozpínání, tak mohla být prvotní příčinou spuštění tvorby hvězd v této oblasti. Podle některých autorů může být tato oblast ještě rozsáhlejší a může tak zahrnovat i mlhovinu Lagunu, která také leží v rameni Střelce, ale poněkud blíže k Zemi, a možná i mlhovinu Trifid,\ni když ta se nachází poněkud dále.\nV blízkosti Orlí mlhoviny jsou známy dvě OB asociace. První se označuje \"Ser OB1\" a obsahuje přes dvacet modrých veleobrů spektrální třídy O a B, z nichž někteří jsou také členy NGC 6611. Jejich magnitudy jsou od 7 do 10 a jejich absolutní magnitudy jsou od -4 do -8.\nK nim by mohli patřit i dva modří hyperobři HD 168607 a HD 168625, kteří pravděpodobně na sebe navzájem působí.\nAzimutální složka zbytkové rychlosti většiny hvězd této asociace ukazuje, že se pohybují proti směru otáčení Galaxie, což je typická vlastnost mnoha dalších hvězdných asociací, které patří do ramene Střelce, jako například Sgr OB1, Cru OB1 a Cen OB1. Toto je důležitý důkaz, který směřuje k potvrzení, že spirální ramena obecně, a toto rameno zvláště, vznikají spirálotvorným působením hustotních vln.\n\nDruhou asociací je \"Ser OB2\", která je jasnější a zhuštěnější než předchozí. Její součástí je otevřená hvězdokupa NGC 6604, mladá skupina hvězd s odhadovaným stářím 4 až 5 milionů let. Asociace je od Země vzdálena 1 700 parseků (5 500 světelných let), takže je blízko mlhoviny Sh2-54, která je součástí soustavy tvořené Orlí mlhovinou a mlhovinou Omega a jejichž hvězdami je osvětlována. Tato mlhovina je umístěna kolmo k rovině galaktického disku a má rozlohu kolem 30 světelných let. Asociace čítá zhruba stovku obřích hvězd třídy O a B, které leží přibližně 65 parseků severně od roviny Galaxie. S asociací je spojen dlouhý útvar nazývaný \"komín\" (anglicky \"Chimney\"), který je tvořen horkým ionizovaným plynem, což je zcela běžný druh útvaru v Mléčné dráze i v ostatních galaxiích. Tento útvar má délku přibližně 200 parseků a zdá se, že hrál důležitou roli při vzájemném ovlivňování galaktického disku a hala, zejména v oblasti přenosu plynů a fotonů.\nMezi členy asociace se nachází několik hvězd velmi známých mezi astronomy, jako například Wolf-Rayetova dvojhvězda CV Serpentis, dvojhvězda HD 166734 a vícenásobná hvězda HD 167971. Silný vítr z jejích hvězd vytvořil rázovou vlnu, která může být zodpovědná za další tvorbu hvězd v této oblasti, v Orlí mlhovině a také za další ještě probíhající děje.\n\n\n\n\n\n"}
{"id": "190216", "url": "https://cs.wikipedia.org/wiki?curid=190216", "title": "Pivovar Svijany", "text": "Pivovar Svijany\n\nPivovar Svijany se nachází v obci Svijany nedaleko Turnova, v okrese Liberec. Pivovar byl založen před rokem 1564. Pivovar i obec získal v 17. století do vlastnictví šlechtický rod Valdštejnů. Roku 1998 nově vzniká společnost Pivovar Svijany s.r.o.\n\nPivovar Svijany je jeden z nejstarších pivovarů v Česku, protože byl založen už před rokem 1564. Tehdy byl součástí hospodářských základů panství. V roce 1912 byl svým dosavadním nájemcem Antonínem Kratochvílem odkoupen od Rohanů a rodině Kratochvílů patřil až do roku 1939. Vnuk Antonína Kratochvíla byl nucen pivovar prodat a tak se pivovar vrátil jeho původním majitelům, Rohanům. Po roce 1945 byl ale svijanský pivovar konfiskován a znárodněn, aby se stal součástí Severočeských pivovarů n. p.\n\nZ důvodu politických změn Severočeské pivovary zanikly a svijanský pivovar se stal součástí podniku Pivovary Vratislavice nad Nisou. V roce 1997 se pak stal součástí akciové společnosti Pražské pivovary, která je z většiny majetkem anglické pivovarské společnosti Baas. Kvůli obchodní politice Pražských pivovarů se setkal s odbytovou krizí a hrozilo jeho zavření. Poslední změnou vlastnického uspořádání bylo utvoření společnosti Pivovar Svijany s.r.o. v roce 1998 (po roce 2005 Pivovar Svijany, a.s.). Pivovar pod novým vedením postupně překonal svou odbytovou krizi a stal se na Liberecku a Jablonecku nejsilnější značkou.\n\n\nSvijanské pivo není chemicky ošetřováno a dodává se na trh nepasterované.\n\nSvijanské pivo je vařeno ze základních surovin: vody, sladu, chmele, chmelových extraktů a isoextraktu, cukru a kvasnic. Voda, která se používá při vaření svijanského piva odpovídá složením kojenecké vodě. Slad se nakupuje z okolních sladoven a žatecký chmel se pěstuje na vlastních chmelnicích v úštěcké oblasti. Zajímavostí je, že se zde pěstuje nepřešlechtěná odrůda žateckého chmele - Osvaldův klon 72.\n\nSvijanský pivovar produkuje pivo klasickou technologií českého piva plzeňského typu. Všechna svijanská piva jsou vyráběna stejným technologickým postupem, který se nazývá dvourmutový způsob vaření.\nPiva ze Svijanského pivovaru se často umisťují na předních příčkách různých soutěží.\n\n\n"}
{"id": "190223", "url": "https://cs.wikipedia.org/wiki?curid=190223", "title": "Klan Hosokawa", "text": "Klan Hosokawa\n\nKlan Hosokawa (: 細川氏, \"Hosokawaši\") byl silný japonský samurajský klan odkazující se na tradici Seiwa Gendži. Paradoxně, jak se pozdějším vývojem událostí ukázalo, sehrál klíčovou roli jak při formování šógunátu Ašikaga, tak při jeho pádu. Klan hrál významnou roli zejména v období Muromači (1336-1467), období Sengoku (1467-1600) a období Edo (1600-1868), kdy po staletí prakticky ovládal oblast od Šikoku, přes Kinai až po Kjúšú.\n\nStal se také jednou z rodin, jimž bylo umožněno, v období šógunátu Ašikaga, honosit se titulem kanrei. Na počátku Ašikagovy vlády kontroloval téměř celé území ostrova Šikoku klan Hosokawa. Šugo pracující pro Hosokawy tou dobou rozhodovali o dění v devíti provinciích, což bylo dost rozsáhlé území na to, aby vznikaly třecí plochy obou klanů. Střet zájmu na sebe nenechal dlouho čekat.\n\nKonflikt mezi Kacumotem Hosokawou, pátým kanreiem a jeho tchánem Sózenem Jamanou, jehož jádrem byl šógunův nástupce, vyvrcholil ve válečnou mašinerii - válku Ónin. Ta vedla k pádu šógunátu a uvrhla zemi do 150letého období válek a zmatků. Spolu s úpadkem šógunovy moci připadla kontrola nad hlavním městem a přeneseně tedy i nad celou zemí, do rukou Hosokawů. Nutno poznamenat, že i přes způsoby, jakými se tak stalo, šlo o legitimní postup, neboť Kacumoto užíval titulu zástupce šóguna (\"Kjóto kanrei\"). V podstatě tedy „pouze“ naplnil faktický obsah svého titulu. Díky válce si mohl klan ponechat tento titul po několik generací. Ale hned první Kacumotův dědic, Masamoto, o tento titul přišel, když byl roku 1507 zavražděn. Po Masamotově smrti klan velice oslabil a utrpěl několik citelných ran v podobě vnitřních bojů o moc. Působivá síla, kterou klan disponoval a mohl díky ní uplatňovat svou vůli v nesčetných japonských provinciích, byla soustředěna do Kjóta a krátkého perimetru kolem města. Ve spojení s klanem Óuči pak vznikl obrovský potenciál, díky kterému se z Hosokawů stal velmi silný rival a umožnil mu v podstatě neomezenou kontrolu na obchodu s Čínou. Klan se v hlavním městě udržel v podstatě téměř století, než byl vyhnán vojsky Nobunagy Ody.\n\nBěhem bitvy u Sekigahary stáli Hosokawové po boku Micunariho Išidy, což vedlo k tomu, že se po prohře stali odpadlickými (\"tozama\") daimjóy. Po nastolení šógunátu Tokugawa museli odevzdat jako válečnou reparaci provincii Higo ve prospěch klanu Tokugawa. Výnos 540 000 koku jistě vylepšil rozpočet šógunátu. Klanové sídlo se nyní nacházelo daleko od Kjóta, na Kjúšú a i přes placení reparace zůstávali jedním z nejbohatších klanů.\n\nOd roku 1646 se stalo sídlem Hosokawů Gjóbutei, sídlo v Kumamotu. Bylo postaveno nedaleko kumamotského hradu. V současnosti jsou oba objekty turisticky hojně navštěvovaným místem, kde je možné spatřit mnoho dobových předmětů. Mezi kuriozity patří čajový šálek, který používali protagonisté příběhu o 47 róninech.\n\nSoučasným členem rodiny Hosokawa je pan Morihiro Hosokawa (narozen 14. ledna roku 1938), který od 9. srpna 1993 do 28. dubna 1994 zastával funkci premiéra japonského kabinetu.\n\n"}
{"id": "190224", "url": "https://cs.wikipedia.org/wiki?curid=190224", "title": "Ókurajama", "text": "Ókurajama\n\nÓkurajama (: ) je velký můstek určený pro skoky na lyžích nacházející se v severojaponském městě Sapporo na ostrově Hokkaidó. Konstrukční bod můstku činí 120 m, jeho hill size 134 m. \n\nPrvní můstek se zde nacházel již v roce 1931, jeho konstrukční bod činil 60 m. V roce 1969 došlo k jeho přestavbě a zvětšení na K-90, o tři roky později se zde konaly Zimní olympijské hry. V 90. letech byl můstek několikrát přestavován a upravován až do dnešní podoby. V roce 2007 se zde konaly závody, které tvořily součást mistrovství světa v klasickém lyžování, každoročně se zde jinak pořádají závody světového poháru. Rekord můstku drží polský závodník Kamil Stoch, který zde 26. Ledna 2019 doskočil do vzdálenosti 148,5 m.\n\n"}
{"id": "190227", "url": "https://cs.wikipedia.org/wiki?curid=190227", "title": "Filip de Nova villa", "text": "Filip de Nova villa\n\nFilip de Nova villa (? - 20. října 1507 Kutná Hora) byl sidonský titulární biskup a generální vikář diecéze v Modeně, který v letech 1504 až 1507 pobýval v českých zemích.\n\nK biskupově pobytu v Čechách se vztahuje první zpráva k 26. květnu 1504, kdy se objevil v doprovodu českého studenta v Táboře. Odtud zamířil do Prahy, po cestě jej doprovázel slavnostní průvod pražských konšelů a univerzitních mistrů. Proto se předpokládá, že to byli právě oni, kdo zorganizovali příchod po Augustinovi Lucianim dalšího biskupa, který by světil utrakvistické bohoslovce na kněze. Filip se brzy nato začal mimo jiné titulovat i jako biskup český, nicméně stejně jako jeho předchůdce narazil na odpor administrátora podobojí (Pavla ze Žatce), který se považoval za hlavu české utrakvistické církve a nově příchozímu biskupovi byl ochoten uznat jen právo na svěcení nových kněží. Spory mezi konzistoří a biskupem a jeho stranou se táhly celý rok 1505, v červnu 1506 biskup přesídlil do Kutné Hory. Už v listopadu se však pokusil v přestrojení odjet do Rakous. V Soběslavi se dal přemluvit k dalšímu setrvání a vrátil se do Kutné Hory, kde si z tamějšího kněžstva zřídil zvláštní konzistoř, která působila i po jeho smrti 20. října 1507.\n"}
{"id": "190242", "url": "https://cs.wikipedia.org/wiki?curid=190242", "title": "Leslie Marmon Silko", "text": "Leslie Marmon Silko\n\nLeslie Marmon Silko (rodným jménem Leslie Marmon, * 5. března 1948 v Albuquerque v Novém Mexiku) je indiánská spisovatelka pocházející z kmene Laguna Pueblo. Silko je jednou z klíčových postav druhé vlny hnutí, které Kenneth Lincoln nazval Indiánská renesance. V roce 1981 obdržela MacArthur “Genius” Grant.\n\nLeslie Silko je z jedné čtvrtiny indiánka z Laguna Pueblo (kde se mluví jazykem keres), její ostatní předkové byli Evropští a Mexičtí Američané. Její otec, Lee Marmon, je význačný fotograf. Vyrostla na okraji pueblo společnosti, a to jak doslova, dům její rodiny stál na okraji rezervace, tak i obrazně, nemohla se účastnit různých rituálů, nebo vstoupit do mnohých spolků puebla. Znalost tradičních příběhů obyvatel Laguny tak získala díky své babičce a tetám. V důsledku toho se vždy silně ztotožňovala se svým indiánským původem. V rozhovoru s Alanem Veliem řekla: „Mí předci jsou různého původu, ale to, co znám já, je Laguna.“\n\nVzdělání získala v katolické škole v Albuquerque, v roce 1969 zakončila své studium na Univerzitě Nové Mexiko titulem BA (bakalář filozofie).\n\nV roce 1966 se provdala za Richarda C. Chapmana a s ním pak měla syna Roberta Chapmana. Jejich manželství ale skončilo v roce 1969. Rozvodem v roce 1971 skončilo také její následné manželství s Johnem Silkem.\n\nNovela, kterou Silko napsala ještě během studií, \"The Man To Sand Rain Clouds\", byla krátce po svém vydání hodnocena kladně, autorka za ni obdržela National Endownment For the Humanities Discovery Grant (grant Národní nadace pro humanitní vědy). Tato novela je ještě dnes často zařazována do antologií. V období mezi lety 1968 a 1974 Silko napsala a publikovala další novely a mnoho básní, většina z nich byla později vydána v knize \"Laguna Woman\".\n\nRomán Obřad (Ceremony) byl poprvé vydán v roce 1997. Již počáteční recenze byly nadšené a dodnes je těžké nalézt kritiku, která by nebyla pozitivní. Stále zůstává indiánským románem, který se nejčastěji objevuje na sylabech vysokých škol, a o kterém byla napsána kritická hodnocení v rozsahu jedné knihy.\n\nRomán vypráví příběh Taya, veterána smíšeného původu, který se vrací z druhé světové války, kde bojoval s Japonci . Po návratu do chudobou postižené rezervace v Laguně se Tayo zotavuje z poválečného šoku. Pronásledují ho ale vzpomínky na bratrance, který ve válce zahynul. Záchranu zpočátku nalézá v alkoholu. Postupně, za pomoci šamana (smíšeného původu), začíná více chápat svět a své postavení v něm.\n\nObřad byl označen jako beletrie grálu – hrdina v ní překonává řadu překážek, aby dosáhl vytyčený cíl. Kniha je protkaná tradičními příběhy (několik starých příběhů je například v knize převyprávěno), což jen podtrhuje autorčiny schopnosti. Paula Gunn Allen, autorka básní pocházející také z Puebla, ale právě kvůli tomu knihu kritizovala. Řekla, že Silko prozradila tajemství kmene, na což neměla právo.\n\nV Americe plné Vietnamem zasažených veteránů zaručilo poselství této knihy o uzdravování a smíření ras a lidí okamžitý i dlouhodobý úspěch. Kritik Alan Velie zařadil Silko spolu s N. Scottem Momadayem, Geraldem Vizenorem a Jamesem Welchem mezi své Čtyři indiánské literární mistry a to hlavně na základě působivosti této knihy.\n\nSilko vydala další román až za více než deset let. V roce 1981 uvedla na trh sbírku propojených básní a novel Story Teller a v roce 1986 publikovala svazek své korespondence s přítelem Jamese Wrightem Delicacy and Strength of Lace.\n\nSilko již dlouho komentuje záležitosti týkající se indiánů. Své komentáře, které se také zaobírají indiánskými záležitostmi a literaturou, publikovala v mnohých nebeletristických článcích.\nDvě její nejznámější eseje jsou otevřenými útoky na její kolegy spisovatele. V \"An Old-Fashioned Indian Attack in Two Parts\" (Staromódní indiánský útok ve dvou částech), poprvé vydané v souboru Gearyho Hobsona \"The Remembered Earth\" (Zapamatovaná Země, 1978), Silko obvinila Garyho Snydera, že profituje na indiánské kultuře, zvláště ve své sbírce \"Turtle Island\", jejíž jméno a téma bylo převzato z mytologie Puebla. V roce 1986, v recenzi románu \"The Beet Queen\" spisovatelky Louise Erdrichové (Anishinaabe) s názvem \"Here´s an Odd Artifact for the Fairy-Tale Shelf\" Silko tvrdí, že autorka zavrhla téma usilování indiánů o nezávislost, aby mohla psát postmoderní beletrii.\n\n"}
{"id": "190246", "url": "https://cs.wikipedia.org/wiki?curid=190246", "title": "Kósí", "text": "Kósí\n\nKósí ( , , ) je řeka v Nepálu a v Indii. Je levým přítokem Gangy. Je dlouhá 730 km. Povodí má rozlohu 86 900 km².\n\nVzniká u vesnice Harkapur v Nepálu soutokem zdrojnic Sun Kósí a Dudh Kosi, které pramení ve Velkém Himálaji. Na dolním toku protéká Indoganžskou nížinou.\n\nNejvyššího vodního stavu dosahuje v létě. Je to díky tání sněhu a ledovců na horách a monzunovým dešťům.\nPrůměrný roční průtok vody poblíž ústí činí 1770 m³/s.\n\nNa území státu Bihár v Indii a také v Nepálu byl vybudován hydrotechnický komplex, jehož součástí jsou hráze, zavlažovací kanály, přehradní nádrže a vodní elektrárny. Na dolním toku je možná vodní doprava.\n"}
{"id": "190259", "url": "https://cs.wikipedia.org/wiki?curid=190259", "title": "Giovanni Legrenzi", "text": "Giovanni Legrenzi\n\nGiovanni Legrenzi (pokřtěn 12. srpna 1626, Clusone – 27. května 1690, Benátky) byl italský varhaník a hudební skladatel barokního období.\n\nNarodil se v Clusone nedaleko Bergama v Lombardii. V letech 1645 až 1656 byl varhaníkem v chrámu Santa Maria Maggiore v Bergamu. Roku 1656 odešel do Ferrary, kde se stal mistrem kapelníkem (\"maestro di cappella\") v Akademii svatého Ducha (Accademia dello Spirito Santo). Tam setrval do roku 1665. \n\nO jeho životě v následujících pěti letech není nic podstatného známo. Ucházel se o zaměstnání v řadě evropských měst, ale nikde se natrvalo neuchytil. V roce 1670 se stal sbormistrem v sirotčinci \"Ospedale dei Derelitti\". V tehdejším slova smyslu šlo o zařízení mezi internátní školou a konzervatoří. Kromě sirotků a opuštěných dětí tam byly na náklady města vychovávány i nadané děti z řádných rodin. Vedle toho byl od roku 1671 kapelníkem v kostele \"Congregazione dei Filippini\". O deset let později vystřídal Antonia Sartoria ve funkci zástupce kapelníka chrámu sv. Marka v Benátkách, aby se v roce 1685 stal v tomto chrámu kapelníkem.\n\nNejplodnější období jeho operní tvorby je okolo roku 1681, kdy komponoval minimálně dvě opery ročně. Poté co se stal v chrámu sv. Marka hlavním kapelníkem se soustředil spíše na hudbu chrámovou. K povinnostem tehdejšího „\"maestro di cappella\"“ a patřila i péče o další hudební vzdělání členů souboru. Mezi jeho studenty v té době byli např. i Francesco Gasparini, Antonio Lotti nebo Giovanni Varischino.\n\nLegrenzi byl aktivní ve většině žánrů barokní hudby severní Itálie včetně opery, vokální chrámové hudby i hudby instrumentální.\n\nLegrenzovo dílo upadlo neprávem v zapomenutí a bylo zastíněno jmény jeho žáků (Antonio Vivaldi, Antonio Caldara), kteří dovedli k dokonalosti myšlenky jejichž autorem byl Giovanni Legrenzi. Zasloužil se mimo jiné o rozvoj sonátové formy, které dal pevný řád. Dbal na zřetelné kontrasty mezi jednotlivými větami a předepisoval i tempa jednotlivých částí, což nebylo do té doby zvykem. Ve jeho sonátách pro dva nástroje (\"sonatas a due\") i triových sonátách (\"sonatas a tre\") byly party jednotlivých nástrojů prakticky rovnocenné. Podobně jeho kantáty po formální stránce významně ovlivnily dílo Alessandra Scarlattiho.\n\n\n\n"}
{"id": "190263", "url": "https://cs.wikipedia.org/wiki?curid=190263", "title": "Retz", "text": "Retz\n\nRetz (česky \"Reteč\", \"Rec\" nebo \"Řešice\") je město v Rakousku nedaleko moravských hranic, asi 12 kilometrů jihozápadně od Znojma, ve spolkové zemi Dolní Rakousko. Retz je město známé jako vinařská obec. Žije zde obyvatel.\nMěsto Retz leží na severozápadě oblasti Weinviertel v Dolním Rakousku, v okrese Hollabrunn. Z celkové rozlohy 45 km je téměř 12 % území zalesněno. Součástí obce jsou také katastrální území Hofern, Kleinhöflein, Kleinriedenthal, Obernalb a Unternalb.\n\nPrvní zmínka o městu je z r. 1180, kdy je označeno jako \"Rezze\", což je jméno pravděpodobně slovanské. Koncem 13. století se do Retzu přestěhoval hrabě Berthold z Rabenswalde a založil tam dominikánský klášter, kolem roku 1300 pak i samotné město. Kolem r. 1343 se v Retzu narodil kazatel František z Retzu, který se zasadil o reformu dominikánského řádu, působil na univerzitě ve Vídni a zastupoval ji také na koncilu v Pise.\n\nRoku 1425 dobyli Retz husité, město bylo zničeno a mnozí jeho obyvatelé pobiti. Jedna kronika z Klosterneuburgu píše, že bylo zajato šest tisíc lidí, mezi jinými i hrabě Jindřich z Maidburgu, a odvedeno do Prahy, téměř 8 000 lidí prý bylo zabito. Roku 1431 se loupeživý husitský vpád opakoval.\n\nRoku 1467 byla mezi domem \"Verderberhaus\" (obraz vpravo) a znojemskou bránou vybudována hradní špitální kaple. Dnes v ní sídlí městské muzeum a \"Jihomoravská galerie\".\n\nDalší obléhání zažil Retz roku 1486, kdy jej dobyl Matyáš Korvín a město pak patřilo k jeho panství až do r. 1492. V tomto období dostalo město privilegium týkající se obchodu s vínem, které se stalo základem jeho budoucí prosperity. Privilegiu také město vděčí za své četné mnohaposchoďové sklepy.\n\nV období třicetiletých válek stál již 15. března 1645 švédský generál Lennart Torstenson (1603–1651), jako první z nepřátelských vojsk, v Retzu.\n\n\n"}
{"id": "190274", "url": "https://cs.wikipedia.org/wiki?curid=190274", "title": "Šoufek", "text": "Šoufek\n\nŠoufek (z německého Schöpfer) je nástroj pro ruční vybírání tekutého obsahu septiku. Vzhledem připomíná velkou naběračku nebo malé vědro na dlouhé holi. Kromě toho se šoufky běžně používají v případě ručních asfaltérských prací, kdy se s jejich pomocí rozlévá tekutý asfalt (velmi horká asfaltová hmota – viz film \"Hej rup!\" Voskovce a Wericha). \n\nMalý šoufek, resp. mírně zkomolená zdrobnělina \"šufánek\", jež se jako nářeční prvek používá pomístně v některých oblastech ČR (východní Čechy, Morava), je označení pro kuchyňskou naběračku.\n\nSlovo je také používáno přeneseně pro označení klamavých žertů (\"dělat si z někoho šoufky\").\n\nŠoufek je také příjmení. Podle statistik zveřejňovaných Ministerstvem vnitra ČR bylo v květnu 2007 nositeli tohoto příjmení 64 žen a 59 mužů.\n\n"}
{"id": "190277", "url": "https://cs.wikipedia.org/wiki?curid=190277", "title": "Vědro", "text": "Vědro\n\nVědro (také kbelík neboli kýbl - z německého \"kübel\") je okrouhlá nádoba pro přepravu a uchovávání zejména kapalných, ale i sypkých látek nebo drobných předmětů, obvykle o objemu od několika litrů do málo desítek litrů. Vědra patřila v minulosti k základní výbavě domácností, zvláště pro dopravu vody. Dnes se užívají zejména jako nádoba na vodu při úklidu.\n\nPůvodní vědra byla vyráběna ze dřeva podobnou technologií jako sudy. Jejich konstrukce byla poskládána z řady prkének kolem kulatého dna, stažených obručemi - taková nádoba se nazývala štoudev. Studniční nádoba zdvihaná pomocí rumpálu se obvykle nazývá okov.\n\nV současné době se užívají vědra z pozinkovaného nebo smaltovaného plechu a především vědra z plastických hmot.\n\nArmáda používala vědra z impregnované plachtoviny s textilním držadlem. Tato vědra bylo možno složit a zabírala minimum místa-což bylo potřebné například v tanku, pancéřovém voze apod.\n\nObyčejná vědra či kbelíky jsou otevřená, ale někdy se stejně nazývají i nádoby s víkem, například používají-li se jako odpadkový koš, na přechovávání pitné vody nebo je to nutné z jiných, zejména hygienických důvodů.\n\nVědro je všeslovanský výraz odvozený z indoevropského výrazu pro vodu. V mnoha jazycích je toto slovo také označením jednotky objemu (duté míry).\n\nSlovo kbelík vzniklo přes staročeské slovo \"kbel\" a staroněmecké \"Kubil\" ze středověké latinské zdrobněliny \"cubellum\" (čteno \"kubelum\") od latinského slova \"cupa\" znamenajícího sud, džber nebo bečku.\n\nKýbl je nespisovný germanismus vzniklý převzetím slova z němčiny, srovnej také anglické .\n\nHistorické dřevěné nádoby se typicky lišily tím, že kbelík měl jedno pevné dřevěné držadlo na jedné straně, zatímco vědro provazové držadlo uchycené na obou stranách.\n\nV současné češtině je významový rozdíl mezi slovy vnímán rozdílně podle regionu, rodinné tradice atd., ale obecně je slovo \"vědro\" vnímáno jako tradičnější a spisovnější, zatímco slovo \"kbelík\" je spíše užíváno hovorově a pro modernější výrobky. Původní nezdrobnělé slovo \"kbel\" z jazyka vymizelo a přežilo jen v místních názvech (Kbely, Gbely), nespisovný germanismus \"kýbl\" je někdy laicky používán jako hyperspisovná alternativa zdrobněliny \"kbelík\".\n\nVědro bylo objemovou jednotkou pro tekutiny.\n\n"}
{"id": "190281", "url": "https://cs.wikipedia.org/wiki?curid=190281", "title": "Sluneční erupce", "text": "Sluneční erupce\n\nSluneční erupce je prudký výbuch ve sluneční atmosféře s energií srovnatelné miliardě megatun TNT, běžně se pohybující okolo 1 milionu kilometrů v hodině (asi 0,1% rychlosti světla) a třeba i vyšší. Sluneční erupce je známa tím, že může zasáhnout elektrické přenosy mnoha pozemských komunikačních zařízení, včetně počítačů, mobilních telefonů, pagerů a automobilů. Sluneční erupce se odehrává ve sluneční koroně a chromosféře zahřátím plazmatu na několik milionů kelvinů a zrychlením výsledných elektronů, protonů a těžších iontů k rychlosti světla. Vytvářejí elektromagnetické záření podél celého elektromagnetického spektra na všech vlnových délkách od nejdelších radiových vln po nejkratší vlny záření gama. Většina erupcí nastává okolo slunečních skvrn, kde se vyvine intensivní magnetické pole ze slunečního povrchu do korony. Sluneční erupce mohou vyzařovat až po několik hodin nebo dokonce i několik dnů, většina erupcí však svou energii uvolní během pouhých minut.\n\nSluneční erupce byla na Slunci poprvé pozorována roku 1859. Hvězdné erupce byly také pozorovány u mnoha jiných hvězd.\n\nFrekvence výskytu slunečních erupcí se různí, od několika denně, když je slunce zvlášť \"aktivní\" až po méně než jednou týdně, když je Slunce \"klidné\".\nSluneční aktivita se mění v 11letém cyklu. Na vrcholu tohoto cyklu, kdy je typicky více slunečních skvrn, je více erupcí.\n\nSluneční erupce jsou klasifikovány jako A, B, C, M nebo X v závislosti na vrcholném toku (ve wattech na metr čtvereční, W/m) od 100 do 800 pikometrů radioaktivního záření v blízkosti Země, jak bylo naměřeno na vesmírné lodi GOES. Každá třída má vrcholný tok vždy desetkrát vyšší než předcházející, s třídou X mají vrcholný tok uspořádaný při 10 W/m. Kolem třídy je lineární měřítko od 1 do 9, to znamená, že erupce X2 je dvakrát tak vyšší jako erupce X1, a je čtyřikrát silnější, než erupce M5. Silnějším M a X třídám erupcí je často přisuzována řada účinků na Zemi.\nPřestože GOES klasifikace je užívána běžně k určení velikosti sluneční erupce, jedná se pouze o odhad.\n\nDvě největší GOES erupce byly události X20 (2 mW/m), zaznamenané 16. srpna 1989 a 2. dubna 2001. Tyto události však byly zastíněny erupcí ze 4. listopadu 2003, kdy se jednalo o největší radiační erupci, která byla kdy zaznamenána. Tato erupce byla původně klasifikována jako X28 (2.8 mW/m). Přestože detektory GOES byly nasyceny nad oblast měření, nyní se předpokládá, že erupce byla mezi X40 (4.0 mW/m) a X45 (4.5 mW/m), podle vlivu událostí v zemské atmosféře (viz ). Erupce pochází z oblasti 10486, která je ukázána několik dní před erupcí.\n\nVěří se, že největší erupce za posledních 500 let nastala v srpnu 1859: byla viděna Britským astronomem Richardem Carringtonem a zanechala stopy v Grónském ledu ve formě nitrátu a berylia-10, který nyní dovolil vědcům změřit sílu erupce (New Scientist, 2005).\n\nSluneční erupce a asociovaný výron koronální hmoty mají silný vliv na naše místní vesmírné počasí. Produkuje proudy vysoce energetických částic slunečního větru a Zemské magnetosféry, která se může objevit jako radiační riziko pro vesmírné lodi a kosmonauty. Měkčí třída proudů radioaktivního záření narůstá ionisováním horní atmosféry, která může vadit krátkovlnné radiové komunikaci a může narušit nízko letící orbitální satelity a způsobit jejich poškození. Energetické částice v magnetosféře přispívají k aurora borealis a aurora australis.\n\nSluneční erupce vytváří kaskádu vysokoenergetických částic známých jako protonová bouře. Protony mohou proniknout lidským tělem a způsobit biochemické poškození. Většina protonových bouří trvá dvě a více hodin od doby visuálního kontaktu k dosáhnutí Země. Sluneční erupce z 20. ledna 2005 vytvořila největší koncentraci protonů, která kdy byla přímo změřena, a trvalo pouze 15 minut od prvního pozorování k dosažení Země. Indikovaná rychlost byla okolo jedné třetiny rychlosti světla.\n\nRadiační rizika a výrony koronální hmoty jsou jedněmi z hlavních obav při diskuzích o lidské misi k Marsu nebo k Měsíci. Bude potřeba vytvořit určitý druh magnetického štítu pro ochranu kosmonautů. Původně se myslelo, že by kosmonauti měli mít dvě hodiny času dostat se pod ochranu štítu, ale na základě události z 20. ledna mají pouze 15 minut na to, aby si našli ochranu před radiací.\n\nV září 2006 byla Japonskou Vesmírnou agenturou vypuštěna nová vesmírná loď momentálně známá jako Solar-B, aby sledovala sluneční erupce ve větších detailech. Zařízení má studovat sílu magnetických polí, u kterých se má za to, že jsou zdrojem slunečních erupcí. Doufejme, že projekt přinese nové světlo na to, co přesně způsobuje tuto aktivitu, že tak budou vědci schopni předpovědět budoucí příchod erupce, a že pomůže minimalizovat škody na satelitním vybavení a zdraví pacientů. Viz \n\nHvězdné supererupce pozorované u jiných hvězd mohou být až 1000x silnější než ty pozorované na Slunci.\n\n\n\n"}
{"id": "190283", "url": "https://cs.wikipedia.org/wiki?curid=190283", "title": "Káď", "text": "Káď\n\nKáď je shora otevřená nádoba na kapalné a sypké látky o objemu desítek až stovek litrů.\n\nKádě se v minulosti vyráběly podobnou technologií jako sudy. Hlavním stavebním materiálem bylo dřevo. Oválné dno kádě bylo obloženo prkénky, která tvoří její stěny. Zvenku byla káď zpevněna řadou obručí. Výrobou a údržbou dřevěných nádob tohoto typu (sudů, beček a kádí) se zabývalo dnes již téměř zaniklé řemeslo bednářství.\n\nV současné době se kádě vyrábějí z ocelového plechu nebo plastických hmot.\n\n"}
{"id": "190286", "url": "https://cs.wikipedia.org/wiki?curid=190286", "title": "Máselnice", "text": "Máselnice\n\nPojem máselnice je užíván ve více významech. Je to název několika předmětů, majících souvislost s máslem a také řada místních názvů.\n\n\n"}
{"id": "190287", "url": "https://cs.wikipedia.org/wiki?curid=190287", "title": "Český helsinský výbor", "text": "Český helsinský výbor\n\nČeský helsinský výbor (ČHV), plným názvem \"Mezinárodní helsinská federace – Český helsinský výbor\", původně \"Československý helsinský výbor\" (Čs. HV), je nevládní nezisková organizace zaměřená na lidská práva.\n\nČeskoslovenský helsinský výbor byl založen v listopadu roku 1988, aby vedle významných občanských iniciativ Charta 77 a Výboru na obranu nespravedlivě stíhaných (VONS) sledoval dodržování a porušování lidských práv v tehdejší ČSSR tak, jak byly vyjádřeny Helsinskou dohodou. Mnoho členů se účastnilo i jiných aktivit.\n\nZaložila ho – z podnětu zástupců Mezinárodní helsinské federace (IHF, International Helsinki Federation) a Helsinki Watch (dnes Human Rights Watch) – skupina třiceti kriticky myslících a opozičně jednajících občanů (v čele prof. dr. Jiří Hájek), kteří se navzdory hrozbě pronásledování rozhodli vydávat a zveřejňovat svá stanoviska k naprostému nesouladu tehdejšího právního řádu a právní jakož i politické praxe s přijatými mezinárodními principy lidských práv. Navázali tak na mnohaletou soustavnou, obětavou a riskantní práci Charty 77, která se ovšem v té době – kromě porušování lidských a občanských práv – už věnovala mnoha dalším ožehavým tématům života tehdejší československé společnosti. Vydala asi 700 dokumentů – stanovisek.\n\nČlenové a členky Čs. HV se soustředili zejména na rozpory řady československých zákonů, např. zákona shromažďovacího a sdružovacího, trestního zákona a dalších právních norem s principy lidských práv, jak byly formulovány v \"Mezinárodním paktu o občanských a politických právech\" a v \"Mezinárodním paktu o hospodářských, sociálních a kulturních právech\" (OSN 1966), v paktech, které z podnětu Konference o bezpečnosti a spolupráci v Evropě (Helsinki, 1975) formálně přijal a ratifikoval i československý totalitní stát (1976). Ačkoli se tím staly součástí československého právního řádu (publikovány pod č. 120/1976 Sb.), stát závazky z nich vyplývající nehodlal automaticky respektovat.\n\nPodobně jako Charta 77 a VONS, tak i Čs. HV připomínal československým úřadům a představitelům, že je nutné tyto mezinárodní závazky a normy plnit, v jejich duchu a podle jejich litery demokratizovat stávající právní řád, jakož i právní a sociální praxi. Čs. HV poukazoval též na mnohé individuální případy nezákonností, zejména pokud šlo o hrubé jednání s občany protestujícími proti režimu na menších i na velikých, tisícových a později statisícových shromážděních konce 80. let, ale i jiné.\n\nČeskoslovenský helsinský výbor, jenž se stal záhy po svém založení členem Mezinárodní helsinské federace (IHF se sídlem ve Vídni), uvítal samozřejmě listopadovou něžnou revoluci roku 1989, zhroucení komunistického režimu, a pokračoval ve své obhajobě lidských a občanských práv jak v obecné rovině (monitoring zákonů a novel, příprava nové Ústavy a Listiny základních práv a svobod apod.), tak pokud šlo o případy nespravedlností a nezákonností vůči jednotlivým občanům, či o situaci některých skupin, jako jsou děti, cizinci, uprchlíci, národnostní menšiny, vězni aj. Hned na počátku roku 1990 požádal Čs. HV v Československu o registraci a byl registrován jako mezinárodní nevládní organizace (se statutem obdobným jako mají občanská sdružení). Rozrostla se jeho členská základna, přihlásila se k němu řada dalších občanů, mezi nimi i kvalifikovaní právníci a jiní odborníci.\n\nKdyž se koncem roku 1992 Československo rozdělilo na dva státy, slovenský a český, rozdělil se i Čs. HV na Slovenský helsinský výbor a Český helsinský výbor. Oba zůstaly členy IHF. Slovenský helsinský výbor později zanikl, a to z finančních důvodů.\n\nNaopak činnost Českého helsinského výboru se záhy velmi rozrůznila, diferencovala. Pokračoval i nadále v monitoringu zákonů i právní a sociální praxe, dále se ČHV zabýval jednotlivými případy porušování lidských a občanských práv, zahájil poradenskou činnost, v jejímž rámci byla založena Poradna pro otázky státního občanství (aktuální v souvislosti s rozdělením ČSFR), též Poradna pro uprchlíky (obě poradny se později osamostatnily), přibyla a rozvinula se informatika o lidských právech, dále i výchova k lidským právům ve školách a v různých profesních skupinách, monitoring dodržování a porušování lidských práv ve věznicích atd. Ve spolupráci s IHF a dalšími evropskými helsinskými výbory se ČHV podílel na některých mezinárodních projektech, zaměřených na vzdělávání aktivistů nevládních organizací, ale i právníků, zejména v některých postsovětských republikách. Vyjadřoval se k mnohým mezinárodním konfliktům, jako byla občanská válka v Jugoslávii, válka v Čečensku aj.\n\nOd roku 1994 vydává výbor každoročně \"Zprávu ČHV o stavu lidských práv v ČR\", čtvrtletní časopis \"Lidská práva\" (původně Zpravodaj Čs.H.V.), v poslední době vychází obojí jen na internetu http://www.helcom.cz. V průběhu let vydal Čs. HV i ČHV řadu monotematicky zaměřených knih a brožur. S publikacemi ČHV i další literaturou k lidským a občanským právům se lze seznámit v Dokumentačním a informačním středisku ČHV.\n\nHlavní oblasti činnosti, kterými se ČHV v současné době především zabývá:\n\nNeopomíjí ani závažné případy porušování lidských a občanských práv pokud jde o diskriminaci žen, porušování práv seniorů, ochranu práv dětí či rodičů, závažné trestní případy aj.\n\nČlenský sněm ČHV volí každoročně své předsednictvo, v jehož čele stojí předseda či předsedkyně:\n"}
{"id": "190288", "url": "https://cs.wikipedia.org/wiki?curid=190288", "title": "Necky", "text": "Necky\n\nNecky či troky jsou nízká, shora otevřená nádoba podlouhlého tvaru. Necky jsou obvykle vyrobeny ze dřevěných prken. Někdy se jim říká také vantroky či troky, ale tento pojem je užíván i pro součást mlýnů.\n\nNecky byly obvykle vyrobeny z trojice prken, která tvoří dno a boky a dvou prken tvořících čela. Postranní prkna mohla přesahovat čela a být seříznuta do tvaru rukojetí. Obvyklé rozměry jsou přibližně: délka 1,5 m, šířka 50 cm a výška kolem 30 cm.\nBoky a čela mají na hranách přiléhajících ke dnu drážky, ve kterých býval motouz. Sloužil k tzv. zatažení, k utěsnění, aby nevytékala z necek voda.\n\nNecky patřily v minulosti k základnímu vybavení hospodářství. Sloužily především jako nádoba na vodu, s níž bylo třeba pracovat. Necky sloužily k především ručnímu praní oděvů, ale také jako nádoba na koupání (předchůdce vany), velká nádoba při zabíjačkách a k mnoha dalším činnostem.\n\n"}
{"id": "190290", "url": "https://cs.wikipedia.org/wiki?curid=190290", "title": "Dong Nai", "text": "Dong Nai\n\nDong Nai ( ) je řeka na jihu Vietnamu. Je dlouhá 586 km.\n\nNa horním toku protéká vrchovinou Ziling a na dolním Kambodžskou rovinou. Ústí do Jihočínského moře, přičemž vytváří deltu.\n\nNejvyššího vodního stavu dosahuje na podzim a v zimě.\n\nVoda se využívá na zavlažování a to především pro potřeby pěstování rýže. Na dolním toku je možná vodní doprava.\n"}
{"id": "190293", "url": "https://cs.wikipedia.org/wiki?curid=190293", "title": "Máselnice (nádoba)", "text": "Máselnice (nádoba)\n\nMáselnice je nádoba, sloužící k výrobě másla stloukáním.\n\nNejstarší máselnice jsou dřevěné nádoby kuželovitého tvaru (dno má přibližně 2× větší průměr než vrchní část nádoby). K máselnici patří tlouk, což je tyč, kterou se máslo stlouká. Máselnice se vyráběla podobně jako sud – z dřevěných latí, po obvodu zpevněná obručemi.\n\nV 19. století se objevily mechanické máselnice, které umožnily nahradit stloukání tloukem jiným mechanickým pohybem. Obvykle měly tvar kolébky nebo otáčivého sudu s peřejníky.\n\nLopatková máselnice holštýnská byla vyráběna ve 20. – 30. letech 20. století. Soudek je z pařeného dubu. Vlastní stloukání smetany se provádí lopatkami uvnitř soudku. Při čištění se lopatky snadno ze soudku vyjmou. Místo ručního pohonu klikou je možno nainstalovat řemenici pro pohon motorkem. Počet obrátek bývá asi 60 až 90.\n"}
{"id": "190295", "url": "https://cs.wikipedia.org/wiki?curid=190295", "title": "Malšovice (Hradec Králové)", "text": "Malšovice (Hradec Králové)\n\nMalšovice () jsou místní částí (a současně katastrálním územím s názvem Malšovice u Hradce Králové) statutárního města Hradec Králové, nachází se na jihovýchod od centra města. Na severu je tato čtvrť ohraničena tokem řeky Orlice, na jihovýchodě se od Malšovic táhne mohutný lesní celek, jeden z největších ve východních Čechách, který téměř bez přerušení dosahuje až k Chocni a Kostelci nad Orlicí.\n\nPůsobí zde komise místní samosprávy \"Malšovice\", jejíž územní působnost je ale rozsáhlejší, zasahuje také do sousední části Nový Hradec Králové (jedná se o ZSJ Malšovice-jih, Malšovice-u kolejí, Na kotli, Na Brně, Na Plachtě, Plachta a část ZSJ Novohradské lesy), naproti tomu část Malšovic uvnitř městského okruhu spadá pod komisi \"Střed města\".\n\nNa dnešním území místní části Malšovice se historicky nacházely tři původně oddělené osady. Nejstarší z nich je \"Náhon\", historicky doložený již k roku 1496. Tato osada vznikla podél cesty vedoucí od města na jihovýchod až východ, k lesu, v dostatečné vzdálenosti od toku a ramen v těch dobách hojně se rozlévající řeky Orlice. Vzdálenost od historického města hradeckého byla přibližně dva kilometry. V dnešním místopisu se původní název zachoval, poloha původní osady je kolem současných ulic Náhon a Na Hrázce na jihovýchodě Malšovic.\n\nDruhou původní osadou je \"Zámostí\", to leží na severovýchodě současných Malšovic o cca 800 metrů blíže k centru města. První zmínky o Zámostí jsou z roku 1509.\n\nOsada s historickým názvem \"Malšovice\" vznikla jako poslední, první záznamy jsou z roku 1654 a to na východ od Zámostí a na sever od Náhonu při cestě z Hradce Králové na východ do Svinar. Na severu tehdejší Malšovice přímo sousedily s rameny řeky Orlice, vznikl zde i mlýn. Dnes lze toto místo najít kolem ulic Přímská a U Pastvišť. V 19. století již figurovaly Náhon a Zámostí jako osady malšovické obce. V roce 1927 pak došlo k definitivnímu sloučení všech tří osad pod jednotným jménem Malšovice.\n\nV roce 1942, tedy za německé okupace, došlo k vytvoření tzv. Velkého Hradce Králové. Tato expanze městských hranic zahrnula tehdy samostatné okolní obce, mj. Pražské Předměstí, Plotiště, Svobodné Dvory, Nový Hradec Králové, Malšovice, Slezské Předměstí, Kukleny, Třebeš a Pouchov pod správu města. Malšovice se tedy od roku 1942 staly integrální součástí města Hradec Králové.\n\nKostel v Malšovicích nikdy nebyl, věřící docházeli do města anebo na Nový Hradec Králové. První školou v Malšovicích byla v roce 1905 založená a postavená škola v nynější Úprkově ulici. Původně pouze dvoutřídka, v roce 1908 již měla třídy čtyři, druhý stupeň, tj. 5. až 8. třída ZŠ, zde vznikl až v roce 1985 v nově přistavěné budově. Druhá škola na území Malšovic, ZŠ Štefcova, byla otevřena v roce 1973 především pro pokrytí potřeb nových obyvatel Malšovic a Moravského Předměstí, od poloviny 60. let zde došlo k velké bytové výstavbě. Tato škola se od počátku specializovala na sport, původně měla hokejové třídy, kterými prošla i řada pozdějších úspěšných reprezentantů, později se škola zaměřila na lehkou atletiku – u školy je atletický a sportovní areál.\n\nMalšovice lze charakterizovat jako klidnější hradeckou čtvrť, převládají zde rodinné domy, zbytek zástavby je tvořen bytovými domy většinou do pěti nadzemních podlaží. Územní stavební rozvoj této městské čtvrti je takřka ukončen, v době od cca roku 2006 probíhá nová větší bytová zástavba pouze v jižním směru v lokalitě Na Plachtě / Plachta v Novém Hradci Králové. Na rozhraní katastrů Malšovic a Nového Hradce Králové se nachází budova územního (okresního) odboru krajského ředitelství Policie ČR, kde je umístěno i třetí městské obvodní oddělení. Ve východní části Malšovic se pak nacházejí dvě rozsáhlé zahrádkářské osady. Vzhledem k sousedství s lesem jsou Malšovice vyhledávaným startovacím místem pro výlety obyvatel krajské metropole, začínají zde turistické a cyklistické trasy. V lese cca 2 km od Malšovic se nachází jeden z městských hřbitovů, tzv. Lesní hřbitov.\n\nS růstem velikosti a počtu obyvatel Hradce Králové došlo od 60. let 20. století k výstavbě několika sportovišť, tenisového areálu na severu Malšovic (LTC Hradec Králové) a těsně za vnějším městským okruhem směrem k centru i fotbalového areálu se Všesportovním stadionem (kdysi kapacita přes 30 tisíc diváků, dějiště řady atletických závodů, místo několika finišů Závodu míru atd., nyní domovský fotbalový klub FC Hradec Králové). Stadion sám se sice nalézá na území místní části Malšovice a je obyvateli města vnímán jako malšovická dominanta, ale patří do centra města, které spravuje komise místní samosprávy \"Střed města\".\n\nHranice dosahu komise místní správy \"Malšovice\" tvoří velké čtyřproudové dopravní tepny, Brněnská třída na západě a Gočárův (vnější městský) okruh na severozápadě. Veškeré komunikace v Malšovicích samotných jsou pak maximálně dvouproudové. Městská hromadná doprava obsluhuje Malšovice trolejbusovou linkou č. 7, denními linkami autobusů č. 8, 9, 25 a noční linkou č. 51.\n"}
{"id": "190297", "url": "https://cs.wikipedia.org/wiki?curid=190297", "title": "Černá řeka (přítok Rudé řeky)", "text": "Černá řeka (přítok Rudé řeky)\n\nČerná řeka (, čínsky 李仙江, pchin-jin \"Lǐ Xiān Jiāng,\" český přepis \"Li-sien-ťiang)\" je řeka v Číně (Jün-nan) a ve Vietnamu (Hanoj, Dien Bien, Phu Tho, Lai Chan). Je dlouhá přibližně 1000 km, z toho 527 km ve Vietnamu.\n\nVzniká soutokem řek Pa-pien-ťiang (Bǎ Biān Jiāng, 把邊江) a A-mo-ťiang (Āmò Jiāng, 阿墨江) v Jünnanské vysočině, mezi pohořími Wu-liang-šan (Wú Liàng Shān, 无量山) na západě a Ai-lao-šan (Āi Láo Shān, 哀牢山) na východě. Teče převážně v hluboké dolině ze severozápadu na jihovýchod. Je to pravý největší přítok Rudé řeky (Sông Hồng, 红河).\n\nMá monzunový režim s letními a podzimními nejvyššími vodními stavy.\n\nNa dolním toku se voda využívá na zavlažování a to především pro potřeby pěstování rýže. Na řece leží město Hoa Binh.\n"}
{"id": "190301", "url": "https://cs.wikipedia.org/wiki?curid=190301", "title": "Nádoba", "text": "Nádoba\n\nNádoba je obecné označení pro duté těleso, používané pro uchovávání kapalin, plynů a sypkých látek. Nádoba může být otevřená (například vědro nebo káď) nebo uzavřená (parní kotel). Sada nádob používaných při přípravě a konzumaci jídla se nazývá nádobí.\n\n\n\n\n"}
{"id": "190307", "url": "https://cs.wikipedia.org/wiki?curid=190307", "title": "Zednická naběračka", "text": "Zednická naběračka\n\nZednická naběračka (lidově fanka, z německého \"die Pfanne\" – pánev) je malá otevřená plechová nádoba používaná ve stavebnictví při zdění. Slouží jako příruční nádoba k nabírání sypkého materiálu (cement, písek, sádra, štuk) i předzpracované stavební hmoty, např. malty, které v ní lze dopravit v jedné ruce i do obtížně přístupných míst. Používá se i pro tzv. špricování, což je přípravné omítání, které je s použitím fanky rychlejší než lžící, a hlavně se uplatní při omítání stropu. Je však také fyzicky namáhavější. Fanka je sice nástroj jednoduchý, ale vyžaduje od zedníka velký cvik a praxi. Ten nabere maltu a rozmáchne se proti zdi. V poslední chvíli prudce trhne zpět a fankou pootočí, následkem toho malta vylétne z fanky, rozvine se do širokého vějíře a hydroskopicky se přilepí se na zeď.\n\nMá tvar komolého kužele, přičemž průměr okraje je 2–3× větší než průměr dna a její šířka je větší než výška. Z boku vyčnívá vodorovná rukojeť s malým háčkem (pro zavěšení na kýbl). Fanka má obvykle objem kolem 1 litru. \nZednická naběračka pro zdění je s ručkou (krátkou rukojetí), naběračka pro transport (zejména do truhlíku na pomocném lešení) je opatřena tulejí, do které se vsazuje dostatečně dlouhá násada.\n\n"}
{"id": "190310", "url": "https://cs.wikipedia.org/wiki?curid=190310", "title": "Takuma Sató", "text": "Takuma Sató\n\nTakuma Sató (: , \"Sató Takuma\") (* 28. ledna 1977, Tokio) je japonský automobilový závodník, bývalý pilot Formule 1.\n\nSatova kariéra nezačala jako u většiny jezdců v brzkém věku na motokárách. Takuma totiž jezdil závodně na kole a vyhrál dokonce několik juniorských šampionátů.\n\nSvou motokárovou kariéru začal až v roce 1996, kdy mu bylo už 19 let a kdy mnozí jezdci už pomalu vstupují do F1. Postupně se Sato dostal do Závodní školy okruhu Suzuka. Tato škola byla podporována Hondou. V roce 1998 vstoupil Sato do Japonského šampionátu Formule 3. Tam byl součástí projektu Mugen-Dome. V polovině sezóny ale tým opustil a vydal se závodit do Evropy. V letech 1998 a 1999 jezdil v některých juniorských formulích po celé Evropě. Na konci roku 1999 zamířil do Britského šampionátu Formule 3. V roce 2000 skončil celkově na 3. místě a v roce 2001 celý šampionát vyhrál, s celkem 16 výhrami za 2 sezóny. V těch letech se také účastnil mezinárodních závodů ve Spa-Francorchamps, Zandvoortu a Macau.\n\nV roce 2002 se Takuma dostal až do F1, konkrétně do týmu Jordan, kterému dodávala motory Honda. Jeho týmovým kolegou byl zkušený Giancarlo Fisichella. Ve své nováčkovské sezóně prokázal Takuma slušnou rychlost, reputaci si ale kazil častými haváriemi. Velká havárie potkala Takumu v Rakousku. Nick Heidfeld ztratil kontrolu nad svým vozem Sauber a při brždění vrazil do boku Satova vozu. Část kokpitu se promáčkla. Sato utrpěl lehký otřes mozku a po několik minut nemohl dostat zaklestěné nohy ven z vozu. První body v F1 vybojoval Takuma na domácí trati v Japonsku, kde dojel na 5. místě.\n\nPro rok 2003 se Sato přesunul k týmu British American Racing, dalšímu týmu s motory Honda. Post závodního jezdce se pro něj nenašel a tak plnil roli testovacího jezdce. Zazávodil si ale v posledním závodě, v Japonsku, kde nahradil Jacquese Villeneuva. Domácí závod dokončil opět na bodech, na 6. místě.\n\nV roce 2004 už opět závodil celou sezónu. V této sezóně se mu velice dařilo, bodoval v hodně závodech a dokonce stnul na stupních vítězů. Bylo to v Grand Prix USA a Takuma se tak stal teprve druhým Japoncem v historii F1, který stanul na stupních vítězů (prvním byl Aguri Suzuki při Grand Prix Japonska 1990). Dobrý výsledek zaznamenal v kvalifikaci na Grand Prix Evropy, kde startoval z 2. místa. Závod nedokončil. Jeho výpadky po celou sezónu byly hlavně kvůli mechanickým poruchám. A jelikož jeho týmový kolega Jenson Button téměř žádná odstoupení kvůli poruše motoru neměl, přičetla se vina jezdeckému stylu Takumy. Na konci sezóny měl Sato 34 bodů a obsadil solidní 8. místo. Za Buttonem nicméně zaostal o 51 bodů. Pro tým BAR ale společně vybojovali 2. místo v poháru konstruktérů.\n\nSato prodloužil s týmem BAR-Honda i pro rok 2005. Tým ale z předních pozic načisto vymizel a přišly naopak bídné výsledky a problémy. Prvně zmeškal Takuma Grand Prix Malajsie kvůli své nemoci. Při Grand Prix San Marina byl diskvalifikován celý tým BAR včetně obou jezdců. Tým dostal zákaz startu v dalších 2 závodech kvůli příliš nízké váze vozu po odčerpání paliva. Takuma nakonec za celou sezónu získal jeden jediný bod, zatímco jeho týmový kolega Button 37 bodů.\n\nNa konci roku 2005 převzala Honda veškerou moc nad týmem BAR a vytvořila si tak svůj vlastní tým. Jenson Button a Rubens Barrichello byli oznámeni jako závodní jezdci pro rok 2006. Se Satem se počítalo do role třetího a testovacího jezdce. Takuma ale raději zvolil přestup do nově vzniklého týmu Super Aguri, podporovaného Hondou. Tento tým založil bývalý jezdec F1 Aguri Suzuki. Vůz byl poháněn motory Honda a bylo použito 4 roky staré šasi od zkrachovalého týmu Arrows. Vyhlídky na byť jen bodovaná umístění byly pramalé.\n\nNa začátku sezóny 2006 Sato pohodlně porážel svého týmového kolegu Yuji Ideho. Ten byl ale až po skutečně tragických výsledcích a vystoupeních vystřídán Franckem Montagnym. Toho pak vystřídal ke konci sezóny Sakon Yamamoto. Za celou sezónu nikdo z týmu nebodoval a Satův nejlepší výsledek byl z posledního závodu sezóny, Grand Prix Brazílie. Tam obsadil 10. místo, když za sebou nechal svého kolegu Yamamota, Roberta Doornbose z Red Bullu, oba vozy Toro Rosso a oba vozy Midland. Porazit tolik vozů, byl pro Super Aguri nejlepší výsledek v sezóně.\n\nSato zůstal věrný Super Aguri i pro sezónu 2007. K týmu se po jeho bok připojil Anthony Davidson. Toho znal Sato už z předchozího působení v Britské Formuli 3. Sezónu začal Sato překvapivě dobře. V prvním závodě postoupil do závěrečné části kvalifikace a startoval z 10. místa. To byla nejlepší startovní pozice, ze které vůz Super Aguri kdy startoval. Ještě větší úspěch ale přišel ve Španělsku. Takuma Sato obsadil konečné 8. místo a vybojoval pro Super Aguri první bod v historii týmu.\n\nAle ani to nebyl vrchol sezóny. Ten přišel v Kanadě, v závodě, který byl pro Super Aguri tím nejúspěšnějším v jeho krátké historii. Sato se probil z prostředku startovního pole na 5. místo, když předjel dokonce Kimiho Räikkönena na Ferrari. Chyba při zastávce v boxech ho ale poslala až na 11. místo. V posledních 15 kolech ale Takuma dokázal předjet 5 vozů (za zmínku stojí Ralf Schumacher na Toyotě, či ex-mistr světa Fernando Alonso na McLarenu) a dojel si pro 6. místo. Sato byl vyhlášen „Jezdcem dne“ na stránkách Britské ITV a zastínil tak i vítěze závodu Lewise Hamiltona. V druhé polovině sezóny ale byl Takuma zase podprůměrný, a i když dokončoval pravidelně závody, na body už nestačil. Celkově tak skončil v šampionátu se 4 body na 17. místě. To byl jeho nejlepší výsledek od působení v BAR v roce 2004.\n\nSato zůstal s týmem i pro další rok, sezónu 2008. Tým se ale ocitl ve velké finanční krizi a po selhání všech pokusů o záchranu Super Aguri, musel tým z Formule 1 odstoupit. Takuma Sato je tak momentálně bez angažmá.\n\nV roce 2017 se stal vítězem závodu 500 mil Indianapolis.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "190313", "url": "https://cs.wikipedia.org/wiki?curid=190313", "title": "Ca (řeka)", "text": "Ca (řeka)\n\nCa (, také známá pod jménem Liam Giang) je řeka ve Vietnamu s prameny v Laosu. Je dlouhá přibližně 500 km.\n\nNa horním toku protíná výběžky hřbetu Čyongšon. Na dolním toku pak protéká po přímořské rovině. Ústí do zálivu Bac Bo Jihočínského moře.\n\nVysoký vodní stav má v letě.\n\nNa dolním toku se voda využívá na zavlažování. Na řece leží město Vinh.\n"}
{"id": "190316", "url": "https://cs.wikipedia.org/wiki?curid=190316", "title": "Podzimu", "text": "Podzimu\n\nPodzimu (v originále \"To Autumn\") je báseň anglického romantického básníka Johna Keatse, napsaná v roce 1819, sedmnáct měsíců před básníkovou smrtí.\n\nPublikována byla v roce 1820. K jejímu napsání Keatse inspirovala podzimní procházka po travnatém říčním břehu u anglického Winchesteru. Traduje se příběh, že Keats nebyl schopen soustředit se na svou práci, protože dcera paní domácí, u které měl pronajatý pokoj, cvičila na housle. Keats proto opustil dům a šel se projít směrem k Winchester College. Po návratu okamžitě napsal celou báseň.Báseň má tři sloky o jedenácti řádcích, v nichž jsou popisovány nálady, barvy a zvuky podzimu. Třetí sloka popisuje konec dne pozdního podzimu, a proto je možné v ní nalézt sloh, symboly a slovní zásobu, jež v sobě nesou negativní vyznění (truchlící „mraky much, jepic“ zde vyznívají jako rekviem pro Keatse samotného).\n\n"}
{"id": "190320", "url": "https://cs.wikipedia.org/wiki?curid=190320", "title": "Bratrská jednota baptistů Banská Bystrica", "text": "Bratrská jednota baptistů Banská Bystrica\n\nSbor Bratské jednoty baptistov v Banské Bystrici je místní baptistickou církví v centru města v ulici Horná Strieborná, která má kolem 130 členů a její misijní stanice jsou i v obcích Hronec a Strelníky.\n\nPrvní baptistická rodina se do Bánské Bystrice přistěhovala kolem roku 1956. Kolem nich se vytvořila skupina, kterou jednou v měsíci navštěvoval kazatel klenovského sboru Emil Stupka. V roce 1968, kdy byl kazatelem v Klenovci Jiří Šperl, se tato rostoucí skupina stala misijní stanicí sboru baptistů v Klenovci. Tehdy bylo v Bystrici asi 50 věřících. V roce 1986 koupili baptisté dva staré domy v ulici Horná Strieborná. V roce 1990 se tato skupina baptistů stala samostatným sborem a během pěti let v Bánské Bystrici vybudovali moderní modlitebnu.\n\n\n"}
{"id": "190323", "url": "https://cs.wikipedia.org/wiki?curid=190323", "title": "Sluneční cyklus", "text": "Sluneční cyklus\n\nSchwabeův sluneční cyklus, Schwabe-Wolfův cyklus nebo cyklus slunečních skvrn je cyklus jedenáctileté aktivity Slunce objevený roku 1843 německým hvězdářem Heinrichem Schwabem. Roku 1849 byl položen základ pozorování počtu slunečních skvrn pozorovaných na naší nejbližší hvězdě. Z archeologických poznatků se ukazuje, že cyklus byl přítomný i před přibližně 300 milióny let. Cyklus je také spojen s otočením sluneční magnetické polarity. Sluneční cyklus není přesně 11 let dlouhý; již se také vyskytl 9letý či 14letý cyklus. Další možné cykly jsou předpokládány a je o nich více v článku sluneční variace.\n\nCyklické změny způsobuje sluneční dynamo, které je ovlivňováno slapy planet jako je Jupiter (s oběžnou dobou necelých 12 let). Na souvislost slunečního cyklu s postavením planet je však poukazováno již déle.\n\nČasy nejvyšší aktivity známé také jako sluneční maxima jsou charakterizovány vyšším počtem slunečních skvrn, než je tomu obvyklé. Časy nejnižší aktivity, též známé jako sluneční minima, během nichž je magnetické pole Slunce téměř dipolární. Solární maximum bylo v roce 2001 a poté Slunce vstoupilo do minima (začátku) slunečního cyklu 24 v lednu 2008. Cyklus 24 byl původně odhadován jako aktivnější. Poslední sluneční maximum pak bylo v roce 2014 a mělo nízký počet skvrn.\n\nJak je vidět na starším obrázku, sluneční konstanta se mění o 0,1 % (1 W/m) a průměrná hodnota je 1 366 W/m. V současnosti se (převážně díky předchozím instrumentálním chybám měření) uvádí hodnota pod 1 361 W/m a časová řada je rekonstruovaná z dat z různých satelitů.\n\nBabcockův Model vysvětluje 11leté a 22leté cykly, které nastávají kvůli změnám v magnetických polích.\n\nVelikost je amplitudově modulována s periodou přibližně 87 let (Gleissbergův cyklus) a snad i 210 let (Suessův cyklus).\n\nCyklus se pak může projevit na zemských teplotách i o 0,1°C.\n\n\n"}
{"id": "190326", "url": "https://cs.wikipedia.org/wiki?curid=190326", "title": "Amorův šíp", "text": "Amorův šíp\n\nAmorův šíp nebo také Amorova střela je ustálené slovní spojení, které vešlo do slovníku jako rčení a běžně se používá jako přirovnání; pro vyjádření stavu vzniku zamilovanosti, náklonnosti či zalíbení.\n\nMytologický bůh lásky Erós, známý i jako Amor, byl synem boha války Area a bohyně lásky Afrodity. Okřídlený hošík trochu potměšile zasahoval z luku zlatými šípy srdce žen i mužů. Prý si nebyl před ním jist i mocný Zeus, proto ho Afrodita skryla na čas v lese. Po vrácení na Olymp však jeho sladkým zraněním nikdo neodolal.\n\nMladý Erós lásce propadl též. Unesl krásnou princeznu Psyché, oženil se s ní, ale s tou podmínkou, že ho nikdy nesmí spatřit. Závistivé sestry přemluvily spokojenou Psyché, aby si v noci svého manžela prohlédla. Nečekaná kapka horkého oleje z kahanu však Eróta probudila – a ten Psyché opustil.\n"}
{"id": "190332", "url": "https://cs.wikipedia.org/wiki?curid=190332", "title": "Bratrská jednota baptistů Košice", "text": "Bratrská jednota baptistů Košice\n\nSbor Bratské jednoty baptistov v Košicích je místní baptistickou církví v ulici Slovenskej jednoty, která má misijní stanice i v obcích Prešov, Vranov nad Topľou a Čierna nad Tisou.\n\nBaptisté v Košicích se hlásí k odkazu anabaptistů, kteří sem přišli po roce 1526 z Moravy a podle městského archívu jich zde bylo dokonce 12 pro svou víru popraveno. Baptistickou misii v Košicích začal roku 1888 kazatel August Meereis. Roku 1899 zde bylo pokřtěno prvních 5 osob. První záznamy o organizované práci baptistů v Košicích jsou z roku 1911. V roku 1923 byla otevřena modlitebna na Jesenského ulici. Sbor tehdy patřil pod správu sboru v Miloslavově. V letech 1949-1976 se o sbor starali kazatelé z kežmarského sboru. V roku 1976 získal státní souhlas k výkonu duchovenské činnosti Juraj Pribula a tak se sbor osamostatnil. V roce 2003 baptisté v Košicích slavnostně otevřeli novou moderní a polyfunkční modlitebnu v ulici Slovenskej jednoty se sálem až pro 300 lidí a s prostorem pro řadu dalších aktivit.\n\n\n\n"}
{"id": "190336", "url": "https://cs.wikipedia.org/wiki?curid=190336", "title": "Pojištění vkladů", "text": "Pojištění vkladů\n\nPojištění vkladů je prostředek ochrany peněz uložených v bankách (prostřednictvím bankovních účtů a případně jiných typů produktů). Tyto peníze jsou bankou pojištěny, takže v případě pádu této banky dostanou vkladatelé své prostředky (resp. jejich velkou část) zpět od pojistitele. Toto pojištění má za cíl ochranu nejen jednotlivých střadatelů, ale i bank, resp. celkovou stabilitu bankovního trhu. V mnoha zemích (včetně zemí EU) je proto pojištění vkladů povinné.\n\nV případě, že se rozšíří negativní informace o nějaké bance, můžou vyděšení střadatelé, kteří požadují okamžité vyplacení svých vkladů, přivést banku do vážných problémů. Podobný tzv. run na banku může položit i zcela bezproblémovou banku (u které se jednalo např. o dezinformaci). Předpokládá se, že pojištění vkladů střadatele uklidní, takže negativní zprávy nevyvolají zbytečný výběr vkladů.\n\nDruhou výhodou pojištění je ochrana klientů – pokud banka skutečně zkrachuje, je vkladatelům nahrazena alespoň část jejich vkladů, o které by jinak bankrotem přišli.\n\nPojištění vkladů je však také předmětem kritiky, neboť jistota daná pojištěním může vést k tzv. morálnímu hazardu, kdy investor podstupuje nepřiměřené riziko, na které nemůže doplatit, protože jeho případnou ztrátu omezí pojištění.\n\nPojištění vkladů je v principu pojištění jako libovolné jiné – banka platí pojistiteli nějaký poplatek, zpravidla daný procentem objemu pojištěných vkladů (např. v Česku platí banky 0,1 % ročně). V případě pojistné události pak tento pojistitel vyplatí klientům banky příslušnou částku – často nikoli celý vklad, ale jen jeho část, např. 90 %.\n\nPojištění vkladů zpravidla neprovozují běžné pojišťovny, ale specializované organizace. Většina těchto organizací je sdružena v Mezinárodní asociaci pojistitelů vkladů, evropští pojistitelé se sdružují v Evropském fóru pojistitelů vkladů.\n\nV mnoha státech je pojištění vkladů povinné ze zákona. Tak tomu je i v Evropské unii včetně Česka, neboť Směrnice 94/19/ES stanovila, že všechny členské státy musí mít fungující systém pojištění vkladů, který zaručuje náhradu do výše nejméně 20 000 EUR s maximálně 10% spoluúčastí (omezení výplaty nesmí být nižší než 90 %). Některé státy se rozhodly zavést ještě vyšší povinné pojištění. Kvůli celosvětové finanční krizi v roce 2008 došlo v několika zemích k dalšímu výraznému navyšování záruk, načež se na zasedání Rady ministrů hospodářství a financí 7. října 2008 ministři financí států EU dohodli, že by tato záruka měla být v celé EU navýšena na nejméně 50 000 EUR, později k tomu byla vydána i směrnice Evropské unie, která dále stanovila, že od roku 2011 se minimální výše zvýší až na 100 000 EUR, pokud by se do konce roku 2009 nerozhodlo o neúčelnosti takového kroku.\n\nV Česku bylo povinné pojištění vkladů zavedeno zákonem o bankách, na základě kterého vznikl Fond pojištění vkladů a stanovila se výše výplaty, jejímž základem je souhrn všech pojištěných vkladů, nejvýše však ekvivalent 25 000 EUR, a výplata činila 90 % tohoto základu. Pojištěny jsou všechny vklady fyzických i právnických osob (i vklady vedené v jiných měnách), s výjimkou vkladů bank, finančních institucí, zdravotních pojišťoven a státních fondů. Pojištění se také nevztahuje na směnky a jiné cenné papíry. Na základě výše uvedené dohody byl v roce 2008 zákon novelizován, limit byl zvýšen na 50 000 EUR a spoluúčast vkladatelů byla zrušena. V roce 2010 pak byl zákon v souladu s výše uvedenou směrnicí opět novelizován, takže s účinností od 31. prosince 2010 se limit pojištění zvýšil na 100 000 EUR. V roce 2015 pak bylo pojištění vkladů s účinností od 1. 1. 2016 reorganizováno do tzv. Garančního systém finančního trhu, jehož se Fond pojištění vkladů stal součástí.\n\n"}
{"id": "190338", "url": "https://cs.wikipedia.org/wiki?curid=190338", "title": "Kuška", "text": "Kuška\n\nKuška může znamenat:\n\n\n\n"}
{"id": "190342", "url": "https://cs.wikipedia.org/wiki?curid=190342", "title": "Nef", "text": "Nef\n\nNef byla obchodní nebo válečná loď, která byla používána v 13. století v Anglii a Francii. Její konstrukce vychází z vikinských lodí.\n\nPlavidlo mělo ploché dno a ponor okolo dvou metrů, což umožňovalo plavbu v mělčích pobřežních vodách a v ústí řek. Trup dosahoval délky 30 metrů a šířka tvořila asi čtvrtinu délky. Příď i záď měly stejně zaoblený tvar a na zádi bylo boční kormidelní veslo. Loď byla poháněna především veslaři, jejichž počet byl však nižší než například u dromónu. Měl jen jeden stěžeň na kterém visela jednoduchá ráhnová plachta.\n\nNa přídi a zádi měl vyvýšené nástavby se střeleckými stanovišti pro lučištníky, kteří při boji obsadili i strážní koš. Při boji se loď snažila přirazit k boku protivníka, který pak byl zahákován a na jeho palubu zaútočili ozbrojení námořníci. \n"}
{"id": "190350", "url": "https://cs.wikipedia.org/wiki?curid=190350", "title": "Heinrich Schwabe", "text": "Heinrich Schwabe\n\nSamuel Heinrich Schwabe (25. října 1789 – 11. dubna 1875) byl německý astronom známý svými pracemi o slunečních skvrnách, objevitel slunečního cyklu (Schwabe-Wolfův cyklus).\n\nSchwabe se narodil v Desavě. Nejprve byl lékárníkem, pak svou pozornost upřel na astronomii a v roce 1826 zaměřil svá pozorování na sluneční skvrny. Schwabe zkoušel objevit novou planetu uvnitř oběžné dráhy planety Merkur, která byla pokusně nazývána Vulcan. Kvůli blízkému sousedství se Sluncem by bylo těžké Vulcan pozorovat. Proto Schwabe věřil, že jednou z možností, jak detekovat tuto planetu, by bylo najít černý bod, když by obíhala okolo Slunce. Po celých 17 let, od roku 1826 do roku 1843, za každého pěkného počasí s čistým nebem, Schwabe pozoroval a zaznamenával jeho skvrny, zkoušeje z nich detekovat Vulcan.\n\nNenalezl však planetu, ale zjistil pravidelné variace v počtu slunečních skvrn a publikoval své poznatky v krátkém článku nazvaném („Sluneční pozorování 1843“). V tomto článku předpokládá pravděpodobnou desetiletou periodu (např. že každých deset let počet skvrn dosáhl svého maxima). Tento článek nejprve nepřitahoval velkou pozornost, ale Rudolf Wolf, který byl v té době ředitelem hvězdárny v Bernu, byl nadšen tak, že začal pravidelná pozorování slunečních skvrn. Schwabeho pozorování byla poté v roce 1851 využita Alexanderem von Humboldtem ve třetím vydání jeho \"Kosmosu\". Pravidelnost slunečních skvrn je nyní plně prokázána a Schwabemu je připisován kredit jednoho z největších objevů v oblasti astronomie.\n\nRoku 1857 byl Schwabe oceněn Zlatou medailí Královské astronomické společnosti.\n\nKromě astronomie se věnoval i botanice, v roce 1813 vydal soubornou práci \"Flora Anhaltina\", kde se zabývá rostlinstvem své vlasti, a také sebral řadu místních rostlinných exemplářů.\n\n"}
{"id": "190352", "url": "https://cs.wikipedia.org/wiki?curid=190352", "title": "Tramvajová doprava v Lipsku", "text": "Tramvajová doprava v Lipsku\n\nNěmecké město Lipsko, nacházející se ve spolkové zemi Sasko, disponuje vlastní sítí tramvajové dopravy. Jedná se o třetí největší síť v celém Německu (po Kolíně nad Rýnem a Berlíně), její délka se pohybuje na 146 km. Cestujícím slouží přes 500 zastávek a 40 tramvajových smyček.\n\nDějiny lipské tramvajové sítě sahají až do 19. století. Roku 1871 získali dva zdejší podnikatelé licenci k provozování koňské tramvaje a 18. května 1872 zprovoznili první úsek tramvajové sítě; jednalo se o okruh kolem centra města. Ještě v témže roce následovaly i další nové úseky. Od roku 1896 je celý provoz elektrifikován. Do roku 1917 zde fungovalo několik dopravců, poté však došlo k jejich sloučení a sjednocení sítě do jednoho celku. Tento proces trval několik let.\n\nV 70. letech 20. století došlo k vzestupu motorismu, což dopravní situaci ve městě ztížilo. Byl proto přebudován Tröndlinring, okruh kolem centra města, který je též důležitou tepnou i v tramvajové dopravě. V časech NDR byla rovněž i budována nová sídliště (východ města), a tak bylo nutné provoz postupně rozšiřovat tak, aby byla zajištěna dopravní obslužnost i těchto oblastech. Mnohých nových úseků se tak tramvajová síť dočkala v letech 1983, 1986 a 1989. Kromě toho se také prodloužily již stávající tratě.\n\nPo roce 1990 bylo zrušeno mnoho tramvajových úseků (stejně jako na konci let šedesátých), tentokrát však důvodem byly úspory poté, co se změnily společenské podmínky. Nevytížené tratě již nebylo možné dále podporovat, a tak byly nahrazeny jiným druhem dopravy a síť jako celek byla přeuspořádána k větší efektivitě.\n\nV současné době zde jezdí patnáct tramvajových linek. V letech 2005–2007 bylo do Lipska dodáno 24 nízkopodlažních tramvají Bombardier Flexity Classic (typ NGT12-LEI) výrobce Bombardier Transportation. V letech 2010–2012 bylo nakoupeno dalších 9 tramvají NGT12-LEI za 29 milionů EUR. 26. března 2015 společnost LVB objednala čtyři tramvaje Solaris Tramino (NGT10) u společnosti Solaris Bus & Coach s možností nákupu dalších 43 kusů během následujících pěti let. Tramvaje mají v počtu 41 kusů nahradit do roku 2020 soupravy tramvají T4D+T4D+B4D.\n\n\n"}
{"id": "190353", "url": "https://cs.wikipedia.org/wiki?curid=190353", "title": "Baltí", "text": "Baltí\n\nJazyk baltí (بلتی transliterováno \"baltī\"; název \"baltština\" není příliš vhodný kvůli možné záměně se společným předkem dnešních baltských jazyků) patří do tibeto-barmské jazykové rodiny. Jde v podstatě o nářečí sousední ladákštiny; oba jazyky (baltí i ladákština) jsou vlastně archaickým dialektem tibetštiny, pravděpodobně ustrnulým z doby, kdy území Ladákhu a Baltistánu bylo součástí Tibetského království. Mnohé souhlásky, které se v moderní tibetštině píší, ale ve většině moderních tibetských nářečí nevyslovují, jsou v baltí pořád slyšet.\n\nBaltí mělo své vlastní písmo, které bylo v 17. století nahrazeno písmem persko-arabským. Písmo přišlo s islámem, stejně jako perské výpůjčky ve slovní zásobě. Další výpůjčky jsou ze sousedních jazyků šína a burušaskí, nicméně 90 % slovní zásoby baltí sdílí s ladákštinou a se severotibetskými dialekty Amdo a Khan.\n\nPodstatná jména nemají gramatický rod. Pokud je potřeba významově odlišit živé bytosti odlišných pohlaví, mají buď úplně odlišné lemma, nebo k nim lze přidat vhodnou příponu: \"po\" nebo \"pho\" pro mužské pohlaví, \"mo\" nebo \"ngo\" pro ženské: \"byapho\" = kohout, \"byango\" = slepice, \"bu\" = chlapec, syn, \"bongo\" = dívka, dcera.\n\nMnožné číslo se tvoří příponami. Končí-li jednotné číslo na souhlásku, připojuje se \"kun\", končí-li na „a“ nebo „o“, připojuje se většinou \"ong\", koncové „e“ se nahrazuje \"yon\" nebo \"yong\", koncové „i“ se nahrazuje \"yung\", „u“ se nahrazuje „ung“:\n\nBaltí rozlišuje 8 pádů.\n\n\n\nBohatě se využívají zvratná zájmena, např. \"ngang\" = „já si“, \"khwang\" = „on si“.\n\n"}
{"id": "190355", "url": "https://cs.wikipedia.org/wiki?curid=190355", "title": "Město-hrdina", "text": "Město-hrdina\n\nMěsto-hrdina (rus. город-герой, ukr. Місто-герой, bělor. горад-герой) je oficiální čestný titul udělovaný v éře Sovětského svazu městům, která se vyznamenala ve Velké vlastenecké válce v boji proti nacistickému Německu. Prvními městy, která byla nazvána hrdinskými městy podle příkazu prezídia SSSR ze dne 1. května 1945, byly Leningrad, Stalingrad, Sevastopol a Oděsa. Oficiálně byl název / titul uzákoněn 8. května 1965. Celkem tento titul získalo 12 měst a 1 pevnost.\n"}
{"id": "190356", "url": "https://cs.wikipedia.org/wiki?curid=190356", "title": "Balti", "text": "Balti\n\nVýraz Balti může odkazovat k několika významům:\n\n"}
{"id": "190359", "url": "https://cs.wikipedia.org/wiki?curid=190359", "title": "Rudolf Wolf", "text": "Rudolf Wolf\n\nJohann Rudolf Wolf (7. července 1816 Fällanden – 6. prosince 1893 Curych) byl švýcarský astronom a matematik světoznámý pro svůj výzkum slunečních skvrn.\n\nWolf se narodil ve Fällandenu poblíž Zurichu. Studoval na universitách v Zurichu, Vídni a Berlíně. Encke byl jedním z jeho učitelů. Wolf se stal profesorem astronomie na universitě v Bernu roku 1844 a v roce 1847 ředitelem Bernské hvězdárny. Roku 1855 přijal křeslo vedoucího astronomie obou univerzit v Zurichu. Na University of Zurich a ve Federal Institute of Technology v Zurichu.\n\nWolf byl ohromen objevem cyklu slunečních skvrn Heinrichem Schwabem, nevydal pouze data ze svých pozorování, ale sbíral všechna dostupná data o slunečních skvrnách zpět až do roku 1610 a vypočítal periodu cyklu na 11,1 roku. V roce 1848 vymyslel cestu ke kvantifikaci aktivity slunečních skvrn. Wolfovo číslo slunečních skvrn, jak bylo nazváno, zůstává v používání dodnes. Roku 1852 byl Wolf jedním z prvních čtyř lidí, kteří objevili spojitost mezi cyklem a geomagnetickým polem Země.\n\n"}
{"id": "190362", "url": "https://cs.wikipedia.org/wiki?curid=190362", "title": "Ars Benevola Mater", "text": "Ars Benevola Mater\n\nArs Benevola Mater je nezávislý italský label, specializovaný na vydávání projektů avantgardní hudby, pocházejících především ze střední a východní Evropy, hlavně zemí bývalého komunistického bloku. Jeho zakladatelem a vlastníkem je Mauro Casagrande. Soustřeďuje se na dark-ambientní hudbu, industriál, elektronický neoklassicimus i tvorbu, kterou lze zařadit do nových trendů soudobé vážné hudby. Vydavatelství vzniklo v roce 1999. \n\nVladimír Hirsch (Česko), Job Karma, Lagowski (Polsko), Tamás Katai (Maďarsko), Oxyd, Anima mundi (Slovensko), Thorn-Agram (Lotyšsko), Radio Kuolema, ad. \n\n"}
{"id": "190370", "url": "https://cs.wikipedia.org/wiki?curid=190370", "title": "Kuška (řeka)", "text": "Kuška (řeka)\n\nKuška ( ) je řeka v Afghánistánu (provincie Herát) a v Turkmenistánu (viloját Mary). Je levým přítokem Murgabu. Je dlouhá 277 km. Povodí má rozlohu 10 700 km².\n\nPramení na severních svazích Paropamizu.\n\nV létě vysychá. Průměrný roční průtok vody v ústí činí 3,52 m³/s.\n\nV údolí leží stejnojmenná města v Afghánistánu i v Turkmenistánu.\n"}
{"id": "190384", "url": "https://cs.wikipedia.org/wiki?curid=190384", "title": "Petrkov", "text": "Petrkov\n\nNázev Petrkov má více sídel:\n"}
{"id": "190385", "url": "https://cs.wikipedia.org/wiki?curid=190385", "title": "Klan Hatakejama", "text": "Klan Hatakejama\n\nKlan Hatakejama (: 畠山氏, \"Hatakejamaudži\") byla významná rodina odvozující svůj původ od klanu Taira. Působili jako spojenci šógunátu Ašikaga proti Jižnímu dvoru v období Nanboku-čó. Odměnou za svou loajalitu mohla rodina zastávat posty šugo v několika provinciích až do konce 14. století. Jako jedna ze tří rodin mohla rodina Hatakejama užívat titul kanrei a disponovat tak velkým vlivem na císařský dvůr v Kjótu.\n\nOkolo roku 1450 se kvůli vnitřním neklidům klan rozpadl a výrazně oslabil jak na poli vojenském, tak na poli politickém. Výsady nošení titulu kanrei byly klanu odebrány ve prospěch klanu Hosokawa. Za nepokoji stály snahy o to, kdo získá nástupnicky titul zástupce šóguna, a to mezi Masanagou Hatakejamou a Jošinorim Hatakejamou. Oba agresoři kolem sebe rychle vytvořili aliance se sousedními klany a přispěli tak svým dílem k vypuknutí války Ónin. Přes tuto nestabilitu dokázal za vlády Nobunagy Ody klan velmi obratně fungovat jako hlavní správce Nobunagovy moci v Kjótu.\n\n"}
{"id": "190389", "url": "https://cs.wikipedia.org/wiki?curid=190389", "title": "Broad Peak", "text": "Broad Peak\n\nBroad Peak (baltí \"Faichan Kangri\") je dvanáctá nejvyšší hora světa a čtvrtá nejvyšší hora v Pákistánu. Broad Peak je součástí masívu Gašerbrum, který se nachází na hranici mezi Pákistánem a Čínou v pohoří Karákóram. Vrchol je vzdálen asi 8 km od druhé nejvyšší hory světa K2.\n\nHora nejdříve dostala od členů Godwin-Austenovy expedice jméno \"K3\" jako další v pořadí po naproti stojící K2. Později si zeměpisci všimli, že vrcholová část měří půl druhého kilometru, a inspirovalo je to k přejmenování hory na \"Broad Peak\", tedy anglicky \"Široký štít\". Název \"Phalčan Kangri\", pod kterým se hora objevuje i v českých pramenech, je doslovným překladem téhož do jazyka baltí; domorodci však dávají přednost názvu \"Fajčan Kangri\", obvykle přepisovanému \"Faichan Kangri\". Čínský název 布洛阿特峰 (pinyin \"Bùluòātè fēng\", český přepis \"Pu-luo-a-tche feng\") je už jen fonetickým přepisem anglického \"Broad\", plus překlad slova \"peak (štít, fēng).\" Pro Číňany se tedy hora jmenuje \"Štít Broad\".\n\nBroad Peak má tři vrcholy – hlavní (8051m), centrální (8016m) a severní (7550m). Z vrcholů spadají čtyři stěny – jihozápadní kulminující na hlavním vrcholu, severozápadní lemovaná všemi vrcholy hory, severovýchodní spadající ze severního a centrálního vrcholu a východní kulminující na centrálním a hlavním vrcholu.\n\nPrvní neúspěšný pokus o výstup zkusila německá expedice v roce 1954 v JZ stěně.\nVe stejné době Ital Renato Casarotto podnikl sólo prvovýstup obtížným severním pilířem na severní vrchol hory (7550m) alpským stylem.\nVe stejné době Krzysztof Wielicki podnikl jednodenní sólovýstup klasickou cestou za 22 hodin. Podobným způsobem vylezl na vrchol i Benoit Chamoux v roce 1986 a Göran Kropp v roce 1994 (za 18,5 hodiny).\n\nKurt Diemberger vystoupil na Broad Peak podruhé po 27 letech od vlastního prvovýstupu.\n\n\n\n"}
{"id": "190394", "url": "https://cs.wikipedia.org/wiki?curid=190394", "title": "Dějiny Prahy 1523–1784", "text": "Dějiny Prahy 1523–1784\n\nDějiny Prahy v letech 1523-1784 zahrnují první období vlády habsburské dynastie a přechodu od stavovské společnosti k osvícenskému absolutismu. Praha byla v té době svědkem rozvoje kultury, české humanistické literatury a veleslavínské češtiny a později českého baroka. Město bylo ale také postiženo odchodem mnoha exulantů po bitvě na Bílé hoře, několika pleněními a drancováními vojsky různých zemí a úpadkem užívání českého jazyka.\n\nV Habsburském soustátí byla Praha dlouhou dobu jedním z nejvýznamnějších měst, po nějaký čas také i městem sídelním. Požár Malé Strany a Hradčan roku 1541 zničil větší část levobřežní Prahy a poškodil i budovy Pražského hradu. Roku 1547 probíhal stavovský odboj, který však skončil neúspěšně a odpor proti králi Ferdinandovi I. byl zlomen. Následně byla omezena privilegia města, jeho politická moc i samostatnost. Mnohý majetek byl zkonfiskován. Pražská samospráva tak nyní odpovídala královským hejtmanům a rychtářům.\n\nÚpadek, který však začal v 50. letech, netrval dlouho. Roku 1583 zvolil za své sídelní město Prahu císař Rudolf II. Za jeho vlády se ve městě rozvíjela věda i kultura a také i společenský život spolu s vzdělaností (vznikla například škola talmudu v Židovském městě). Postaveno bylo také i mnoho renesančních budov. Vláda Rudolfa II. však skončila roku 1612, o dalších šest let později došlo k dalšímu významnému zvratu. V ten vyústilo odebrání rozsáhlých svobod a náboženských práv garantovaných Rudolfem II. (nový císař Ferdinand II. byl totiž katolík). Druhá pražská defenestrace, tentokrát na Pražském hradě, odstartovala české stavovské povstání. České stavy se zformovaly proti Habsburkům a zvolili za svého krále Fridricha Falckého, kurfiřta z Falce a člena Protestantské unie.\n\nČeské stavy bojovaly vojensky proti Habsburkům, avšak neuspěli. Po Bitvě na Bílé hoře v listopadu 1620 prohrály. Povstání bylo potlačeno a Habsburská moc opět obnovena. Následující rok v červnu bylo 27 českých pánů z řad stavů vzbouřených proti císaři na Staroměstském náměstí popraveno.\n\nNásledná vláda Habsburků v první části třicetileté války vyústila v náboženský teror proti příslušníkům protestantských křesťanských církví. Roku 1627 bylo Ferdinandem II. vyhlášeno Obnovené zřízení zemské, které povolilo jen římskokatolické náboženství, následovalo odejmutí téměř veškeré politické moci královským městům a upevnění absolutní moci panovníka. Následně docházelo i k úpadku českého jazyka a germanizaci (hlavně ve školství a na úřadech). Praha jako město ztratila svůj vliv i práva, byla barokně přestavěna – vznikly hlavně katolické či jezuitské kostely, dále také kláštery, šlechtické paláce a chrámy. Mnoho významných úřadů bylo přesunuto do Vídně a z metropole Čech se stalo jedno z mnoha provinčních měst v Rakousku. Mnoho protestantů, kteří se své víry nezřekli, muselo zemi opustit. Na jejich místo byli dosídleni Němci, hlavně ze Saska, kteří ve městě získali na počátku 30. let 17. století velmi značný vliv.\n\nV roce 1648, ke konci třicetileté války, obléhali Prahu Švédové. Pod vedením švédského generála Königsmarcka byl obsazen levý břeh Vltavy, následovalo plenění zdejších klášterů, Pražského hradu s Hradčany i rudolfinských uměleckých sbírek. Probíhaly rozsáhlé boje na Karlově mostě, Praha byla také i bombardována. Město však nepadlo; díky včasným posilám rakouských vojsk a novému baroknímu systému opevnění vydrželo až do uzavření vestfálského míru.\n\nVelký požár, který v roce 1689 Prahu zpustošil, nakonec vedl k ještě většímu rozvoji barokní architektury (přestavba zničených částí města). Stále pokračovala tzv. doba temna; z Prahy český jazyk téměř vymizel.\n\nV roce 1741 během války o rakouské dědictví Prahu obsadila francouzsko-bavorská vojska. O další tři roky později město obsadili Prusové, později jej znovu obléhali v roce 1757. Prusové se přiblížili k městu od východu, kde u Štěrbohol porazili rakouská vojska.\n\nV následné druhé polovině 18. století dochází k rozvoji manufaktur a první nespokojenci se stavem Českého jazyka a později i českého národa začínají národně obrozeneckou činnost.\n"}
{"id": "190398", "url": "https://cs.wikipedia.org/wiki?curid=190398", "title": "Jean-Luc Picard", "text": "Jean-Luc Picard\n\nJean-Luc Picard je fiktivní postava z televizních seriálů \"\" a \"\". V \"Nové generaci\" je Picard kapitánem hvězdné lodi USS \"Enterprise\"-D, vlajkové lodi Hvězdné flotily, posléze se vyskytuje i ve čtyřech navazujících celovečerních filmech, kde je velícím důstojníkem USS \"Enterprise\"-E, a v množství románů. Je také ústřední postavou seriálu \"Star Trek: Picard\", kde je již jako admirál ve výslužbě. Jean-Luca Picarda ztvárnil Patrick Stewart.\n\nJean-Luc se narodil Mauricemu a Yvette Picardovým v La Barre ve Francii 13. července 2305. Již odmalička snil o přijetí do hvězdné flotily. Po přijetí na akademii se začal zajímat o archeologii, která se stala jeho zálibou po zbytek života. Šlo však o mladého, temperamentního a především ctižádostivého kadeta akademie a tak krátce po absolvování se zapletl do šarvátky s Nausikánci, při které byl zasažen dýkou do srdce a bylo mu implantováno umělé.\n\nPicard byl roku 2363 přidělen na loď USS Stargazer jako první důstojník a posléze se stal kapitánem. Později je převelen, opět jako kapitán, na vlajkovou loď Federace - Enterprise D, kde po jeho boku slouží William Riker, jako první důstojník a android Dat jako druhý důstojník. Spolu s dalšími členy posádky se vydávají na vědeckou misi za účelem poznávat neobjevený vesmír.\n\nBěhem této mise je Picard mimo jiné unesen a asimilován Borgy, kdy pod jménem Locutus vede Borgský útok na federační flotilu. Opakovaně je vystaven na pospas rozverné, ale všemohoucí postavě Q.\n\nPozději se Picard setkává také s historicky známým kapitánem Jamesem Kirkem (v událostech filmu \"\"), avšak ani společně nezabrání havárií Enterprise D, která je zničena na planetě Veridian III po útoku klingonského plavidla. Jean-Luc Picard se tak stává kapitánem další lodi, Enterprise E.\n\nTvůrce Star Treku, Gene Roddenberry, dal jméno postavě podle švýcarských vědců 20. století, bratrů Augusta a Jeana Piccardových.\n\nPatrick Stewart měl původně hrát roli androida Data. Více se však vyjímal v kapitánském křesle. Původně měl také hrát s parukou a naopak Brent Spiner, jako android byl určen k roli plešaté postavy. Když si ovšem při zkouškách Stewart nasadil paruku, bylo rozhodnuto, že nejde o dobrou volbu a jeden holohlavý člen posádky stačí.\n\nPostava Jean-Luca Picarda je uvedena také v desítkách knih z Star Treku a to nejen u Nové generace, ale i na počátku knižní a TV série , kde uvádí do funkce Benjamina Siska v knize Vyslanec.\n\nJean-Luc Picard je ústřední postavou seriálu \"\".\n\n\n"}
{"id": "190401", "url": "https://cs.wikipedia.org/wiki?curid=190401", "title": "Ivan Hlas", "text": "Ivan Hlas\n\nIvan Hlas (* 10. května 1954 Praha) je známý český písničkář a hudebník, který se proslavil především písněmi k filmu \"Šakalí léta\", za něž v roce 1993 obdržel Českého lva za nejlepší hudbu.\n\nIvan Hlas vyrůstal do čtyř let na Vinohradech, poté se přestěhoval na pražskou Hanspaulku. Vyučil se knihkupcem a tuto práci sedm let skutečně dělal. Poté vystřídal mnoho dalších zaměstnání, pracoval jako topič, dělník, pošťák, zelinář, kulisák a další, ale po celou dobu byl hlavně muzikantem.\n\nV lidové škole umění se učil hrát na kytaru pod vedením M. Mizery. V roce 1968 založil školní skupinu \"The Mice\" a v roce 1971 společně s Janem Velebou \"Žízeň\". Později založil a vedl skupiny \"Navi Papaya\", \"Továrna\" (new wave) a \"Ivan Hlas a Nahlas\". Hrál i s kapelou Yo Yo Band nebo s Ondřejem Hejmou. V současnosti vystupuje s Norbi Kovácsem a Olinem Nejezchlebou v Ivan Hlas Triu.\n\nJe ženatý, z prvního manželství má jednu dceru a z druhého další čtyři děti.\n\n\n\nV tomto muzikálovém představení Ivan Hlas hraje a zpívá svého méně známého bratra Sašu. Rovněž spolu s Jiřím Janouchem napsali hudbu k tomuto představení na základě všech devíti Smetanových oper. \n\n"}
{"id": "190402", "url": "https://cs.wikipedia.org/wiki?curid=190402", "title": "Alice Walkerová", "text": "Alice Walkerová\n\nAlice Malsenior Walkerová (* 9. února 1944, Eatonton, Georgia, USA) je afroamerická spisovatelka a feministka, která v roce 1983 získala Pulitzerovu cenu za knihu Barva nachu (angl. \"Color Purple\").\n\nAlice Walkerová se narodila v Eatontonu, ve Spojených státech. Její rodina má nejen africké, ale i indiánské (kmen Čerokíové), skotské a irské předky. Když ji bylo osm, hrála si doma se svými bratry, kteří jí omylem trefili do oka kuličkovou pistolí. Rodiče se ji snažili ošetřit doma, ale její zranění se jen zhoršilo. Po několika dnech ji konečně vzali k lékaři, bohužel pozdě. Oslepla na jedno oko. Časem ranka zvápenatěla a přeměnila se v bílou jizvu. Walkerová nenáviděla to, jak vypadá, i to, jak se jí ostatní posmívali. Po střední škole odešla na Spelmanovu univerzitu v Atlantě a studium dokončila v roce 1965 na univerzitě Sarah Lawrence College v Yonkers, ve státě New York. Jako studentka prvního ročníku strávila léto na studijním výměnném pobytu v Ugandě.\n\nAlice Walkerová je autorkou románů, povídek, esejí a básní. Zaměřuje se na problémy Afroameričanů, zejména žen, a vystupuje proti rasismu, sexismu a násilí. Ve svých knihách se také soustředí na roli černošských žen ve společnosti a v dějinách. Walkerová je díky svým nekonvenčním a ne vždy populárním názorům respektovanou osobou mezi stoupenci liberální politiky. Netají se svojí bisexualitou a sympatizuje s lidmi všech orientací, etnik a ras. Svou první sbírku básní napsala již jako posluchačka Sarah Lawrence College. Od psaní si trochu odpočinula, když pracovala ve státě Mississippi jako aktivistka hnutí za občanská práva v USA.\n\nVe své kariéře spisovatelky dále pokračovala psaním pro časopis \"Ms. Magazine\". Článek, který napsala v roce 1975, měl významný vliv na to, že se veřejnost znovu začala zajímat o tvorbu Zory Neal Hurstonové. (Roku 1973 objevila Walkerová spolu s kolegyní neoznačený spisovatelčin hrob ve Ft. Pierce na Floridě. Na své náklady nechaly místo označit skromným náhrobkem.)\n\nVedle povídek a básní, napsala svůj první román \"Třetí život Grange Copelanda\" (The Third Life of Grange Copeland), který vyšel v roce 1970. Roku 1976 byl vydán její druhý román, \"Meridian\". Kniha pojednává o aktivistech, kteří pracovali na americkém Jihu v období hnutí za občanská práva, a obsahuje některé autobiografické prvky.\n\nV roce 1982 vyšlo dosud nejznámější dílo Alice Walkerové, \"Barva nachu\" (\"Color Purple\"). Příběh mladé černošské ženy, která si probíjí cestu nejen v rasistické společnosti bělochů, ale také v patriarchální černošské společnosti, měl obrovský komerční úspěch, a bezprostřednost postav i celého příběhu zapůsobila na čtenáře bez ohledu na věk, pohlaví či rasu. Kniha se stala bestsellerem, v roce 1985 byla zfilmována a v roce 2005 vznikl muzikál na Broadwayi.\n\nWalkerová napsala i několik dalších románů, např.: \"The Temple of My Familiar\" (dosud nepřeloženo) či \"Zmocnit se tajemství radosti\" (\"Possessing The Secret of Joy\"), a vydala několik sbírek povídek, básní i dalších publikací.\n\nK politické činnosti inspiroval Walkerovou její profesor ze Spelmanovy univerzity, Howard Zinn. Během 60. let působila jako aktivistka hnutí za občanská práva a obhájkyní lidských práv zůstala dodnes.\n\nZabývá se ochranou životního prostředí, feminismem a ochranou zvířat a vedla kampaň proti ženské obřízce.\n\nVystupuje rovněž na obranu Kuby a jejích obyvatel, přičemž již několikrát veřejně vystoupila s konstatováním, že je nutné ukončit již několik desítek let trvající embargo ze strany Spojených států. Walkerová Kubu i několikrát navštívila.\n\nZa knihu \"Barva nachu\" získala Alice Walkerová v roce 1983 prestižní Pulitzerova cenu, jakož i ocenění American Book Award. Dále obdržela cenu O. Henry Award, a to za povídku \"Kindred Spirits\" (Spřízněné duše), která vyšla v časopise Esquire v srpnu 1985. Několik dalších ocenění získala za svůj ostrý literární pohled na rasismus a rasistickou společnost.\n\n"}
{"id": "190406", "url": "https://cs.wikipedia.org/wiki?curid=190406", "title": "Šiša Pangma", "text": "Šiša Pangma\n\nŠiša Pangma (v úředním přepisu ČLR tibetštiny do latinky \"Xixabangma\", , pchin-jin \"Xīxiàbāngmǎ Fēng\", v české transkripci \"si-sia-pang-ma feng\", ) je čtrnáctou nejvyšší horou světa a zároveň nejnižší osmitisícovkou (8027 m, uvádí se též 8013 m). Nachází se v jižní části středního Tibetu asi 120 km západně od masívu Mount Everestu a 11 km od hranic Nepálu.\n\nPůvodní tibetský název hory \"shi sha sbang ma\" znamená „\"vrchol (hřeben) nad travnatými planinami\"“. čínský název \"Xīxiàbāngmǎ Fēng\" 希夏幫馬峰 je fonetickým přepisem názvu tibetského. V Sanskrtu je hora nazvaná \"Gosainthan\", což lze přeložit jako „\"svaté místo\"“.\n\nŠišapangma má tři vrcholy – hlavní (8027 m), centrální (8008 m) a západní (7968 m) spojené sněhovými hřebeny. Z vrcholů spadají čtyři úbočí: JZ, JV, SV, SZ.\nProtože hora leží celá v Tibetu, byla pro cizince nepřístupná až do roku 1980, kdy podruhé a potřetí vystoupili na její vrchol Němci (na jaře) a Rakušané (na podzim).\nDalší rok – 1981 – vystoupila na vrchol první žena – Junko Tabei z Japonska\nTyto i následující expedice vytvořily několik variant klasické čínské cesty v její horní části, kde křižuje SV úbočí.\n\n\n\n\n"}
{"id": "190411", "url": "https://cs.wikipedia.org/wiki?curid=190411", "title": "Obtékání", "text": "Obtékání\n\nObtékání může znamenat\n"}
{"id": "190439", "url": "https://cs.wikipedia.org/wiki?curid=190439", "title": "Schwarzwald", "text": "Schwarzwald\n\nSchwarzwald , francouzsky \"Forêt-Noire\" , ) je zalesněné pohoří v jihozápadním Německu, ve spolkové zemi Bádensko-Württembersko. Nejvyšší horou tohoto pohoří je Feldberg (1 493 metrů). Pramení zde Dunaj.\n\nSchwarzwald leží na jihovýchodním okraji Hornorýnské nížiny. Ze severu k jihu má délku 160 km a z východu na západ šířku 60 km. Západní svahy pohoří jsou příkré a stupňovité, východní jsou naopak pozvolné. Jižní část pohoří je vyšší, nazývá se \"Hochschwarzwald\".  Orografický charakter tohoto pohoří připomíná Šumavu.\n\nPohoří je převážně složené z rul a žul, vyskytují se zejména kolem nejvyšší hory Feldbergu. Východní svahy jsou překryty triasovými pískovci.\n\nHospodářství v oblasti je založeno na strojírenství, hodinářském, sklářském a textilním průmyslu. Zemědělství je rozvinuté hlavně v západní části pohoří (pěstování vinné révy, ovoce a tabáku). Turistický ruch hlavně ve Vysokém Schwarzwaldu, na okraji pohoří jsou lázně.\n"}
{"id": "190452", "url": "https://cs.wikipedia.org/wiki?curid=190452", "title": "Henry Ayers", "text": "Henry Ayers\n\nSir Henry Ayers (1. května 1821 Portsea, Portsmouth, Hampshire – 11. června 1897 Adelaide) byl premiér Jižní Austrálie; byl po něm pojmenován jeden ze státních symbolů Austrálie – monolit Uluru (\"Ayers Rock\").\n\nNarodil se v anglickém Hampshiru jako syn přístavního dělníka. V roce 1840 emigroval se svou novomanželkou do Jižní Austrálie. Zde chvíli pracoval jako úředník. Poté investoval do nových měděných dolů, na kterých velmi zbohatl. V roce 1857 vstoupil do politiky. V letech 1863 až 1873 byl 5krát zvolen premiérem Jižní Austrálie. Od roku 1881 do roku 1893 působil jako předseda zákonodárného sboru. Podporoval průzkum australského vnitrozemí a významně se zasloužil o rozvoj Jižní Austrálie.\n\nV Adelaide po něm zůstal dům \"Ayers House\", dílo koloniálního architekta sira George Stricklanda Kingstona.\n"}
{"id": "190458", "url": "https://cs.wikipedia.org/wiki?curid=190458", "title": "Tobias Angerer", "text": "Tobias Angerer\n\nTobias Angerer (* 12. dubna, 1977 v Traunsteinu) je bývalý německý reprezentant v běhu na lyžích. Jde o dvojnásobného celkového vítěze Světového poháru v letech 2006 a 2007, v čemž je nejúspěšnějším německým běžcem na lyžích v historii. V roce 2007 zvítězil také v sérii Tour de Ski. Mezi jeho úspěchy však chybí zlatá medaile z mistrovství světa či Zimních olympijských her.\n\n"}
{"id": "190466", "url": "https://cs.wikipedia.org/wiki?curid=190466", "title": "Kalesija", "text": "Kalesija\n\nKalesija je název opčiny a města v Tuzlanském kantonu Bosny a Hercegoviny. Nachází se na horním toku řeky Spreča.\n\nKalesija má dlouhou historii; první zmínky o městě jsou z roku 1151. Údolí řeky nedaleko od hory Majevica bylo relativně vhodným místem pro založení trvalého osídlení.\n\nDlouho nebyl znám počet obyvatel ani města, ani opčiny; podle průzkumu na úrovni administrativní jednotky byl proveden roku 1991; tehdy se ukázalo, že většinu obyvatel tvoří Bosňáci a že zde žije zhruba čtyřicet tisíc lidí. Vzhledem k válce a přílivu dalších Bosňáckých uprchlíků do města a odchod převážně Srbů se však tato čísla změnila.\n\nPodle sčítání z roku 2013 zde žilo 33 053 obyvatel:\n\nPodle sčítání v roce 1991 zde žilo 41 795 lidí: \n\n"}
{"id": "190468", "url": "https://cs.wikipedia.org/wiki?curid=190468", "title": "Myšovci", "text": "Myšovci\n\nMyšovci je podřád hlodavců, který se od ostatních dvou podřádů (veverkovců a morčatovců) odlišuje uspořádáním žvýkacích svalů. Zahrnuje více než čtvrtinu všech druhů savců.\n\nZnámými zástupci jsou např. krysy, myši, lumíci, křečci, pískomilové a tarbíci. Myšovci mají obvykle zašpičatělý obličej, hmatavé vousky a jsou většinou malí a noční živočichové.\n\nVyskytují se po celém světě vyjma Antarktidy a obývají skoro všechny suchozemské biotopy.\n\nNěkteré druhy, jako například hraboši, myšice a myši, si hloubí podzemní nory. Jiné (hryzec vodní) jsou svázány s vodou. Druhy žijící v otevřených prostředích mívají dlouhé nohy, dlouhé ťapky (aby mohly rychle utéct) a větší uši k zjišťovaní predátorů na co možná největší vzdálenost.\n\n"}
{"id": "190470", "url": "https://cs.wikipedia.org/wiki?curid=190470", "title": "Eridu", "text": "Eridu\n\nEridu bylo dle tradice nejstarší město Sumeru, leželo na jihozápadě Mezopotámie a podle starších teorií původně na břehu Perského zálivu. Naplaveniny později posunuly mořský břeh o 150 km k jihovýchodu. Eridu leželo blízko dalších středisek - Uru a Obeidu.\n\nMěsto Eridu bylo objeveno pod pahorkem Abú Šahrejn 20 km jižně od Uru, čtyřicet kilometrů od současné Násiríje. První v Eridu kopal Angličan J. E. Taylor roku 1854, po něm Reginald Campbell Thompson až roku 1918. Ten zde nalezl klínopisné tabulky, jež město identifikovaly. V letech 1946 - 1949 zde začali kopat Iráčané. Průzkum vedl Fuad Safar, za pomoci britského poradce Iráckého muzea v Bagdádě Setona Lloyda. Vykopávky potvrdily, že sumerská tradice nelhala a šlo o jedno z nejstarších osídlených míst v jižní Mezopotámii. Průzkum prokázal, jak se tato oblast postupně odsouvala z centra sumerské civilizace. Sumerové obývali město asi do roku 2000 př. n. l., pak ho používali ještě nějaký čas jako pohřebiště. Postupně bylo zaváto písečnými dunami. Samotné Eridu pak bylo opuštěno někdy kolem r. 600 př. n. l.\n\nPrvní známé stopy osídlení oblasti Eridu spadají do konce 6. tisíciletí př. n. l. Jih Mezopotámie je osídlen lidmi, kteří přibyli ze severních hor, hlavně z Kurdistánu, zčásti i z Luristánu a Chúzistánu. Jejich přítomnost dokumentuje tzv. kultura eridská podle hlavního naleziště (vrstvy 19. - 16. ve vykopávkách), označovaná také jako kultura Obeid I. Už tehdy stál v Eridu chrám, postavený ze sušených cihel, několikrát přestavovaný. Měl obdélníkový půdorys s vchodem uprostřed užší strany, naproti byla obdélníková apsida, pilastry uprostřed naznačují pro další vývoj typické dělení chrámu na celu a antecelu. Uprostřed stál obětní stůl, v apsidě oltář.\n\nTato kultura má světlou keramiku s tmavohnědou malbou. Centrální geometrický námět (kříž, maltézský čtverec) je obklopen různými geometrickými motivy - klikaticemi, trojúhelníky a vlnovkami.\n\nEridské vrstvy 14.-12. náleží kultuře hádží-muhammadské. Chrám v Eridu již má větší rozměry, hlavním archeologickým inventářem je keramika.\n\nZhruba o tisíc let mladší (4120 ± 160 př.n.l.) jsou v Eridu nálezy mladochalkolitické, náležející kultuře obeidské. V této době už vznikají v Mezopotámii první skutečná města s chrámy uprostřed.Ve městech se soustřeďuje hlavní hospodářská aktivita. V Eridu (vrstvy 11.-6. ve vykopávkách) byl chrám vybudován ze sušených cihel, byl dlouhý přes 18 m, centrální cela měla rozměry 10 x 6 m. Při užší stěně stál oltář a na konci cely obětní stůl. Vchod byl tentokrát uprostřed delší stěny. Cela byla obklopena menšími místnostmi, vedlo z nich schodiště do poschodí, kde asi byla skladiště a místnosti pro kněžstvo. Chrám v Eridu stál od nejstarších dob na témže místě, před každou přestavbou byl prostor kolem chrámu terasovitě upraven a chrám tak stál na vyvýšeném místě, přístupný po schodišti. Tak vzniká první mezopotamský zikkurat. Město již tehdy mohlo existovat jen na základě umělých závlah a směny s okolními vesnicemi.\n\nPro obeidskou kulturu jsou typické hlavně hliněné výrobky, proti dřívějšku je keramika hrubší a jednodušší. Vyrábí se masové užitkové zboží se základní výzdobou - klikatkami, půlobloučky, trojúhelníky, zřídka stylizovaným ptákem. Z tvrdé hlíny byly asi vyráběny i hřeby, srpy, sekeromlaty. Kultovní předměty svědčí o říční plavbě a rybolovu. Hlavním produktem Eridu byly datle. Eridu má již rozsáhlý hřbitov (přes 1000 hrobů), kostry v nich leží na zádech.\n\nVe druhé polovině 4. tisíciletí př. n. l. vznikají v Mezopotámii v tzv. predynastickém období první státní útvary. Ačkoliv to není bezpečně prokázané, zřejmě je vytvořili už Sumerové. Hlavními lokalitami urucké kultury jsou Uruk, Eridu, Ur a Nippur. Keramika je poprvé vyráběna na hrnčířském kruhu, vypalována v peci, povrch je vyleštěn a zvnějšku červeně natřen. Z této kultury se zachovalo jen málo z architektury, právě v Eridu byla několikrát rozšířena chrámová terasa. V mladším období zde nalézáme časově první písemné památky na světě vůbec.\n\nSumerský královský seznam začíná výčtem „předpotopních“ králů Eridu. Jsou to Alulim, vládnoucí 28 800 let, a Alalgar, který vládl 36 000 let. Dle tohoto seznamu městem Eridu začínají sumerské dějiny. Jmenovaným legendárním králům jsou připisována fantastická léta vlády. Jsou hypotézy, že by mohlo jít o záměnu dnů za léta (stejně jako u prvních lidí v biblické knize Genesis). Království sestoupilo z nebes nejprve do města Eridu a odtud se šířilo do dalších míst.\n\nV sumerském bájesloví bylo Eridu domovem boha Enkiho, kterého Akkad převzal pod jménem Ea. Původně místní bůh města Eridu se postupně dostal mezi trojici všesumerských bohů s Anem a Enlilem, kteří tvořili vesmírný princip. Enki byl bohem vod a moudrosti. V epické skladbě \"Enki a Inanna\" se říká, že bohyně Inanna si po návštěvě svého otce Enkiho odvezla z Eridu veškeré jeho božské moci, zvané \"me\", které v sobě zahrnovaly celou tehdejší náboženskou a materiální kulturu Sumerů, do města Uruku, kde měla svůj hlavní chrám. Mýtus \"Enki a Ninmach\" je nejznámější z řady mýtů o stvoření světa.\n\nBabylónské texty hovoří o tom, že bůh Marduk vytvořil Eridu jako první město, které mělo být obydlím bohů. Básně říkají, že v Eridu žil první člověk - Adapa. Někteří vědci se domnívají, že právě eridský zikkurát byl předobrazem biblické babylónské věže.\n\n\n"}
{"id": "190472", "url": "https://cs.wikipedia.org/wiki?curid=190472", "title": "Servtrans Invest", "text": "Servtrans Invest\n\nSERVTRANS INVEST SA je rumunský nákladní železniční dopravce se sídlem v Bukurešti. Tato firma je součástí nadnárodní investiční skupiny International Railway Systems.\n\nSpolečnost zahájila svoji činnost v železniční dopravě 21. března 2002, kdy se začala podílet na posunu se stavebními soupravami při rekonstrukci IV. panevropského koridoru v úseku București - Câmpina. Postupně však začala nabízet i služby při dopravě vlaků po celém území Rumunska a v kooperaci se svými partnery i dále v Evropě.\n\nV dubnu 2005 firma vstoupila také na trh osobní železniční dopravy, konkrétně na trati Roșiori Nord - Costești.\n\nV současnosti (rok 2007) je tato společnost největším soukromým dopravcem v Rumunsku (z hlediska přepravního výkonu) a pro dopravu vlaků využívá 98 % veřejných železničních tratí v Rumunsku.\n\nPro vlakovou dopravu společnost využívá elektrické lokomotivy řad 40 a 43 a motorové lokomotivy řady 60 (+ jeden kus podobné řady 62). Dále pak vlastní motorové lokomotivy řady 80, které používá především pro posun.\n"}
{"id": "190473", "url": "https://cs.wikipedia.org/wiki?curid=190473", "title": "Jan Vianney", "text": "Jan Vianney\n\nSvatý Jean Baptiste Marie Vianney (8. května 1786, Dardilly, Francie – 4. srpna 1859) byl francouzský diecézní kněz, dnes prohlášen za svatého a navíc patrona kněží v duchovní správě. Často je znám jako svatý farář z Arsu podle místa, kde působil. Stal se mezinárodně slavným pro svou kněžskou a pastýřskou práci ve své farnosti díky snaze ji a její okolí radikálně duchovně přetvořit. V souvislosti se 150. výročím jeho úmrtí vyhlásil v roce 2009 papež Benedikt XVI. \"rok kněží\". V roce 1925 byl papežem Piem XI. svatořečen a v roce 1929 prohlášen patronem kněží.\n\nNarodil se v obci Dardilly ve Francii poblíž Lyonu a pracoval na statku u rodičů do svých 19 let, kdy začal studovat v kněžském semináři. Mládí prožíval v době Velké francouzské revoluce, kdy byli katolíci pronásledováni; region Rhône-Alpes, kde leží město Dardilly za Jean-Marieho mládí byl ve velkém náboženském otřesu a jeho rodina musela tajit svou katolickou víru. Ihned po narození byl pokřtěn jménem Jan Křtitel (Jean–Baptiste). Rodiče jej zasvětili ochraně Panny Marie, takže si později ke svému jménu přidal jméno Maria (odtud: Jan Maria Vianney). Doba vynucené vojenské služby v Napoleonově armádě byla pro něj překážkou pro studia. Ve škole se mu příliš nevedlo, ale na přímluvu generálního vikáře, který v něm rozpoznal jeho schopnosti, byl vysvěcen na kněze a poslán ke svému učiteli P. Balleyovi na faru do Ecculy jako kaplan. Balley ale roku 1817 zemřel a na jeho místo nastoupil nový farář, nemající pro Vianneye příliš pochopení. Proto byl Vianney přemístěn jako farář na faru do vesnice Ars-sur-Formans.\n\nV posledních letech svého života trávil ve zpovědnici až 16 hodin denně. Je doloženo, že měl jakýsi vhled do budoucích událostí. Podle jednoho životopisu za ním přišla dívka poradit se o vstupu do kláštera. Vianney jí řekl, aby do toho konkrétního kláštera nevstupovala, že ten bude do roka zavřen. A skutečně se tak stalo.\nZa několik let se z vesnice Ars stalo vyhledávané místo, kam putovaly zástupy lidí. Mnozí z nich proto, aby se vyzpovídali nebo proto, aby si vyslechli kázání faráře z Arsu. Mnoho kněží z okolí na něj nevražilo pro jeho oblíbenost, vyhlášenou skromnost a prostotu. Osočovali jej, že je hloupý. Jeho biskup na jejich útoky odpověděl: „Přál bych si, aby všechno mé duchovenstvo bylo stiženo stejnou hloupostí.“ Ve vesnici Ars zůstal Jan Maria Vianney nakonec celý svůj život, přestože chtěl několikrát odejít do ústraní.\n\nVnímal potřebu vzdělávání dětí arských rolníků. Založil proto přímo v Arsu dívčí školu, kterou svěřil řeholnicím a škola dostala jméno \"La Providence\" (Prozřetelnost). Zajímavé je, že na stavbě domu \"La Providence\" sám manuálně pracoval (jako přidavač). Staral se také o zvelebení a rozšíření farního kostela, který měl za jeho příchodu do Arsu podobu spíše větší kaple. Přistavěl k němu několik bočních kaplí a celkově jej rozšířil.\n\nZnámé jsou i nevysvětlitelné jevy, jejichž dějištěm měla být arská fara. Jan Maria Vianney se pro svou obětavou službu duším prý stal terčem útoků ďábla. Sám uváděl, že byl po nocích „kýmsi“ týrán, uváděl že jej „někdo“ vláčel po podlaze za vlasy atd. Záhy poznal, že útoky jsou prudší, když měl druhý den k němu přijít ke zpovědi nějaký velký hříšník.\n\nProti těmto ďábelským zásahům se nejprve snažil bojovat ryze pozemskými prostředky. Pozval si na faru mladého muže, aby tam přes noc bděl s nabitou puškou. Po jediné noci mladík s hrůzou prohlásil že faru už nikdy hlídat nebude. Světec tedy začal bojovat se zlem sám – modlitbou.\n\nV posledních letech svého života měl od ataků klid a žil v míru a pokoji.\n\nJan Maria Vianney nebyl zpočátku příliš dobrým kazatelem. Je dokumentováno, že kázání si psal a pak se text dlouze učil nazpaměť, ale někdy mu to bylo málo platné a uprostřed kázání zapomněl, jak by měl pokračovat a musel kázání přerušit. V této době měl kázání velice stručná.\n\nV pozdější době se ale vypracoval na velice známého kazatele, který již kázal spontánně a uměl posluchače zaujmout. Tehdy začala jeho kázání být velice dlouhá, prokládaná citáty z církevních otců a příklady ze života svatých. Když bylo třeba, neváhal používat velice silná slova. Česky zatím vyšly tři knížky překladů jeho kázání.\nNěkteré citáty z kázání:\n\n\"Směle můžeme říct, že právě tento proklatý hřích byl příčinou všech neštěstí vyvoleného lidu. Pohleďme na Davida, na Šalamouna, či na jiné biblické postavy. Co bylo původem pohany, která padla na jejich poddané? Což ne ta proklatá neřest? Ach, můj Bože, kolik duší ti vyrvává tento hřích. A kolik obětí přináší peklu (...) Ach, můj Bože, jak se křesťané vůbec mohou oddávat takovým nestydatostem! Kdyby se alespoň po těchto hrozných úpadcích utíkali k Bohu a prosili ho o odpuštění. A co si máme myslet o tom, že velká část lidí i přes spáchání tohoto hříchu žije pokojně a spěje k zatracení na věky?\"\n\n\"Lidé obyčejně chyby zobecňují.Když vidí jednoho špatného člověka, hned odsuzují celý jeho rod. Najde se ve farnosti jeden zvrácený člověk a už se říká, že celá ves nestojí za nic. Stane se někdy, že někdo odepře almužnu žebrákovi. Můžeme říci, že je to lakomec, že má srdce z kamene a nemá nižádnou hodnotu? Víme, že koná krásné skutky milosrdenství, které Bůh zjeví až při posledním soudu? Drazí, nerozvážné soudy jsou v rozporu s láskou k bližnímu.\"\n\n\"Na čem je založena láska k bližnímu? Za prvé: Přát bližnímu dobro. Za druhé: Pracovat pro jeho dobro při každé nabízející se příležitosti. Za třetí: Snášet a omlouvat chyby bližního. Na tom spočívá opravdová láska, bez které je nemožné najít milost u Boha a spásu své duše.\"\n\n\"Člověk je tak velký, že mu nic na světě nemůže stačit, jen když se obrátí k Bohu, je spokojený.\"\n\nJako duchovní vůdce mnohých měl mnoho práce, spal stále jen několik hodin denně a většinu dne zpovídal.\nKdyž zemřel, jeho tělo se nezačalo rozkládat, a dodnes je k vidění v celistvosti v kostele v Arsu na bočním oltáři v prosklené rakvi. Je uchováváno bez jakéhokoliv balzamování a konzervace.\n\n\n\n\n"}
{"id": "190480", "url": "https://cs.wikipedia.org/wiki?curid=190480", "title": "Nowy Casnik", "text": "Nowy Casnik\n\nNowy Casnik je lužickosrbský časopis, který publikuje články především v dolnolužické srbštině, ale také v němčině. Šéfredaktorem časopisu je v současnosti (2007) Grzegorz Wieczorek.\n\nPředchůdcem časopisu je Bramborski Serbski Casnik, který vycházel od roku 1848. Nowy Casnik začal vycházet v roce 1947 jako příloha časopisu Nowa doba, od roku 1954 existuje jako samostatný týdeník.\n\n"}
{"id": "190484", "url": "https://cs.wikipedia.org/wiki?curid=190484", "title": "Strakonice (hrad)", "text": "Strakonice (hrad)\n\nHrad Strakonice je gotický hrad a barokní zámek s kostelem svatého Prokopa ve městě Strakonice na soutoku zlatonosné řeky Otavy a Volyňky. Od roku 1963 je chráněn jako kulturní památka ČR.\n\nHrad byl založen mezi léty 1220-1235 a v roce 1243 daroval Bavor I. († 1260), účastník křížové výpravy, a jeho manželkou Bolemilou východní polovinu hradu řádu maltézských rytířů, který zde zřídil komendu. V první fázi stavby (1220-1235) vzniklo hlavní opevnění, včetně hlubokého příkopu na jižní a západní straně, západní část kostela s věží, budova ambitu a palác s kapitulní síní. V letech 1260-1280 za Bavora II. vznikl nový palác s věží a byly zaklenuty ambity. Počátkem 14. století přestavěl zvíkovský purkrabí Bavor III. západní opevnění a původně hranolovou věž na dnešní Rumpál (gotická věž s břitem).\n\nRoku 1402 Johanité získali celý hrad, který byl od roku 1421 (po zničení pražského sídla řádu) sídlem velkopřevorů. Po roku 1500 vybudoval komtur řádu Jan III. z Rožmberka věž Jelenku a severní kamennou hradbu a přestavěl obytný palác. Stavební úpravy hradu byly ukončeny 1714–1721 barokní zámeckou přístavbou. Maltézský řád zde působil až do uvěznění posledního převora a profesora zdejšího gymnázia A. Voráčka komunisty roku 1951, později jen skrytě.\n\nHrad kombinuje prvky několika architektonických slohů a má tři nádvoří. Hlavní vstup je barokní zámeckou budovou od jihovýchodu na první nádvoří, kde je i kostel. Druhé nádvoří obklopuje starý i renesanční palác, západní hradba s věží Rumpál a bývalé purkrabství. Na třetím nádvoří u řeky jsou hospodářské budovy a západní brána. Během své historie byl dvakrát dobyt a zpustošen – poprvé roku 1620 stavovskými vojsky a podruhé Švédy za třicetileté války (údajně nikoliv vojensky, ale zradou).\n\nPůvodně románský palác má v přízemí kapitulní síň s románským kruhovým oknem nad vchodem. Síň je sklenuta čtyřmi poli křížové klenby a vyzdobena freskami. Románským kamenným portálem se vstupuje do přiléhajícího ambitu s křížovými klenbami s cihelnými žebry, na stěnách se zachovaly velmi cenné fresky z let 1310-1340. Kamenným portálem na východní straně se vstupuje do kostela.\nDnešní hlavní loď s kruchtou a úzkou jižní lodí pochází patrně z let 1220-1235. Koncem 13. století byl připojen nový presbytář a velká hranolová věž. Také na kruchtu vede v prvním patře kamenný románský portál, celá západní stěna kruchty je vyzdobena freskami. Zařízení kostela je barokní, na severní stěně je dřevěná socha tzv. Madony ze Strakonic z let 1320-1330 (originál v Národní galerii v Praze) a oltář svaté Anny s pozdně gotickými řezbami. Nad vchodem do sakristie visí dřevěný krucifix (kolem 1370, originál v NG v Praze).\nJižní stranu druhého nádvoří tvoří obytný palác komturů z 15.-16. století, západní hradba s věží Rumpál a v severozápadním rohu románská budova bývalého purkrabství s hrázděným štítem.\n\nDnes v areálu sídlí Muzeum středního Pootaví, římskokatolická farnost sv. Prokopa, Šmidingerova knihovna a Základní umělecká škola.\n\nOd roku 1995 je areál strakonického hradu prohlášen za národní kulturní památku.\n\n\n\n"}
{"id": "190495", "url": "https://cs.wikipedia.org/wiki?curid=190495", "title": "Prosíčka", "text": "Prosíčka\n\nNázev Prosíčka má více sídel:\n\nMůže se také jednat o vrch o nadmořské výšce 742 m u městečka Jimramov, který je součástí stejnojmenné PP Prosíčka.\n"}
{"id": "190497", "url": "https://cs.wikipedia.org/wiki?curid=190497", "title": "Přibyslav (rozcestník)", "text": "Přibyslav (rozcestník)\n\nPřibyslav může být:\n\n\n\n"}
{"id": "190500", "url": "https://cs.wikipedia.org/wiki?curid=190500", "title": "Dvorek", "text": "Dvorek\n\nDvorek má více významů:\n\n\n\n"}
{"id": "190505", "url": "https://cs.wikipedia.org/wiki?curid=190505", "title": "Tom Burke", "text": "Tom Burke\n\nThomas Edward Burke (15. ledna 1875 Boston, Massachusetts – 14. února 1929 tamtéž) byl americký atlet, držitel dvou zlatých medailí z 1. olympijských her 1896. Zvítězil v bězích na 100 a 400 metrů.\n\nBurke byl studentem Bostonské univerzity. Jako vítěz mistrovství americké Amatérské atletické unie (AAU) 1895 v běhu na 440 yardů byl spíše favoritem běhu na 400 m a účastníci první disciplíny aténské olympiády ho nebrali příliš vážně. Protože však řada dobrých sprinterů na startu běhu na 100 m chyběla, Burke překvapivě zvítězil. Nejprve vyhrál 3. rozběh s velkým náskokem před německým běžcem Fritzem Hofmannem časem 11,8 sekundy. Když pak do finále nenastoupil jeho největší soupeř Tom Curtis, porazil ve finále opět Hoffmanna v čase 12,0 sekund. Burke překvapil v té době ještě neobvyklým nízkým startem.\n\nNa téže olympiádě Burke zvítězil i v běhu na 400 m, jeho specialitě. Jeho čas v rozběhu byl 58,4 sekundy a 54,2 sekundy ve finále. V rozběhu porazil Brita Charlese Gmelina, ve finále o celou sekundu krajama Herberta Jamisona.\n\nPozději se Burke specializoval na delší tratě, získal titul přeborníka IC4A (Mezikolejní asociace amerických amatérských atletů) na 440 a 880 yardů. Inspirován úspěchem maratónského běhu na olympiádě v Athénách patřil k zakladatelům každoročního Bostonského maratónu. V civilním životě se stal Burke právníkem, ale nějakou dobu dělal i sportovního novináře a atletického trenéra.\n"}
{"id": "190508", "url": "https://cs.wikipedia.org/wiki?curid=190508", "title": "Kostní tkáň", "text": "Kostní tkáň\n\nKostní tkáň rozlišujeme na kompaktní a houbovitou kostní tkáň. Kompaktní kost je velmi tvrdá, protože je složena ze stejných minerálů jako kámen: z vápníku, fosfátů a hořčíku. Houbovitá kost obsahuje kolagen - pevný, avšak ohebný materiál, který kosti zpevňuje a dovoluje jim nepatrně se ohýbat, aniž by se zlomily. Cévní síť zabezpečuje v kostech výměnu minerálů a dalších živin.\n"}
{"id": "190511", "url": "https://cs.wikipedia.org/wiki?curid=190511", "title": "Vratkov", "text": "Vratkov\n\nNázev Vratkov má více sídel:\npodobný název má \n"}
{"id": "190514", "url": "https://cs.wikipedia.org/wiki?curid=190514", "title": "Brásidás", "text": "Brásidás\n\nBrásidás († 422 př. n. l.) byl spartský vojevůdce v období peloponnéské války, vynikající statečností, velitelským uměním, energií a politickým rozhledem.\n\nBrásidás vstupuje do historie roku 424 př. n. l., kdy zabránil athénskému pokusu o získání Megary, ve stejné době, kdy se spartským králem stává Pleistónax. Tehdy skupina Megařanů jednala s Athéňany o převzetí města, ale do Megary přitáhl Brásidás a zasloužil se o vyhlášení nové oligarchické ústavy. Brásidás následně táhl se svým vojskem do Thessálie.\n\nNa počátku roku 423 př. n. l. se mu podařilo v čele nevelkého vojska dobrovolníků vyvolat odvážnou vojenskou operací a diplomacií vzpouru v athénských koloniích na pobřeží Thrákie a vojensky je obsadit. Situaci nestačil zachránit ani stratég Thúkydidés, který dorazil na místo pozdě. Nebylo to poprvé ani naposledy v dějinách Athén, že vojenský nezdar byl považován za vlastizradu a Thúkýdidémovým trestem bylo dvacetileté vyhnanství, čehož využil k napsání svých \"Dějin\".\n\nToto tažení Bojótií, Fókií, Thesálií, Makedonií a Thrákií, kde všude nabízel Brásidás svobodu od Athéňanů, kteří se na rozdíl od Sparťanů chovali ke svým spojencům jako k vazalům, znamenalo i diplomatický úspěch v podobě dalších měst, která rychle kapitulovala a také v získání spojenectví s Makedonií.\nPo ročním příměří, kdy si obě válčící strany mohly ponechat získaná území, Athéňané ve snaze dobýt své državy zpět vyslali námořní cestou velké vojsko do jehož čela se postavil Kleón, po smrti Perikla nejvýznamnější státník Athén.\nPodle Frontina se Brásidás, zaskočený athénskou přesilou, nechal obklíčit, aby tak zmenšil hloubku nepřátelského šiku, když se kolem něj budou muset Athéňané roztáhnout do celého kruhu. Když se tak stalo, Brásidás, kterému se tak podařilo na jednom místě přečíslovat početnějšího nepřítele, toto obklíčení prorazil.\nAthéňané utrpěli těžkou porážku, při níž byl zabit i velitel expedičního vojska Kleón. Na následky zranění v této bitvě v bažinách u bran města Amfipolis však zemřel i Brásidás.\n\nVojenské úspěchy Brásida a smrt athénského vůdce Kleóna umožnily Sparťanům roku 421 uzavřít mnohem výhodnější mír, než který dříve marně nabízeli nesmiřitelnému Kleónovi.\n\n"}
{"id": "190529", "url": "https://cs.wikipedia.org/wiki?curid=190529", "title": "Přírodní park Bohdalov-Hartinkov", "text": "Přírodní park Bohdalov-Hartinkov\n\nPřírodní park Bohdalov-Hartinkov rozprostírající se v jihozápadní části Zábřežské vrchoviny asi čtyři kilometry severovýchodně od Městečka Trnávka a byl zřízen v roce 1996 Okresním úřadem Svitavy v širším okolí obcí Bohdalov a Hartinkov na celkové ploše cca 6265 hektarů k ochraně esteticky a biologicky hodnotné krajiny s četnými významnými krajinnými prvky. Přírodní park navazuje na sousední přírodní park Kladecko v okrese Prostějov.\n\nZajímavá krajina je dána i pestrou geologickou stavbou od prvohorních břidlic až po svrchnokřídové usazeniny s vysokým podílem vápníku.\n\nPřírodní park je z velké části lesnatý a tvořený mozaikou polopřirozených a přírodně blízkých luk a pastvin. Menší hodnotná území jsou registrována jako významné krajinné prvky (např. Pěčíkovské stráně, Strážnička, Pramen Teplice). Roste zde mnoho chráněných druhů rostlin (např. hořec brvitý) a vyskytuje se zde mnoho chráněných a zajímavých druhů živočichů (např. mlok skvrnitý, ťuhýk obecný, aj.).\n\nStátní správu Přírodního parku Bohdalov-Hartínkov vykonává Městský úřad Moravská Třebová, odbor ŽP a Krajský úřad Pardubického kraje, odbor ŽPaZ. O značení pečuje Český svaz ochránců přírody, základní organizace Moravská Třebová.\n"}
{"id": "190535", "url": "https://cs.wikipedia.org/wiki?curid=190535", "title": "Polévka", "text": "Polévka\n\nPolévka (hovorově \"polívka\") je tekuté až mírně husté a nejčastěji teplé jídlo. Připravuje se vařením různých přísad ve vodě, které předávají chuť, barvu i vůni, nebo v předem připraveném vývaru.\nJako suroviny se obvykle používá zelenina, různé druhy masa, luštěniny ad. Polévky bývají buď čiré, mléčné, zahuštěné např. moukou, rozmixovanou zeleninou (krém) apod. nebo také s pevnými – zpravidla vařenými – potravinami, zavářkami, např. rýží, těstovinami apod. Dále se polévka většinou solí, dochucuje kořením a omašťuje různými druhy tuků, např. máslem, nebo zjemňuje smetanou.\nPolévka zpravidla předchází hlavní chod (u oběda), v bohatším menu se podává po studeném předkrmu, následovaná případně ještě teplým předkrmem (snackem). Také se může podávat jako samostatné, hlavní jídlo (např. k večeři), pak zpravidla s pečivem resp. chlebem.\n\nPolévka je připravována buď tradičním způsobem, kdy jsou ve vodě vyvařeny originální suroviny, nebo se připravuje z instantní směsi. Kvalitní polévka, v níž je vyvařeno maso, ryba či zelenina, se též nazývá vývar. Nevýhodou tradičního vaření polévky je delší příprava, výhodou je to, že suroviny bývají čerstvé a polévka většinou neobsahuje přídatné látky (pokud se nedochucuje masoxem či jinými dochucovacími a solícími přípravky s obsahem těchto látek). Instantní polévka se většinou připravuje 5 až 20 minut prostým vsypáním do studené či vroucí vody, připadně se přidá ještě nějaká doporučená ingredience. Je zhotovována nejen v domácnostech (tzv. pytlíková polévka), ale též v restauracích a stravovacích provozovnách, kam je dodávána v gastro balení.\n\nYaka mein je druh hovězí nudlové polévky, původem z čínských restauracích v New Orleans, skládá se z dušeného hovězího masa, špagetových nudlí, vejce uvařené natvrdo, zelené cibule a cajunského koření, chilli nebo koření Old Bay.\n\nČirá polévka je vývar z masa, zpravidla jako základ polévky. Podle druhu masa se pak označuje i sama polévka. Nejčastěji se používá maso hovězí nebo drůbeží. Nejznámějším zástupcem v této skupině je hovězí polévka (vývar) neboli bujón, slepičí nebo kuřecí polévka.\n\nK vývaru se pak do polévky přidávají přísady: nudlová polévka, polévka s játrovými knedlíčky, fritátová polévka, polévka s uzeným masem, cibulová polévka aj.\n\nZahuštěné polévky jsou takové polévky, které se při přípravě pomocí různých přísad zahušťují. Jsou to různé krémové polévky nebo polévky zahuštěné jíškou a také polévky zahuštěné jinými přísadami, které se vaří společně s masem. Příkladem může být rýže, brambory, hrách, čočka, fazole nebo jiné luštěniny, zelí, ale také mléko, smetana nebo syrové vejce nebo jen vaječný žloutek.\n\n\n\n"}
{"id": "190536", "url": "https://cs.wikipedia.org/wiki?curid=190536", "title": "Dotazovací jazyk", "text": "Dotazovací jazyk\n\nDotazovací jazyk umožňuje ovládat databázi prostřednictvím příkazů – dotazů, za pomoci vyhledávacích operátorů. Příkazy je možno rozdělit na příkazy pro manipulaci s daty, příkazy pro definici dat a příkazy pro řízení dat.\n\nPříkladem dotazovacího jazyka je jazyk SQL, který patří v dnešní době k nejpoužívanějším.\n\nDalší příklady dotazovacích jazyků: LINQ (součást .NET), DMX, MDX, Datalog, MQL, OQL, SMARTS, QUEL.\n\nV širším smyslu lze dotazy klást nejen databázi, ale i informačnímu systému anebo vyhledávacímu programu (grep, vyhledávací datová struktura).\nŠiroce používané je vyhledávání z adresního řádku prohlížeče. Zde se kromě jazyka používá pro zadávání dotazů formulář.\n"}
{"id": "190537", "url": "https://cs.wikipedia.org/wiki?curid=190537", "title": "Rechabeám", "text": "Rechabeám\n\nRechabeám (hebrejsky: \"Rechav'am\"), v českých překladech Bible přepisováno též jako Rechoboám, Rehoboam, Roboám či Roboam, byl prvním králem Judského království. Jeho jméno je vykládáno jako \"Rozšířil lid\". Dle názoru moderních historiků a archeologů vládl asi v letech 931–914 př. n. l. Podle kroniky Davida Ganse by však jeho kralování mělo spadat do let 2964–2981 od stvoření světa neboli do let 798–780 před naším letopočtem. Ve starozákonní knize První královské se uvádí, že Rechabeám kraloval v Judsku 17 let. Po něm nastoupil na trůn jeho syn Abijám, jenž je v Bibli označován také jménem Abijáš.\n\nRechabeám pocházel z rodu Davidova, byl synem krále Šalomouna a amónské princezny Naamy. Na trůn usedl ve svých 41 letech. Jeho tvrdost vůči požadavku severních izraelských kmenů o zmírnění daní a nucených prací způsobila hned na začátku jeho vlády rozdělení Izraele na Severní království a jižní Judsko. Věrné králi zůstaly kmeny Juda, Benjamín a Šimeón a časem se přidávají i Lévijci, kteří v důsledku zavádění pohanských obřadů v Severním Izraeli utíkali k Jeruzalému a jeho chrámu. Izraelský král Jarobeám I. tehdy zřídil vzdorosvatyně v Bet Elu a Danu na území severních kmenů. Časem se ale i v Judsku zavádí pohanská modloslužba, a to zřejmě pod vlivem cizinek – zejména Naamy, královy matky, a Maaky, královy manželky.\n\nV pátém roce Rechabeámovy vlády zaútočil na Judsko faraón Šíšak a zcela vyplenil a vydrancoval Jeruzalém včetně chrámu. Poté král Rechabeám nechal opevnit města na hranicích s Egyptem a Pelištejci. Během svého života měl 18 žen a 60 ženin, s nimiž měl 28 synů a 60 dcer. Z jeho manželek známe jmenovitě Machalatu, dceru Jerimóta, Davidova syna, dále Abíhajilu, dceru Elíaba, Jišajova syna, nebo Maaku, kterou Rechabeám miloval nade všechny své ženy.\n\nBible hodnotí jeho vládu slovy: \"„Dopouštěl se toho, co je zlé, neboť se nedotazoval Hospodina upřímným srdcem.“\" Za vlády Rechabeáma působil v Judsku prorok Šemajáš. Ten varoval krále Rechabeáma, aby po rozdělení království jeho otce Šalomouna nebojoval proti odtrženým izraelským kmenům, které si nad sebou ustanovily za krále Jarobeáma. Tehdy ještě král prorokovo varování vyslyšel. Podle midraše v Seder Olam Raba se však Rechabeám držel zákonů Tóry pouze po tři léta, ale pak se vzbouřil proti Bohu.\n\n"}
{"id": "190541", "url": "https://cs.wikipedia.org/wiki?curid=190541", "title": "Grand Prix Německa 1952", "text": "Grand Prix Německa 1952\n\nGrand Prix Německa XV Großer Preis von Deutschland\n\n\nAlberto Ascari se stal mistrem světa\n\nStupně vítězů\n\n\n\n\nJezdci:\n\nNárody:\n"}
{"id": "190542", "url": "https://cs.wikipedia.org/wiki?curid=190542", "title": "START TRANSACTION", "text": "START TRANSACTION\n\ncodice_1 (někdy též codice_2 či jen codice_3) je příkaz, který v jazyce SQL zahájí databázovou transakci.\n\nŽádná změna provedená od tohoto okamžiku nebude viditelná ostatním uživatelům, dokud nebude zavolán příkaz codice_4 nebo příkaz codice_5. Příkaz codice_5 vrátí databázi do stavu před započetím transakce. Jak příkaz codice_4, tak i codice_5 ukončí aktuální transakci. Pro spuštění nové transakce je třeba použít znovu příkaz codice_1.\n\nV jazyce SQL je možné použít totožné příkazy codice_3, codice_11 a codice_1. codice_3 se občas plete s jiným příkazem codice_14, který slouží ke spuštění více zadaných SQL příkazů a s transakcemi nemusí mít nic společného.\n"}
{"id": "190555", "url": "https://cs.wikipedia.org/wiki?curid=190555", "title": "Johann Nepomuk Hiedler", "text": "Johann Nepomuk Hiedler\n\nJohann Nepomuk Hiedler, také známý jako Johann Nepomuk Hübler (19. března 1807 – 17. září 1888) byl pradědeček z matčiny strany a možná také dědeček z otcovy strany Adolfa Hitlera.\n\nJohann Nepomuk byl pojmenován po českém světci Janu Nepomuckém. Někteří to považují za důkaz, že Johann Nepomuk a následně jeho pravnuk Adolf Hitler měli částečně českou krev.\n\nJohann Nepomuk se stal relativně prosperujícím sedlákem a oženil se s o 15 let starší Evou Marií Deckerovou (1792–1888). 19. ledna 1830 se jim narodila dcera Johanna, později provdaná Pölzlová. Roku 1847 si Johann Nepomuk vzal k sobě na vychování tehdy desetiletého Aloise Schicklgrubera, nevlastního syna svého bratra Johanna Georga Hiedlera (ten se oženil s Aloisovou matkou). Johann Georg se o mnoho let později přihlásil k mimomanželsky narozenému Aloisovi coby jeho biologický otec; spekuluje se však, že pravým otcem mohl být i jeho bratr Johann Nepomuk.\n\nAlois, který si nechal změnit příjmení na Hitler, a vnučka Johanna Nepomuka Hiedlera Klára Pölzlová, se stali rodiči pozdějšího diktátora Adolfa Hitlera.\n"}
{"id": "190559", "url": "https://cs.wikipedia.org/wiki?curid=190559", "title": "Salt Lake City", "text": "Salt Lake City\n\nSalt Lake City je hlavní a největší město amerického státu Utah. Žije v něm přibližně 178 tisíc obyvatel, jeho aglomerace ale má až 2 miliony obyvatel. Má přezdívku \"Křižovatka Západu\".\nSalt Lake City bylo založeno v roce 1847. Je sídlem ústředí Církve Ježíše Krista Svatých posledních dnů. V roce 2002 se zde konaly zimní olympijské hry.\n\nPřed příchodem Evropanů žily v oblasti dnešního Salt Lake City kočující indiánské kmeny Šošónů, Utů a Paiutů. První Evropané vstoupili na toto území v první polovině 19. století. Dne 24. července 1847 sem mormonský prorok Brigham Young přivedl své souvěrníky a založil zde město.\n\nYoung také založil duchovní centrum města – náměstí \"Temple Square\" a na něm stojící chrám \"Salt Lake Temple\", stejně jako některá další střediska mormonské církve ve městě.\n\nMormoni usazení v Salt Lake City chtěli založit vlastní stát s názvem \"Deseret\", který měl zahrnovat také území Nevady a části jižní Kalifornie. Ústřední americká vláda ve Washingtonu ale rozhodla o vzniku státu Utah, jehož se Salt Lake City mělo později stát hlavním městem.\n\nV roce 1857 spory, vedoucí hlavně kolem polygamie, která byla mezi mormony běžnou praxí, přerostly v otevřený konflikt s Washingtonem. Young odmítl složit funkci guvernéra a prezident USA James Buchanan vyhlásil oblast za vzbouřenou, což vedlo až k utažské válce. Mormonská církev odmítla polygamii až v roce 1890, což pomohlo k návratu správy do města, které se v roce 1896 stalo oficiálním hlavním městem Utahu.\n\nRozmachu města pomohlo vybudování první transkontinentální železnice vedoucí městem v roce 1869.\n\nVe druhé polovině 20. století město stagnuje, přichází o část svých obyvatel, i když velikost celé aglomerace se rozrůstá. Od 70. let 20. století jsou v čele města demokratičtí starostové. Problémem až do dnešních dnů zůstává propojení správy města a veřejného života a politiky s Církví Ježíše Krista Svatých posledních dnů.\n\nCelková rozloha města je 285,9 km². Město leží na severovýchodním cípu údolí Velkého Solného jezera. Od samotného jezera ho dělí faunou i flórou bohaté mokřiny, z nichž se do města dvakrát až třikrát ročně dostává \"„jezerní smrad“\", připomínající zápach zkažených vajec.\n\nMěstem protéká řeka Jordan, nad ním jsou hory Wasatch Range s nejvyšším blízkým vrcholem Twin Peaks. Přímo nad městem je vyvýšený Capitol Hill.\n\nMěsto má pravidelný pravoúhlý půdorys ulic a tříd číslovaných od křižovatky, která je u Temple Square.\n\nPodle sčítání lidu z roku 2010 zde žilo 186 440 obyvatel. Městská aglomerace má milion obyvatel, v širší aglomeraci, tzv. \"Wasatch Front\" zahrnující i město Ogden, sídlí na 2,15 milionu lidí. Převážná část obyvatel je anglo-amerického původu, roste ale podíl obyvatel hispánského původu a lidí z tichomořských ostrovů (Samoy a dalších).\n\n\nObyvatelé hispánského nebo latinskoamerického původu, bez ohledu na rasu, tvořili 22,3% populace.\n\nV minulosti bylo hospodářství města spojené hlavně s dolováním a těžbou ropy. V současnosti je hlavním zdrojem příjmů činnost státní administrativy, obchod, doprava a služby. Objem turistiky výrazně vzrostl po zimních olympijských hrách. Veletržní a kongresové služby vzkvétají po vybudování velkých veletržních prostor, např. \"Salt Lake Palace\".\n\nHlavními dopravními spojeními jsou mezistátní dálnice Insterstate 15, transkontinentální železnice a letecká doprava do mezinárodního letiště Salt Lake City.\n\nMěsto je sídlem mnoha muzeí a galerií. Utažský symfonický orchestr (: \"Utah Symphony Orchestra\") pořádá své koncerty v koncertní síni Maurice Abravanela (anglicky: \"Abravanel Hall\"). Unikátním hudebním tělesem je velký pěvecký sbor \"Mormon Tabernacle Choir\".\n\nVe městě sídlí řada vysokých škol, především státní \"University of Utah\" a soukromá \"Brigham Young University\".\n\nSalt Lake City zůstává světovým centrem Církve Ježíše Krista Svatých posledních dní.\n\nV roce 2002 hostilo Salt Lake City zimní olympijské hry. Ač byly provázené skandály (úplatkářskou aférou při kandidatuře na pořádání her, dopingovými případy a skandálem s neobjektivitou rozhodčích krasobruslení), přinesly městu velký finanční úspěch a další rozmach. Jejich uspořádání přispělo k vybudování dopravní infrastruktury, stavbě nových i rekonstrukci starých sportovišť i v budoucnu využívaných k pořádání významných soutěží. Uspořádání her posílilo turistický ruch.\n\nVe městě sídlí jediný velký sportovní klub, basketbalový tým Utah Jazz, hrající NBA.\n\nHlavním svátkem je státní svátek Utahu \"Pioneer Day\" (česky \"Den osadníků\") 24. července, který doprovází velká přehlídka. Druhou největší přehlídkou je místní Gay Pride.\n\n\nBlízko města se nacházejí horská střediska Park City nebo Deer Valley, která hostila soutěže zimních olympijských her 2002 a jsou vyhledávána turisty se zájmem o zimní sporty.\n\n\n\n"}
{"id": "190561", "url": "https://cs.wikipedia.org/wiki?curid=190561", "title": "Původ Etrusků", "text": "Původ Etrusků\n\nSpolu s problematikou jazyka není otázka původu Etrusků v současnosti zcela objasněna. \nJiž ve starověku existovaly různé hypotézy. Současné archeologické výzkumy některé z nich na jedné straně zcela, či částečně vyloučily, na straně druhé však navrhly nové teorie. \n\nJe třeba si uvědomit, že v etruskologii je samotná otázka původu sice často vznášena a považována za významnou, ale všeobecně dnes platí, že kultura, kterou označujeme jako \"„etruskou“\", se vyvinula teprve na území Etrurie. \n\nDvě základní teorie zahrnují hypotézu o přistěhování Etrusků z východu a koncept domorodého původu tohoto obyvatelstva na území Itálie, kde lze sledovat vývoj, rozmach a postupný úpadek Etruské společnosti. \n\nTyto dvě hlavní teorie jsou dodnes předmětem diskuse. V žádném případě bychom však neměli pojem \"etruský\" vztahovat pouze na kulturu vymezenou územím dnešní Itálie. S jistotou víme, že se jednalo o vynikající mořeplavce. Tisíce etruských nápisů, které jsou nacházeny po celém středomoří, zejména pak v jeho východní části, vypovídají o jejich přítomnosti. Úpadek jejich významu je spojován až s obdobím, kdy Římané začali systematicky zabírat jejich přístavní města.\n\nPodle legendy popsané Hérodotem přišli Etruskové z Lýdie. Hérodotos píše:\n\nNa ostrově Lémnos \"(řecky: Λήμνος)\", který je součástí řecké prefektury Lesbos, byly nalezeny nápisy neřeckého původu. Někteří badatelé je datují do 6. století př. n. l. a považují za etruské, čímž podporují Hérodotovu hypotézu příchodu Etrusků z východu. \"(Jinak známou jako východní teorie)\" První přistěhovalecká vlna směřující do území dnešního Toskánska je podle jejich názoru datována do období po roce 1000 př. n. l.. Tuto teorii podporují i podobné rysy etruštiny s jazykem mluveným na ostrově Lémnos, který byl identifikován díky nálezu náhrobní stély. Nápisy na ní vykazují řadu podobností s ranou etruštinou. Také vývoj v uměleckém zpracování etruské keramiky v prvním tisíciletí př. n. l. je značně ovlivněn orientálním stylem a lze v něm sledovat fascinující podobnosti s lýdijským.\n\nTato teorie vychází z toho, že se etruská kultura vyvinula ve kmenech původně osídlujících střední Itálii. Etruský jazyk je podle ní určitým před-indoevropským jazykem, který se ocitl v izolaci díky pozdějším přistěhovaleckým vlnám italických indoevropských kmenů. Vysoká úroveň etruské kultury a umění se přisuzuje skutečnosti, že Etruskové byli začleněni do tehdejšího středomořského obchodu počátku 8. století př. n. l., ve kterém dominovali Féničané a Řekové. Hospodářský a kulturní vývoj potom urychloval hojný výskyt železné rudy a její intenzivní využití. Podle nejnovějších poznatků o tehdejších pohřebních rituálech se také prokazuje, že mezi praktikami rané villanovské kultury a Etrusků nebyly významné odlišnosti, resp. na sebe navazovaly. Zejména na severu, např. ve městě Felsina \"(dnes Bologna)\", můžeme pozorovat plynulý přechod villanovské kultury na etruskou. Tuto teorii zastupoval Dionýsos z Hallikarnasu \"(60 př.n.l. – 7 př.n.l.)\", který již tehdy prohlásil Etrusky za původní obyvatele Itálie, kteří:\nŘímané označovali Etrusky latinským názvem \"indigeni\", tedy \"domorodci\", kterým označovali domnělé původní obyvatelstvo v určité zemi.\n\nDnešní etruskologie již neklade hlavní důraz na otázku původu Etrusků, ale ptá se hlavně na to, co stálo u vzniku jejich národní společnosti. Přitom se všeobecně vychází z předpokladu, že na počátku stálo prastaré původní obyvatelstvo Itálie, u kterého se zhruba do roku 1000 př. n. l. vyvinulo usedlé zemědělství. Tito lidé byli zároveň konfrontováni s vlivy okolních národu, z nichž nejvýznamněji je ovlivnili mykénští a féničtí mořeplavci z východu a indoevropské italické kmeny ze severu. Za spolupůsobení těchto vlivů vznikla villanovská kultura. Později byl tento region cílem ne příliš početné migrační vlny \"tyrrhénského\" obyvatelstva z Malé Asie, které splynulo s domorodým, čímž vznikl etruský národ.\n\nNápis nalezený v egyptské vesnici Deir el-Medina, kde žili řemeslníci pracující na hrobkách Faraónů v Údolí Králů v období Nové říše \"(18.–20. dynastie)\" zachycuje vítězství Ramesse III. \"( vládl: 1183–1152 př. n. l.)\" nad mořskými národy, mezi nimiž je zmiňováno jméno Turša \"(v originále psáno jako [twrš3])\". Zřejmě se jedná o jinou podobu jména Tereš \"(v originále psáno jako [trš.w])\" již dříve zmíněnou na náhrobku faraóna Merenptaha \"(vládl: 1213–1203 př. n. l.)\" v souvislosti s jeho vítězstvím v Libyjském tažení kolem roku 1220 př. n. l.. Podle názoru některých badatelů může toto pojmenování znamenat také \"„Taruisas“\", čili chetitské město Tróju. Toto by ovšem bylo příliš brzy nato, abychom mohli uvážit možnou spojitost s Trójskou válkou, tradičně datovanou ke konci 12. století př. n. l..\n\nPři hypotéze vnímání Etrusků coby mořského národa \"(mořeplavci, obchodníci)\" je snadno možné, že pojímali ženy z okolí svých klientů, či hostitelských národů, což by se mohlo projevit na příbuznosti zjišťované analýzou DNA. Na druhou stranu se také uvažuje o tom, že část uprchlíků z Tróje našla exil v Etrurii, což může vysvětlovat vysoké variace v jejich jménech. Nemáme žádný důkaz o tom, jakým jazykem mluvili a je možné že splynuli s Etrusky stejně jako Etruskové později splynuli s Římany. Z moderní populace je geneticky Etruskům nejblíže obyvatelstvo dnešního Toskánska, ale ani toto příbuzenství nelze označit za blízké.\n\nZ výsledků provedených genetických výzkumů lze odvodit, že původ villanovské populace byl ve střední Evropě. Zdá se, že se jedná o odnož Kultury popelnicových polí \"(kultura vyvíjející se na území střední Evropy v pozdní době bronzové 1300–750 př. n. l., pojmenovaná podle zvyku ukládat popel zesnulých do uren a ty poté pohřbívat do země)\". Po ní následovala Mohylová kultura, na kterou navazovala kultura Halštatská.) Podle některých názorů byla villanovská kultura vytvořena migrujícími Kelty, nebo starými středoevropskými národy, které Řekové označovali jako \"Pelasgians\". Podle této hypotézy by Etruskové do Itálie přišli přes Alpy.\n\nGeneticky ovšem starověcí Etruskové nevykazují bližší příbuzenský vztah k moderní populaci střední a východní Evropy, než k populaci Itálie. Navíc je zřejmé, že kultura popelnicových polí nikdy nezahrnovala pouze Kelty, stejně jako Villanovská kultura nezahrnovala pouze Etrusky. Byla rozšířená i mezi italickými národy. S největší pravděpodobností villanovská kultura pouze reprezentuje středoevropské kulturní vlivy, přičemž nedošlo k fyzickému přesunu obyvatelstva.\n\nPokud by Etruskové měli přijít do Itálie ze střední Evropy, nejspíše by k této migraci muselo dojít podstatně dříve. Existují fakta, která tuto teorii podporují. Rinaldonská kultura střední Itálie a jí podobná Remedelónská kultura Pádské nížiny reprezentují vlivy importované z fynské a horgenské kultury regionu švýcarských jezer. Tyto dvě kultury byly postupně vytlačovány indo-evropskými národy směřujícími ze severního Černomoří. Vzhledem k tomu, že časové zařazení těchto kultur je 3500 - 3000 př. n. l., nedá se zjistit, jakým jazykem mluvili a bylo by obtížné příbuznost k Etruskům jednoznačně prokázat.\n\nVe snaze vyřešit spory ohledně původu Etrusků byla provedena genetická studie mitochondriální DNA ze vzorku 80 kostních pozůstatků z etruských hrobek datovaných od 7. do 3. stol. př. n. l. Výzkumy byly uskutečněny týmem genetiků z různých univerzit v Itálii a Španělsku. Výsledky ovšem vysvětlují jen část z mnoha kladených otázek.\n\nStudie potvrdila, že stupeň vzájemné příbuznosti mezi Etrusky je vyšší, než stupeň příbuznosti k populaci moderní Itálie. To znamená, že se z genetického pohledu jedná o specifickou skupinu obyvatel. Kromě toho se prokázalo, že v rámci této společnosti žilo 150 000–200 000 žen. Rozdělením tohoto počtu mezi 36 etruských měst ve třech konfederacích získáme průměrný počet mezi 4167 a 6944 ženami v každé komunitě. Pokud budeme považovat čtyřčlennou rodinu za průměrnou, celková etruská populace se bude blížit počtu 600 000–800 000 lidí žijících v 36 komunitách, které budou čítat 16 668–27 776 lidí. Taková populace je dostatečně hustá i urbanizovaná nato, aby vykonala vše, čeho se domníváme, že Etruskové dosáhli.\n\nZatímco nám tato studie napomáhá porozumět genetické skladbě etruského obyvatelstva a vylučuje masovou migraci z Anatolie \"(území jihozápadní Asie – dnes Turecko)\", nevysvětluje spory ohledně jazyka, protože možná invaze cizí elity, která získá převahu nad domorodými obyvateli často vede k lingvistickým změnám, aniž by zanechala stopy v genetice.\n"}
{"id": "190564", "url": "https://cs.wikipedia.org/wiki?curid=190564", "title": "Dortmundské šachové dny", "text": "Dortmundské šachové dny\n\nDortmundské šachové dny ( \"Dortmunder Schachtage\", nyní podle sponzora \"Dortmunder Sparkassen Chess Meeting\") je špičkový velmistrovský turnaj, který se koná v německém Dortmundu. Na konci 20. století se stal jedním z největších šachových turnajů světa a řadil se do silné trojice s již zaniklým turnajem v Linaresu a turnajem ve Wijku aan Zee.\n\nHlavní turnaj se v současnosti hraje obvykle dvoukolovým systémem každý s každým, ale v letech 2002 a 2004 byl organizován vyřazovacím způsobem. Turnaj 2002 byl určen jako jeden z klíčů k postupu do sjednocovacích zápasů o titul mistra světa, jeho vítěz se měl utkat s Kramnikem. Turnaj tehdy vyhrál Péter Lékó, který ve finále porazil Veselina Topalova.\n\nTurnaj byl založen v roce 1973, kdy se hrál poprvé jako otevřené mistrovství Německa. Už v předchozích letech se ale v Dortmundu třikrát konal špičkově obsazený šachový turnaj. Šachové dny jsou šachovým festivalem, v jehož průběhu se koná celá řada menších turnajů, největší pozornost ale přitahuje hlavní velmistrovský uzavřený turnaj. Menší klání ale byla místy, kde se začala kariéra řady významných hráčů, v roce 1992 například vyhrál otevřený turnaj Vladimir Kramnik, pro kterého to bylo první turnajové vítězství v kariéře.\n\nPrůlomovým rokem v historii turnaje byl rok 1992. Ještě v roce 1991 se hrál v Dortmundu pouze turnaj XII. kategorie, o rok později už turnaj XVII. kategorie za účasti Garriho Kasparova, Vasilije Ivančuka, Višvanáthana Ánanda a dalších předních velmistrů.\n\nO popularizaci turnaje se velkou měrou zasloužil novinář Claus Spahn.\n\nČeši se pravidelně účastní menších turnajů v Dortmundu, jsou ale uvedeni i v listině vítězů hlavního velmistrovského turnaje. V roce 1977 vyhrál turnaj Jan Smejkal, v roce 1982 Vlastimil Hort. V roce 1991 zvítězil v Dortmundu slovenský velmistr Igor Štohl.\n\n\n\n\"V roce 1992 se radikálně zvýšila kvalita obsazení turnaje.\"\n\n\n"}
{"id": "190587", "url": "https://cs.wikipedia.org/wiki?curid=190587", "title": "Zbyněk Žába", "text": "Zbyněk Žába\n\nZbyněk Žába (19. června 1917 Doubravice u Dvora Králové nad Labem – 15. srpna 1971 Praha) byl český egyptolog. \n\nNarodil se v rodině prozatímního správce školy Františka Žáby a jeho manželky Anny, rozené Šmídové. Vystudoval gymnázium v Hradci Králové a poté Filozofickou fakultu Univerzity Karlovy, obor klasická filologie. Kvůli uzavření českých vysokých škol v roce 1939 dokončil svá studia až v roce 1949. Po druhé světové válce se věnoval egyptologii. Stal se docentem (1954) a profesorem (1959) egyptologie. Od roku 1960 byl ředitelem Českého egyptologického ústavu v Praze.\n\nByl žákem a také nástupcem Františka Lexy (s dalšími promluvil nad jeho rakví). Významným způsobem se podílel na založení Československého egyptologického ústavu a na jeho prvních výzkumech v Núbii v rámci záchranné akce UNESCO před zprovozněním Asuánské přehrady. Vedl výzkum v Ptahšepsesově mastabě v Abúsíru. Za významné je dodnes považováno jeho francouzské vydání Ptahhotepova naučení a anglické vydání skalních nápisů z Núbie.\n\n\n"}
{"id": "190597", "url": "https://cs.wikipedia.org/wiki?curid=190597", "title": "Leonid Kulik", "text": "Leonid Kulik\n\nLeonid Alexejevič Kulik (rusky: Леонид Алексеевич Кулик, , Tartu – 24. dubna, 1942) byl ruský mineralog, známý svým výzkumem meteoritů.\n\nVzdělání získal na Lesním institutu v Sankt Petěrburgu a na univerzitě v Kazani. Během rusko-japonské války sloužil v armádě a poté strávil nějaký čas ve vězení za revoluční politické aktivity. Za první světové války sloužil opět v ozbrojených silách.\n\nPo revoluci se stal instruktorem a učitelem minearologie v Tomsku. Roku 1920 mu byla nabídnuta práce v Mineralogickém muzeu města Petrograd.\n\nPrvní expedici zkoumající tunguskou událost vedl Kulik roku 1921. Sovětská expedice měla získat poznatky z události, která se stala již mnohem dříve, a to 30. června 1908. Uskutečnil průzkum a vyslechl očité svědky. Obešel celou oblast, kde byly padlé stromy, a všiml si, že byly všechny natočeny svými kořeny ke středu. Žádné úlomky meteoritu z dopadu ale nenalezl.\n\nPo vpádu nacistických vojsk do Sovětského svazu vstoupil dobrovolně do jednotky domobrany. Během bojů byl raněn a padl do zajetí. Zemřel na tyfus v zajateckém táboře u města Spas-Demensk.\n\nJeho jménem byly pojmenovány:\n\n"}
{"id": "190604", "url": "https://cs.wikipedia.org/wiki?curid=190604", "title": "Pico de Teide", "text": "Pico de Teide\n\nPico de Teide (nazývaná také jako Teide, Mount Teide nebo Pico del Teide) je sopka nacházející se na ostrově Tenerife, který je největším ze sedmi Kanárských ostrovů ležících nedaleko severozápadního pobřeží Afriky. Pico de Teide je nejvyšší hora Španělského království (nejvyšší horou pevninského Španělska je Mulhacén, 3479 m) i všech ostrovů v Atlantském oceánu a zároveň třetí největší sopka světa (měří asi 7000 m od úpatí na dně oceánu). Vrcholy Pico de Teide a Pico Viejo s blízkým okolím jsou součástí národního parku – Nacional del Teide. Vzhledem k nedalekým obydleným oblastem je vulkán zapsán do tzv. Decade Volcanoes - seznamu 16 nejnebezpečnějších sopek světa. \n\nJméno sopky je pozůstatkem po Guančech, pradávných světlovlasých obyvatelích ostrovů Tenerife a Gomera. Střet se Španěly se jim stal osudným. Zůstalo však po nich na ostrově několik původních jmen. Teide znamená „Pekelná hora“, v které žil bůh Guayota. Jméno má své oprávnění, protože Teide je vrcholem stále polospící sopky, která o sobě čas od času dává vědět.\n\nPřed 150 tisíci lety došlo pravděpodobně k obrovskému sopečnému výbuchu, který vytvořil kalderu Las Cañadas, která se nachází ve výšce 2000 m a měří 15 km od východu na západ a 10 km ve směru sever-jih. Vrcholy Teide i Viejo ležící na severní straně kaldery byly vytvořeny erupcemi z tohoto období. V r. 1709 zavalil lávový proud na severním pobřeží většinu zdejšího přístavu Garachico. Sopečná aktivita byla naposledy zaznamenána na svazích Vieja v roce 1909, kdy se po severozápadním svahu řinul 5 kilometrů dlouhý lávový proud. Svědkem podobné aktivity byl v minulosti i slavný mořeplavec Kryštof Kolumbus při jedné z výprav do Nového světa.\n\nCelý sopečný masív je komplexem dvou vulkánů Pico de Teide (3717 m) a Pico Viejo (3134 m). Oba se nacházejí v rozlehlé kaldeře Las Cañadas, jejíž původ není dosud zcela jednoznačně objasněn. Obvodová stěna této kaldery je dlouhá 74 km. Plochý kuželovitý vrchol Teide se zvedá z mnohem širšího a staršího kráteru dosahující výšky 2000 m. Sopka Teide je v současné době považovaná za neaktivní, přestože v kráteru jsou stále aktivní fumaroly.\n\nSvahy hory Teide zachycují západní a severozápadní vlhké větry a proměňují je v dešťová mračna. Celá nížina podél úpatí sopky je tak po celý rok vlhká a zelená. Pěstují se tu na polích banánovníky, mandloně, pomerančovníky a zelenina. Ve vzduchu je cítit vůně myrty a vavřínu. Naproti tomu jižní svahy dešťové srážky prakticky neznají. Ty zde přicházejí jednou za několik let a tomu také odpovídá místní suchomilná vegetace. Příznivé je však ovlivnění Kanárským mořským proudem, jenž zajišťuje vyrovnané podnebí. Celoroční teploty se zde pohybují mezi 18–30 °C. Díky tomu zde nalezneme dracény (latinsky \"Dracaena draco\") staré až 2000 let. V zimě na několik měsíců je vrchol pokryt sněhem a ledem.\n\nK vrcholu vedou čtyři hlavní silnice, po kterých je možné dojet až do kaldery ve výšce 2000 m. Dál mohou návštěvníci pokračovat pěšky po upravených stezkách. Po cestě lze navštívit ledovou jeskyni Cuevo del Hielo (3350 m). Další možností je využití kabinové lanovky, jež může turisty dopravit za 10 min. do výšky 3555 m ke konečné stanici La Rambletta. Odtud je to již jen 30 min. na vrchol. Výstup na vrchol je technicky nenáročný. Při východu Slunce je odtud možno pozorovat pyramidovitý stín, který Pico de Teide vrhá až do vzdálenosti 200 km. K výstupu od horní stanice lanovky na vrchol během dne je nutno obstarat si oficiální povolení, které se vydává zdarma v Santa Cruz de Tenerife nebo na stránkách Národního parku\n\nAlternativou je pěší výstup a přenocování na chatě Refugio Altavista (3260 m n. m.) s ranním výstupem na vrchol před devátou hodinou bez nutnosti obstarat si povolení. Základní cesta po svých na vrchol Teide začíná u hlavní cesty kousek za základní stanicí lanovky (směrem ze západu na východ). Odbočka prašné cesty ukazuje směr na kopec Montaňa Blanca, což je vulkanický útvar ve výšce cca 2800 m. Odtud se prašná cesta pro džípy mění na regulérní horskou stezku. Po hodině a půl se turista dostane k chatě Altavista (3260 m). K vrcholu to je už maximálně hodina a půl.\n\n"}
{"id": "190611", "url": "https://cs.wikipedia.org/wiki?curid=190611", "title": "Bitva u Korčuly", "text": "Bitva u Korčuly\n\nBitva u Korčuly se odehrála 9. září 1298 mezi flotilami Janova a Benátek. Byla to jedna z mnoha námořních bitev, které se odehrály ve 13. a 14. století mezi Janovem, Benátkami a Pisou, ve kterých šlo o kontrolu obchodu ve Středomoří a Levantu.\n\nBitva se odehrála v jižní Dalmácii, přesněji v průlivu mezi ostrovem Korčula a poloostrovem Pelješac. Benátčanům velel admirál Andrea Dandolo, syn dóžete Giovanniho Dandola, a Janovanům velel Lamba Doria. Janované bitvu vyhráli a Dandolo byl zabit v boji.\n\nBenátčané utrpěli v bitvě těžké ztráty, ale dokázali povolat dalších 100 galér, díky kterým se jim podařilo dojednat přijatelné mírové podmínky, které znamenaly, že nedojde k žádnému většímu přesunu moci ve Středomoří.\n\nPodle pozdějšího vyprávění, které zaznamenal Giovanni Battista Ramusio, byl mezi benátskými zajatci i Marco Polo, který během několika měsíců svého věznění nadiktoval svoji knihu \"Milion\". Avšak zda byl zajat během této bitvy nebo během předcházejícího menšího střetnutí u Lajazza je nejasné.\n"}
{"id": "190613", "url": "https://cs.wikipedia.org/wiki?curid=190613", "title": "Národní park Teide", "text": "Národní park Teide\n\nNárodní park Teide (španělsky \"Parque nacional del Teide\") je španělský národní park, který se nachází na ostrově Tenerife, což je jeden z Kanárských ostrovů. Ústřední dominantou parku i celého ostrova je sopka Pico de Teide, která patří k nejvyšším sopkám světa a zároveň je nejvyšším bodem ve Španělsku. Rozloha parku je necelých 190 km², což představuje 9,3% celého ostrova. V parku se nachází rozmanité vulkanické a geologické útvary např. Roque Cinchado.\n\nV roce 2007 byl park vyhlášen přírodní památkou světového dědictví UNESCO.\n\n"}
{"id": "190615", "url": "https://cs.wikipedia.org/wiki?curid=190615", "title": "Abijáš", "text": "Abijáš\n\nAbijáš ( , \"Avija\"), v českých překladech Bible též přepisováno jako Abiáš či Abija, je jméno několika postav z Bible. Jméno se vykládá jako \"„Otcem je Hospodin“\".\n\nPrvní zmínka v Bibli o muži tohoto jména se týká syna proroka Samuela, jenž společně se svým bratrem Jóelem zastával v Beer-šebě úřad soudce. Tento Abijáš však nechodil cestou svého otce a společně se svým bratrem propadl lakotě, bral úplatky a převracel právo. Tato skutečnost přispěla k ukončení období soudců, neboť podnítila syny Izraele, aby si vymohli na Samuelovi ustanovení krále, na něhož byl pomazán Saul. \n\nAbijáš, syn Bekera z jmenného seznamu potomků Benjamína. \n\nJiný Abijáš figuruje v seznamu potomků velekněze Eleazara, podle něhož se jmenovala jedna z dvaceti čtyř kněžských tříd. Tyto třídy byly zřízeny Davidem. Z této třídy zřejmě pocházel kněz Zachariáš, otec Jana Křtitele.\n\nAbijáš bylo rovněž jméno syna Jarobeáma, prvního krále Severního Izraele. Zemřel v dětském věku poté, co onemocněl, a jako jediný z Jarobeámova rodu byl řádně pohřben, \"„protože z Jarobeámova domu jen na něm nalezl Hospodin, Bůh Izraele, něco dobrého.“\"\n\nDalší biblická zmínka o osobě tohoto jména se týká panovníka Judského království, který v Bibli vystupuje též pod jménem Abijám.\n\nAbijáš, který figuruje v seznamu kněží, jež se navrátili babylónského zajetí pod vedením Zerubábela.\n\n"}
{"id": "190629", "url": "https://cs.wikipedia.org/wiki?curid=190629", "title": "EUportál", "text": "EUportál\n\nEUportál je český internetový zpravodaj. Ve svých článcích se věnuje zejména Evropské unii a celospolečenským tématům. EUportál je orientovaný pravicově, euroskepticky a vystupuje proti multikulturalismu. Publikuje jak původní či převzaté články českých autorů, tak překlady autorů zahraničních. Jeho sesterským projektem je Eurabia, prezentovaný jako informační server o problematice muslimů v Evropě a o muslimském extremismu.\n\nŠéfredaktorem serveru je Lukáš Petřík, někdejší člen pražské ODS a předseda sdružení Mladá pravice, absolvent oboru historie-politologie na FF UK, jehož rigorózní práci vydala pod názvem \"Konzervativní revoluce Margaret Thatcherové a Ronalda Reagana\" společnost Centrum pro studium demokracie a kultury (2008). Čestným předsedou redakční rady je Benjamin Kuras.\n\n"}
{"id": "190630", "url": "https://cs.wikipedia.org/wiki?curid=190630", "title": "Septik", "text": "Septik\n\nSeptik (někdy také nazývaný senkrubna, senkrovna či miskrubna) je nádrž na částečné čištění odpadní vody. Septik bývá často součástí domů, které nejsou napojeny na kanalizaci. Odpadní voda, zvláště ze záchodu, kuchyně a koupelny, je jímána v septiku, odkud odtéká přepadem do kanalizace, případně přes čistírnu odpadních vod nebo za pomoci trativodu do země. Bezodtoková jímka, která slouží k dočasnému uskladnění odpadní vody a fekálií a musí se nechat pravidelně vyvážet, se nazývá žumpa. \n\nKaždý septik byl měl mít pro správnou funkci minimálně 2 až 3 komory. Nejlepší a současně nejčastěji instalovanou variantou jsou tříkomorové septiky z plastu. Tříkomorový septik pracuje na základě biomechanického přečištění, kdy odpadní voda postupně přetéká z komory do komory, zatímco v každé komoře probíhá sedimentace pevných částí kalu. V první komoře se usadí ty největší částice. Jakmile dosáhne hladina první komory přepadu, začne se tato odpadní voda a drobná část splašek přelévat do druhé komory, kde již dochází k sedimentaci většiny kalu. Do třetí komory přetéká voda, která je z velké části přečištěna. Sediment v septiku je pak za pomoci bakterií a enzymů rozkládán na jednodušší látky. Část rozloženého sedimentu odtéká přes třetí komoru a část zůstává v septiku pro následný vývoz fekálním vozem. \n\nPokud je dosaženo nerovnováhy v množství bakterií uvnitř septiku, postup rozkládání se zpomaluje a septik obvykle začne zapáchat, případně se na jeho hladině začne tvořit pěna. Této špatné funkce se často dosáhne po použití nevhodných a příliš agresivních mycích prostředků. \n\nSeptiky se vyrábí z plastu nebo železobetonu. V případě menších nádrží určených pro rodinné domy jde právě o nádrže plastové samonosné. Naopak septiky pro větší projekty (například kempy, chatové oblasti, velké rekreační objekty) se realizují právě s využitím železobenotové nádrže. Každý septik je umístěn do vyhloubené jámy v zemi. Přítok i odtok septiku musí mít přirozený spád. Přístup do septiku je realizován shora a to prostřednictvím poklopů, případně v některých situacích za pomocí šachty. \n\nJelikož je septik vodní dílo, ze kterého vytéká voda, je nutné povolení k nakládání s vodami a stavební povolení. Obě žádosti se podávají současně na odboru životního prostředí ve vaší obci.\n\n"}
{"id": "190634", "url": "https://cs.wikipedia.org/wiki?curid=190634", "title": "Ása", "text": "Ása\n\nÁsa (hebrejsky: אָסָא), v českých překladech Bible přepisováno též jako Asa či Aza, byl třetím králem Judského království. Jeho jméno se vykládá jako \"„Lékař“\".\nModerní historikové a archeologové uvádějí, že vládl asi v letech 911–870 př. n. l. Podle kroniky Davida Ganse by však jeho kralování mělo spadat do let 2983–3024 od stvoření světa neboli do let 779–737 před naším letopočtem. Své vládní sídlo měl v Jeruzalémě a kraloval 41 let.\n\nPocházel z rodu Davidova, byl synem a nástupcem krále Abijáma. Na rozdíl od svého otce však byl horlivým náboženským reformátorem – nejen že odstraňoval ze země pohanské modly a kultickou prostituci, ale obnovil bohoslužbu Hospodinu. Cizí kult nestrpěl ani u svých blízkých příbuzných. Proto svou babičku Maaku, jež podporovala kult Ašéry a v rámci něho se zřejmě honosila postavením královny-matky, zbavil královských výsad.\n\nKolem roku 897 napadl Judsko s velikým vojskem Kúšijec Zerach a byl Ásou v bitvě u Maréši na hlavu poražen. Je možné, že šlo o velitele egyptské armády faraona Osorkona I., který chtěl navázat na úspěchy svého otce Šíšaka. Ten totiž vydrancoval Jeruzalém, když na judském trůně seděl Rechabeám, Ásův děd.\n\nÁsa byl též během své vlády ohrožován Baešou, králem severních izraelských kmenů. Proto uzavřel vojenské spojenectví s damašským Ben-hadadem I., načež rozšířil své území dále na sever a vystavěl města Gebu a Mispu. \n\nZa vlády Ásy působili v Judsku proroci Azarjáš a Chananí. Ti mu byli jak rádci, tak kritiky. Ve stáří král Ása trpěl onemocněním nohou. Talmud uvádí, že příčina nemoci spočívala v tom, že k vojenské službě nutil i učence Tóry \"„a neušetřil ani novomanželé, které odváděl přímo zpod svatebního baldachýnu.“\"\n\n"}
{"id": "190636", "url": "https://cs.wikipedia.org/wiki?curid=190636", "title": "Zdvižený prostředník", "text": "Zdvižený prostředník\n\nV západní kultuře znamená zdvižený prostředník vulgární urážlivé gesto. Provádí se tak, že se ukáže vztyčený prostředník, zatímco ostatní prsty jsou sevřené v pěst a otočené dlaní k sobě. Prostředník má symbolizovat penis a skrčené prsty po obou stranách varlata. Používá se i obrácená varianta, to znamená, že pozorovateli se ukáže ruka obrácená dlaní k sobě a všechny prsty mimo prostředníku a prsteníku jsou natažené. Takové gesto se pak „čte mezi řádky“.\n\nGesto je obvykle známé pod označením \"„vykuř“\", \"„jebu tě“\" nebo anglické \"„fuck you“\", do hovorové češtiny přejato jako \"fakáč\". Na Středním východě je to rouhačský symbol.\n\nO tomto gestu se dochovaly zprávy už z antického Řecka a Říma, kde bylo jako urážlivé užito v několika komediích, stejně tak ho použil např. filozof Díogenés vůči řečníkovi Demostenovi. Měli jej používat i členové germánských kmenů vůči římským vojákům. Latinské označení pro něj znělo \"digitus impudicus\" (neslušný prst). Do USA se gesto mělo pravděpodobně dostat s italskými imigranty.\n\nFrancouzi používají gesto s identickým významem, ale zalomí celou paži hřbetem ruky ven, přičemž druhá ruka sevře místo nad loketní jamkou.\n\nV zemích bývalého britského imperia (především UK, Irsku, Austrálii a Novém Zélandu) se ale používá spíše tzv. V-sign (V-znak). Gesto je podobné jako zdvižený prostředník, ale společně s ním je zdvižený i ukazovák, čímž se vytvoří znak „V“. Koluje legenda, že gesto vzniklo za stoleté války, kdy Francouzi uřezávali anglickým lučištníkům prostředníky, aby nemohli používat luky. Když poté Angličané vyhráli bitvu u Azincourtu, měli ukazovat jejich lučištníci Francouzům, že jejich prsty jsou nedotčené.\n\n2. února 2007 použil toto gesto v parlamentu český premiér Mirek Topolánek. Později vysvětloval jeho význam jako neverbální komunikaci s ministrem financí Kalouskem („Kalousku, seš jednička!“).\n\n17. prosince 2008 toto gesto použil Miroslav Kalousek vůči poslanci Davidu Rathovi, poté co Rath zmínil Kalouska v souvislosti s nedostatečnou péčí o duševně nemocné v České republice.\n\n22. ledna 2020, minutu po zahájení jednání sněmovny, ukázal předseda sněmovny Radek Vondráček zdvižený prostředník na stranického kolegu Ladislava Oklešťka.\n\nKarel Gott zvedl prostředníček dokonce v televizi. Poslal ho těm, kteří mu nepřáli medaili za zásluhy pro Českou republiku.\n\nFotbalista Sparty Praha Tomáš Řepka zaplatil 80 000 Kč pokutu za použití tohoto gesta v zápase Teplice – Sparta.\n\n"}
{"id": "190637", "url": "https://cs.wikipedia.org/wiki?curid=190637", "title": "Kyperská libra", "text": "Kyperská libra\n\nKyperská libra byla zákonným platidlem středozemního ostrovního státu Kypr. Kyperskou libru používaly i britské Suverénní vojenské základny Akrotiri a Dhekelia. Severní část ostrova, kde se nachází separatistický stát Severní Kypr, který mezinárodně uznává pouze Turecko, používá jako platidlo \"tureckou liru\". Jedna setina libry se nazývala \"cent\". ISO 4217 kód kyperské libry byl CYP.\nKypr byl po dlouhou dobu kolonií Spojeného království, proto kyperská měna dostala při svém zavedení v roce 1879 název odvozený od britské libry šterlinků.\n\nKypr vstoupil 1. května 2004 do Evropské unie. Jedním z závazků vyplývajících z přistoupení k EU je, že vstupující stát, až splní všechny podmínky, zavede místo své národní měny společnou evropskou měnu euro.\n\n\n"}
{"id": "190641", "url": "https://cs.wikipedia.org/wiki?curid=190641", "title": "Jošimasa Ašikaga", "text": "Jošimasa Ašikaga\n\nJošimasa Ašikaga (: , \"Ašikaga Jošimasa\", 20. leden 1435 – 27. leden 1490) byl osmým šógunem šógunátu Ašikaga a vládl Japonsku v letech 1449-1473, v průběhu období Muromači. Byl synem šestého šóguna Jošinoriho Ašikagy.\n\nTitul Seii Taišógun obdržel v roce 1449, šest let po smrti svého staršího bratra, sedmého šóguna Jošikacua Ašikagy.\n\nBěhem jeho vlády došlo k rozkvětu kultury Higašijama, známé zejména praktikováním čajového obřadu (\"Sadó\"), aranžováním květin (\"Kadó\" či \"Ikebana\"), zálibě v dramatických hrách \"Nó\" a kaligrafií.\n\nRoku 1464 neměl Jošimasa určeného žádného nástupce a tak adoptoval svého mladšího bratra Jošimiho a rozhodl se pověřit funkcí šóguna jeho. Následujícího roku se však Jošimasovi narodil syn, což zamotalo situaci s nástupnictvím. Toto schizma posloužilo jako výtečná záminka pro konflikt, který známe pod termínem Válka Ónin. Každá ze dvou znepřátelených stran podporovala jednoho z potenciálních nástupců. Když se Jošimasa rozhodl roku 1473 odejít na odpočinek, devátým šógunem jmenoval svého syna Jošihisu.\n\nStejně jako většina šógunů si Jošimasa vybral za svého wakašu příslušníka rodiny Akamacu, Norinaa, věren tak tradici šudo. Mnoho šógunů z rodu Ašikaga si vybíralo své milence právě z této rodiny. Norinao, který byl obdarován územím, které doposud vlastnil Sózen Jamana, zanedlouho spáchal seppuku. Pravděpodobnou příčinou byly invektivy, možná i nařčení ze strany klanu Jamana.\n\nV roce 1489 nechal Jošimasa v Kjótu postavit klášter Džišódži (známější jako Ginkakudži neboli \"Stříbrný pavilón\"), jež se stal jednou z nejobdivovanějších památek starobylé metropole.\n"}
{"id": "190643", "url": "https://cs.wikipedia.org/wiki?curid=190643", "title": "Krucipüsk", "text": "Krucipüsk\n\nKrucipüsk je česká hudební skupina. Skupina hraje metal, thrash metal a hardcore. Aktuálně vystupuje kapela ve složení Tomáš Hajíček, Peter Boška, Josef Křeček a Tomáš Hajíček ml.\n\nV Liberci vzniká skupina Krucipüsk vstupem leadera punkové skupiny „\"Hubert Macháně\"“ Tomáše Hajíčka (zpěv, bicí) do thrash-metalové skupiny \"„Veteš“\" ve složení Pavel Zadražil (kytara), Petr Slavík (basa) a Jan Zrůst (bicí). Cca po měsíci zkoušení nastupuje Petr Paulus (druhá kytara). Pár měsíců na to vydává skupina debut s názvem „Ratata“ u firmy Monitor.\n\nV tomto roce probíhá turné s kapelou Debustrol a Kabát. Kapela se dále objevuje na CD výběrech „\"Ultrametal 1–3“, 13 fláků od Kaťáků\" atd. Dále skupina koncertuje a připravuje materiál na další desku.\n\nKrucipüsk nahrává druhé CD s názvem „Cirkus dneska nebude“ ve stejném obsazení u firmy Monitor. K tomuto CD skupina jezdí velké letní festivaly atd.\n\nTomáš Hajíček mění sestavu celé skupiny za účelem dalšího vývoje. Post kytary zaujímá Aleš Makyta (ex King Size), bicí nástroje Tomáš Marek (spousta libereckých skupin) a místo basy mají Sequencer. Po pár měsících zkoušení hledají baskytaru. Hraje s nimi např. \"Cizák (ex Debustrol), Peknuša (Drobný za bůra a Salomon Bob a další) a posledním který zůstává na tomto postu je Karel Adam (ex Vitacit, Citron, Kreyson)\"\n\nSkupina nahrává CD „Bigada bigada baby“, které vychází u firmy Popron a s níž objíždějí koncertní pódia.\n\nHajíček se loučí s kytaristou Alešem Makytou a jeho místo obsazuje Robin Davídek (ex Motorband, Vitacit). Po pár měsících odchází bubeník Tomáš Marek k Lucii a na jeho místo přichází Pepa Cigánek (\"ex Habera, Dodo Doležal, Wain\")\n\nMísto bubeníka obsazuje Daniel Hafstein (ex Mewa, Kreyson, Vitacit, Motorband, Brichta). Po třech měsících se loučí a zůstává věrný své domovské kapele Mewa a post bubeníka zaujímá liberecký Vojta Douda (ex Black Cat)\n\nKapela jede tour s Divokým Billem, hned poté s kapelou Doga a objíždí festivaly.\n\nV tomto roce skupina vydává nové CD s názvem „4“ u firmy „Sokol Power Voices“. V červnu 2002 opouští kapelu R. Davídek a K. Adam. Post kytary obsazuje René Rypar (ex Eleison, nyní Support Lesbiens) a baskytara Jarin Janek (ex Eleison, nyní Benedikta). Manažerskou firmou se jim stává \"Pink Panter.\"\n\nV této sezóně skupina vydává páté CD s názvem „Druide!“ opět u firmy EMI-Monitor, vzápětí vyjíždí na celorepublikové turné s kapelou Kabát s průměrnou návštěvností 15 000 posluchačů. Poté opět koncertuje na všech tuzemských velkých i malých festivalech.\n\nRené Rypar odchází do „Support Lesbiens“ a jeho místo zaujímá Jarmut Gabriel (ex Mewa). Dále koncertují cca 90 koncertů ročně. Po půl roce odchází Jarin Janek do domovské skupiny „Benedikta“ a střídá ho slovenský baskytarista Maťo Ivan (ex BSP, Chameleón). Koncertují a pomalu připravují materiál pro další CD.\n\nPo vzájemné dohodě odchází Maťo Ivan, post baskytary zaujímá Milan Cimfe (\"Studio Sono\", One Season Band Michala Pavlíčka).\n\nV této době skupina připravuje šesté CD s názvem „Ahoj“, které vychází 1. dubna opět u firmy EMI-Monitor a ke kterému jedou první samostatné turné. V listopadu vychází první DVD Pardon, které bylo natočeno při křtu CD Ahoj v ROXY.\n\nPřichází velká posila v podobě Marka Haruštiaka, který dříve působil v kapelách Five O'clock Tea, Dymytry, Chameleon a Victoria.\n\n1. listopadu tohoto roku vychází sedmé CD s názvem „Amen“.\n\nV první polovině tohoto roku přichází na post baskytaristy Richard Scheufler\n\n1. listopadu tohoto roku vychází osmé řadové album s názvem „Rodinnej diktát“.\n\n1. Srpna V polovině léta po vzájemné dohodě opouští kapelu Krucipüsk Richard Scheufler a nastupuje na post baskytaristy Jiří Zika(ex Coma Exit, Coolers, Satelit Canibal).\nSpolečně připravují desku Tintili Vantili, která vychází 1.Listopadu 2015]]\n\nV prosinci vyšlo 12. album \"Sine Amore Nihil\" a zároveň byla oznámena nová sestava kapely. Tomáše Hájíčka doplnili Matěj Čejchan (kytara), Josef Křeček (baskytara) a Tomáš Hajíček ml. (bicí).\n\n1.listopadu vyšlo 13. album \"Country Hell\".\n\n\n\n"}
{"id": "190649", "url": "https://cs.wikipedia.org/wiki?curid=190649", "title": "Varikokéla", "text": "Varikokéla\n\nVarikokéla je rozšíření žil v oblasti šourku. Vzniká většinou na levé straně skrota, která je vzhledem k uspořádání krevního řečiště k této poruše náchylnější. Po vzniku varikokély dochází k městnání krve v cévách, které zásobují varle. Varikokéla je obdobným typem onemocnění, jako jsou křečové žíly či hemoroidy.\n\nV případě akutního vzniku je třeba urychleně vyhledat lékaře (urologa), který potvrdí či vyvrátí onemocnění ledvin nebo rakovinu. Většinou však varikokéla vzniká postupně. Projevuje se hlavně táhlou bolestí v oblasti šourku. Varikokéla zabraňuje správnému vyživování varlete, navíc zvyšuje teplotu ve skrotu. Důsledkem je zhoršení tvorby spermií a snížená sekrece mužských hormonů. To v konečném důsledku vede k poruchám erekce a ejakulace; může také dojít k neplodnosti. \n\nJedinou metodou nápravy tohoto nežádoucího stavu je operace. Běžně se užívají čtyři postupy:\n\n\nOperace jako taková se provádí většinou v úplné anestezii, pacient může být propuštěn do domácího ošetřování již den po operaci. Zhojené jizvy jsou malé, ale stále patrné. Odoperovaná varikokéla se však může vrátit.\n\n"}
{"id": "190653", "url": "https://cs.wikipedia.org/wiki?curid=190653", "title": "Komise pro cenné papíry", "text": "Komise pro cenné papíry\n\nKomise pro cenné papíry (zkratka \"KCP\") byl ústřední orgán státní správy, který existoval v České republice od 1. dubna 1998 do 31. března 2006. Úkolem Komise pro cenné papíry byl výkon státního dozoru nad kapitálovým trhem.\n\nKomise pro cenné papíry vznikla na základě zákona č. 15/1998 Sb. a převzala činnosti, které do té doby vykonávalo Ministerstvo financí České republiky. Sídlo měla v Praze. Orgány komise byly prezidium komise a předseda komise. Prezidium se skládalo z předsedy a 4 členů. Odvolávat či jmenovat prezidium mohl jen prezident a to na návrh vlády, jejich funkční období bylo pětileté a mohli být zvoleni pouze 2 funkční období po sobě. Prezidium rozhodovalo hlasováním nadpoloviční většinou.\n\nFunkce předsedy a člena prezidia nebyla slučitelná s funkcí poslance či senátora, soudce, státního zástupce, jakékoli funkce ve státní správě či funkce člena orgánů řízení samosprávy. Výdaje na činnost se hradily ze státního rozpočtu České republiky. Ve státním rozpočtu měla samostatnou rozpočtovou kapitolu.\n\nPosláním komise bylo starat se o rozvoj a ochranu kapitálového trhu. Jako hlavní cíle si stanovila ochranu investorů, rozvoj kapitálového trhu a osvětu a informovanost veřejnosti (např. vydáváním Věstníku Komise pro cenné papíry).\n\n1. dubna 2006 došlo ke sloučení bankovního dohledu vykonávaného do té doby Českou národní bankou s dozorem nad kapitálovým trhem Komise pro cenné papíry, dozorem v pojišťovnictví a penzijním připojištění vykonávaným Ministerstvem financí a Úřadem pro dohled nad družstevními záložnami. V současné době je dohled nad celým finančním trhem prováděn v České národní bance.\n\nV roce 2016 se objevily informace, že sloučení Komise pro cenné papíry s Českou národní bankou mohlo souviset s kauzou privatizace OKD. Podle článku na serveru www.pravyprostor.cz existuje těsná časové souvislost mezi zrušením Komise pro cenné papíry a zákazem nabídky převzetí akcií OKD, který KCP vydala v lednu 2005. KCP tímto rozhodnutím prodražila skupině kolem Z. Bakaly převzetí OKD. Zároveň se již tehdy ukázalo, že cena za státní podíl při privatizaci OKD byla mnohem nižší než hodnota, jak byla stanovena nezávislými znalci. Článek dále poukazuje na personální vazby mezi skupinou Z. Bakaly, Českou národní bankou a Ministerstvem financí, které iniciovalo integraci dohledu nad finančním trhem.\n\n\n"}
{"id": "190655", "url": "https://cs.wikipedia.org/wiki?curid=190655", "title": "Barbara Krzemieńska", "text": "Barbara Krzemieńska\n\nBarbara Krzemieńska (18. února 1930 Varšava – 5. ledna 2006) byla česká historička polského původu. Specializovala se na politické, hospodářské a sociální dějiny střední Evropy v raném středověku. Jejím manželem byl historik Dušan Třeštík.\n\n\n\n"}
{"id": "190660", "url": "https://cs.wikipedia.org/wiki?curid=190660", "title": "Pražské Benátky (firma)", "text": "Pražské Benátky (firma)\n\nPražské Benátky s.r.o. je plavební společnost, která provozuje většinu pražských přívozů, Přívoz Štětí, turistické plavby po Vltavě v Praze, Muzeum Karlova mostu, a technicky zabezpečuje loď Hermes určenou pro ubytování bezdomovců. Muzeum i sídlo společnosti je v budově křižovnického kláštera na Starém Městě, který je historicky spojený se správou Karlova mostu.\n\nS turistickými plavbami začala v roce 1993 První všeobecná člunovací společnost v.o.s. Její činnost roku 1999 převzala stejnojmenná společnost s ručením omezeným. Ta v následujících letech rozšířila činnost i do dalších oblastí a v roce 2011 byla přejmenována na dnešní název.\n\n12. května 1993 byla založena První všeobecná člunovací společnost v. o. s. Zpočátku firma provozovala vyhlídkové plavby na dvou lodích plavby na Čertovce, přičemž jedno z plavidel bylo kopií vltavského šináglu. Druhým plavidlem byl nýtovaný parníkový člun \"Plecháč\". Původními spoluvlastníky byli Jan Kurc a Zdeněk Bergman. 8. listopadu 1994 koupil podíl od Jana Kurce Ing. Zdeněk Bergman (1947) z Karlových Varů - otec Zdeňka Bergmana. V roce 1998 došlo k nasazení čtyř lodí: Plecháč, Šinágl, Julius a kovová pramice.\n\n28. dubna 1999 byla zapsána První Všeobecná Člunovací spol. s r. o. V tomto roce bylo vyrobeno sedm malých ocelových člunů. Do roku 2016 s těmito loděmi byly provozovány pražské přívozy P1, P2, P5, P6 a zrušený přívoz P4. V lednu 2002 byl nasazen na vyhlídkové plavby kolem Karlova mostu patentní vltavský člun Vodouch a v srpnu tohoto roku se firma zapojila do pomoci při povodni. V nadcházejících letech byly vyráběny či nakupovány další lodě viz odstavec \"Lodě společnosti\". V červnu roku 2006 firma zakoupila Salonní rychloloď Nepomuk a od července zavedla celoroční přívoz P2 Podbaba - Podhoří. Od 1. 11. 2006 do 31. 1. 2007, tedy v rekordně krátkém čase tří měsíců byla postavena loď pro bezdomovce Hermes. 15. května 2007 bylo otevřeno Muzeum Karlova mostu za podpory Hl. města Prahy a pod záštitou velmistra Rytířského řádu křížovníků s červenou hvězdou. V roce 2009 začal pracovat přívoz P5 Císařská louka - Smíchov. 15. prosince 2009 firma obnovila třísetletou tradici Svatojánských slavností NAVALIS a od září tohoto roku začal provoz přívozu P6 Modřany - Lahovočky.\n\n13. prosince 2011 byla společnost přejmenována na libozvučnější Pražské Benátky s.r.o. Od prosince 2014 společnost provozuje s lodí Kazi vyhlídkové plavby po Berounce. V roce 2016 došlo k obměně lodí na všech čtyřech přívozech společnosti, kdy vltavské čluny byly nahrazeny převozními loděmi typu Naomi. Od roku 2017 je tzv. pendl, propojení mezi přístavišti Kazín a Mokropsy zahrnut do PID. Od 1. dubna 2019 společnost otevřela nový Přívoz Štětí.\n\nVyhlídkové lodě vyjíždějí z vodního tunelu pod Křižovnickým náměstím. Proplují kolem reliéfu Bradáče a stáčejí se proti proudu pod Karlův most. Za Karlovým mostem se pod Staroměstským jezem otáčejí znovu po proudu a zamíří do Čertovky. Pražskými Benátkami proplují až k Velkopřevorskému mlýnu. Po vyplutí z Čertovky plují po proudu až za Mánesův most, odkud se pak vracejí ke Křižovnickému klášteru.\n\nLodě společnosti vyplouvají na vyhlídkové plavby ze čtyř přístavišť. Největší přístaviště nesoucí název Judita se skrývá ve starém vodním tunelu pod Křižovnickým náměstím, u Křižovnického ostrova. Přístaviště Čertovka se nachází na stejnojmenném rameni Vltavy pod obloukem Karlova mostu na malostranském břehu. Salónní rychloloď Nepomuk vyplouvá z přístaviště Four Seasons, které se nachází za hotelem Four Seasons v ose ulice Platnéřská. Posledním přístavištěm je pak Mánes na levém břehu řeky u paty Mánesova mostu.\n\nSpolečnost provozuje většinu z přívozů zařazených do Pražské integrované dopravy:\n\nOd prosince 2014 společnost provozuje s lodí Kazi v Černošicích a Lipencích vyhlídkové plavby po Berounce, které obchodně označuje jako kazínský přívoz. Od roku 2017 je tzv. pendl, část trasy tvořící propojení mezi přístavišti Kazín a Mokropsy zahrnut do PID.\n\nV roce 1998 byly nasazeny čtyři lodě: Plecháč, Šinágl, Julius a kovová pramice. V roce 1999 bylo vyrobeno sedm malých ocelových člunů, s nimiž do roku 2016 byly provozovány pražské přívozy P1, P2, P5, P6 a zrušený přívoz P4. \nV lednu 2002 byl nasazen na vyhlídkové plavby kolem Karlova mostu patentní vltavský člun Vodouch a v srpnu 2002 se firma zapojila do pomoci při povodni. V nadcházejících letech byly vyráběny či nakupovány další lodě. V červnu roku 2006 firma zakoupila salonní rychloloď Nepomuk. V roce 2016 byly na všech čtyřech přívozech společnosti vltavské čluny nahrazeny převozními loděmi typu Naomi.\n\n\nLoď Baba a lodě typu Naomi postavila dle projektu Zdeňka Bergmana firma JESKO CZ s.r.o. Pardubice, Jaroslav Jiráň, jejímž jednatelem je Jaroslav Jiráň.\n\n15. května 2007 bylo otevřeno v křižovnickém klášteře Muzeum Karlova mostu za podpory hl. města Prahy a pod záštitou velmistra Rytířského řádu křížovníků s červenou hvězdou. V muzeu je stálá expozice historie výstavby Karlova mostu a výstava věnovaná sv. Anežce České. V prostorách muzea se pořádají přednášky a výstavy, především z duchovních dějin českého národa.\n\nRytířský řád křižovníků s červenou hvězdou u paty pražského mostu (Ordo militaris Crucigerorum cum rubea stella in pede pontis Pragensis) byl spjatý s pražským mostem od samého začátku; už od Václava II. a poté od Lucemburků měl povinnost o most pečovat a privilegium vybírat na mostě clo a mýtné.\n\nMajitel firmy Zdeněk Bergman 15. prosince 2009 obnovil třísetletou tradici Svatojánských slavností NAVALIS. Od té doby se na Slavnostech Pražské Benátky podílejí jak finančně, tak organizačně, od roku 2014 společně se Svatojánským spolkem.\n\nV červnu 2012 podala na firmu skupina čtyř bývalých převozníků společnosti trestní oznámení kvůli možnému zneužívání dotací hlavního města Prahy. ROPID prý hradil vykazované náklady bez kontroly a údajně si měly Pražské Benátky naúčtovat několikanásobně vyšší částky, než byly ty skutečné. Příkladem měly být pohonné hmoty z roku 2008, kdy si společnost měla naúčtovat 2 323 000 Kč a reálně spotřebovat jen 54 000 Kč.\n\n10. prosince 2013 bylo trestní oznámení jako nedůvodné odloženo.\n\n\n"}
{"id": "190668", "url": "https://cs.wikipedia.org/wiki?curid=190668", "title": "KŽC Doprava", "text": "KŽC Doprava\n\nKŽC Doprava, s.r.o., je dopravní společnost založená v lednu 2006. Provozuje zvláštní osobní vlaky se zvláštním zaměřením na tratě bez pravidelné dopravy, včetně vleček, i pravidelnou osobní železniční dopravu turistického charakteru, zejména historickými motorovými vozy z 50. a 60. let 20. století. Sestersko-mateřská společnost KŽC, s.r.o. je vlastníkem a provozovatelem dráhy. Většinovým společníkem obou společností je Bohumil Augusta, v letech 1995–2006 předseda Klubu železničních cestovatelů. Formální sídlo mají obě společnosti i občanské sdružení na adrese Bohumila Augusty v Praze-Kolodějích.\n\nPůvodními společníky KŽC Doprava, s.r.o. byli ze 45 % KŽC, s.r.o., ze 45 % Barbora Křížová (která se poté postupně svého podílu zbavila) a z 10 % Bohumil Augusta (v únoru 2009 svůj podíl zdvojnásobil). Podíl KŽC, s.r.o. byl vymazán dne 26. dubna 2012. Od dubna 2012 do dubna 2013 vlastnil 50% podíl Milan Hejcman. Od 29. dubna 2013 jsou společníky ze 70 % Bohumil Augusta, z 20 % Pavel Kříž (svým podílem vstoupil v dubnu 2012) a z 10 % Ernst Jochen Pursche (podílem ze září 2006).\n\nKŽC, s.r.o. je od roku 2008 vlastníkem a provozovatelem muzeální trati 901 Česká Kamenice – Kamenický Šenov, na níž dopravu provozuje KŽC Doprava, s.r.o. KŽC, s.r.o. je v obchodním rejstříku zapsaná od února 2005. Jejím společníkem je ze 60 % Bohumil Augusta, z 20 % Klub železničních cestovatelů, občanské sdružení, z 10 % Roman Hrůza a z 10 % Barbora Křížová, jejíž podíl vlastnil do června 2009 Miroslav Lacko.\n\nKlub železničních cestovatelů vznikl v roce 1985 jako odbor TJ Lokomotiva Praha Vršovice. Iniciátorem byl železniční nadšenec Miroslav Hrdlička z Napajedel, který spojence pro svou zálibu získal prostřednictvím výzvy v časopise Mladý svět. Po přílivu nových členů a rozšíření klubu o nové aktivity se starší členové odštěpili a vytvořili Klub dráhařů, který zůstal u původního zaměření, tedy projíždění a dokumentace tratí. Roku 2004 se Klub železničních cestovatelů osamostatnil jako občanské sdružení, má kolem 150 členů včetně zahraničních. Název klubu byl zaregistrován též jako ochranná známka. Klub od roku 1995 pořádá zvláštní jízdy historickými vozidly zejména po tratích, po nichž není vedena pravidelná osobní doprava, včetně spojek, vleček či nákladních tratí, v letech 2006–2007 si pořídil několik motorových vozů z 50. a 60. let. Klub organizuje soutěž Železniční cestovatel o získání titulu mistr železnic za projetí celé sítě nebo soutěž PID rallye spočívající v 11hodinovém cestováním prostředky Pražské integrované dopravy. Tyto aktivity kombinuje s klasickou turistikou. Vydává klubový časopis Dráhař a pořádá burzy předmětů s dopravní tematikou. Předseda klubu Roman Hrůza je zároveň ředitelem agentury RHA (Roman Hrůza Agency), která pro celou skupinu KŽC zajišťuje mediální a komunikační služby.\n\nV květnu 2008 KŽC převzala muzejní Trať 901 Česká Kamenice – Kamenický Šenov a v prosinci 2008 tuto trať od SŽDC koupila. Zdejší vlaky jezdí pod názvem Kamenický motoráček.\n\nOd 10. prosince 2006 zajišťuje provoz občasných nostalgických vlaků na tratích 012 (úsek Kouřim – Bošice), 013 (celá trasa Bošice – Zásmuky – Bečváry) a 014 (úsek Bečváry – Uhlířské Janovice), označovaných názvem Podlipanský motoráček. Od 4. března 2007 se železniční trať Kouřim – Bečváry (část 012, 013) začlenila do systému Pražské integrované dopravy.\n\nOd 1. května 2010 provozuje v letní sezoně o víkendech vlak Pražský motoráček na trati 122 mezi stanicemi Praha hlavní nádraží a Praha-Zličín po tzv. Pražském Semmeringu. Vlak je plně zaintegrován do Pražské integrované dopravy, ve vlaku platí též tarif TR 10 dopravce České dráhy nebo je prodej jízdenek zajištěn u průvodčího. Více informací o tarifu a jízdní řád na [www.kzc.cz www.kzc.cz].\n\nKrom toho dopravce pravidelně provozuje (GVD 2018/19) například Rakovnický rychlík, Podtrosecký rychlík, Kokořínský rychlík, Podřipský motoráček, , Posázavský motoráček, Lužický motoráček, Otavský motoráček, v minulosti dopravce provozoval například Boleslavský motoráček, Pobrdský motoráček, Morávecký motoráček (2011), Bezdězský motoráček (2011), Středohorský motoráček, Polabský motoráček, Kokořínský motoráček, Mochovský motoráček\n\nDo jízdního řádu platného od prosince 2012 si dopravce nechal zapsat spoje na trase Praha Masarykovo nádraží – Praha-Čakovice s plánovaným zahájením provozu k počátku dubna 2013. Snažil se dohodnout na zařazení spojů do PID a dotaci v jejím rámci, ale mluvčí organizace ROPID v listopadu 2011 řekl, že jednání stále probíhají a že by to bylo možné nejdříve od srpna 2013.\n\n3. června 2013 byla linka spuštěna pod označením S31 (v některých zprávách byla označována S34) v intervalu 60 minut v rámci povodňových opatření při přerušení provozu metra v centru města. 8. června bylo oznámeno ukončení provozu.\n\nV traťovém jízdním řádu platném od 9. června 2013 byla u spojů KŽC doprava poznámka o zahájení provozu od 1. srpna 2013, v jízdních řádech platných od 2. září 2013 zahájení provozu od 1. října 2013. V září 2013 dopravce i média potvrdily zahájení provozu linky k 1. říjnu 2013, a to pod označením S34 a zahrnuté do PID, v pracovních dnech v hodinovém intervalu v době od 5 do 20 hodin. Dopravce ohlásil, že do provozu na lince nasadí 4 motorové vozy řady 810, které prošly roku 2013 generální rekonstrukcí. Dva vozy mají být turnusové a dva záložní, má jít o vozy 810.381, 810.517, 810.535 a 810.656. Ve vlacích platí tarif PID a tarif TR 10 Českých drah, platí zde všechny jízdenky Českých drah a. s. kromě zaměstnaneckých jízdenek. Všechny stanice v jízdním řádu jsou označeny symbolem, že se jízdenky prodávají ve vlaku s manipulační přirážkou za prodej jízdenky ve vozidle. Cestující bez platné jízdenky musí nastupovat předními dveřmi. ROPID označil provozování linky za zkušební, v jeho rámci má být vyhodnoceno využití linky a ekonomika provozu, což má být podkladem pro budoucí výběrové řízení na dopravce. Náklady na zajištění provozu od 1. října 2013 do konce roku 2013 byly přes 4 miliony korun a pro rok 2014 měly být přes 14 milionů korun. Provoz vlaků byl dotován asi 77 Kč za kilometr (článek z ledna 2014 uváděl, že dosavadní dotace je zhruba 84 Kč/vlkm), což je více, než kolik platí například Liberecký kraj za linku Trilex, provozovanou moderními klimatizovanými jednotkami. Podle informace ROPIDu z ledna 2014 přepravovala linka přes 400 lidí denně a v ranní špičce byly některé spoje vytížené.\n\nKoncem ledna 2014 ROPID podle iDnes.cz údajně vypsal „soutěž“ na provozování této linky. Soutěž měla spočívat v přímém oslovení tří dopravců: České dráhy, KŽC Doprava a Arriva vlaky. ROPID nakonec v časové tísni uzavřel smlouvu na dalších 10 let s KŽC Doprava, aniž by vypsal slibované poptávkové řízení, což ROPID odůvodnil tím, že se „dostat do situace, že se budou všichni hádat, odvolávat a my nikdy vítěze nevybereme“. Společnost Rail System, která měla o zakázku také zájem, to označila za nestandardní postup. Nová smlouva byla uzavřena na dotaci 76,56 Kč za vlakový kilometr, což je o 7 Kč méně než při zkušebním provozu a o desítky Kč méně než při mimořádném provozu během povodní. Ročně má ROPID za provoz linky platit kolem 11 milionů Kč. Kritici poukazovali, že nasazované vozy řady 810 jsou pro městskou dopravu kvůli své morální i technické zastaralosti a špatné použitelnosti pro imobilní cestující nevhodné. Podle smlouvy musí dopravce od šestého roku alespoň na část spojů nasadit bezbariérová vozidla s akustickým a vizuálním informačním systémem. Z původních 76 Kč/km vzrostla cena na 99,76 Kč/km v roce 2018. Ačkoliv s pořízením nových, nízkopodlažních souprav od šestého roku platnosti počítala už původní smlouva, v souvislosti s nákupem nových vozidel byla, opět bez soutěže, uzavřena nová smlouva až do roku 2028. Podle nové smlouvy získá KŽC Doprava ročně 25,79 milionu korun za stejný počet ujetých kilometrů místo dosavadních zhruba 14 milionů korun ročně. V přepočtu je to 180,98 Kč/km. Mluvčí ROPIDu uvedl, že expilicitně objednaná investice velkého rozsahu by byla tak jako tak důvodem k prodloužení smlouvy o pět let.\n\nWeb Z dopravy uvádí, že pokud by Praha provoz vlaků soutěžila, mohla by se dostat na mnohem nižší cenu, například Jihočeský kraj vysoutěžil provoz na pošumavských lokálkách za necelých 90 Kč/km (dopravce GW Train Regio), kde dopravce nasadil modernizované nízkopodlažní vlaky RegioSprinter, a ještě nižší cenu platí Liberecký kraj společnosti Länderbahn za provoz vlaků mezi Libercem a Rybništěm, kde jezdí nízkopodlažní jednotky Siemens Desiro. Mluvčí ROPIDu cenu pro KŽC obhajoval tím, že kalkulace vychází z pořizovacích i předpokládaných provozních nákladů s ohledem na navržený jízdní řád a proběh vozidel.\n\nV průběhu března 2019 nasadil dopravce na linku dvě modernizované jednotky řady 813.2 pod označením 813.201 a 813.202. Vozy řady 810 od té doby slouží jako záložní.\n\nOd dubna 2018 provozuje KŽC Doprava pravidelné vlaky v pracovní dny na trati 233 Čelákovice – Mochov, čímž byla na této trati po necelých 12 letech obnovena doprava. Vlaky jsou vedeny motorovými vozy řady 810, vlaky jsou objednány Středočeským krajem a jsou integrovány v PID.\n\nOd letní sezóny 2012 provozuje KŽC jedním vozem též sobotní a nedělní cyklobusy (určené i pro pěší turisty) v Českém středohoří. Používá autobus SOR Martina Paly z Terezína.\n\nDopravce vlastní zejména motorové vozy a jejich přípojné vozy a několik dieselových lokomotiv.\n\n\n\n\nKŽC oba nákladní vozy koupilo v roce 2005, následný soudní spor řešil, zda v té době vozy patřily České severní dráze s. r. o., nebo sdružení Klub přátel lokálky.\n\n\n"}
{"id": "190672", "url": "https://cs.wikipedia.org/wiki?curid=190672", "title": "LPT", "text": "LPT\n\nLPT má více významů:\n\n"}
{"id": "190678", "url": "https://cs.wikipedia.org/wiki?curid=190678", "title": "Rudolf Bruner-Dvořák", "text": "Rudolf Bruner-Dvořák\n\nRudolf Bruner-Dvořák, též Brunner (2. července 1864 v Přelouči – 30. října 1921 Praha), byl zakladatelem žurnalistické fotografie a průkopníkem fotografické reportáže v českých zemích.\n\nRudolf Bruner-Dvořák byl zakladatel reportážní fotografie a na přelomu století nejvýznamnější osobnost fotografie v českých zemích. V roce 1887 získal potvrzení, že je schopen samostatného podnikání „ve všech způsobech“ fotografie a v Přelouči si založil portrétní ateliér. Rutinní ateliérová práce mu však neposkytovala příliš uspokojení. Začal se specializovat na „zpravodajskou fotografii“ a přestěhoval se do Prahy.\n\nNejvětším zvratem kariéry byla Jubilejní výstava, konaná během roku 1891. Jeho snímky se poprvé objevily ve výstavním \"deníku Praha\". Tyto soubory snímků s gradováním děje se označují za první skutečnou fotografickou reportáž v Česku. V roce 1891 mu bylo schváleno používání titulu \"„Momentní fotograf Jeho císařské a královské Výsosti Nejosvícenějšího pana arcivévody Františka Ferdinanda Rakouského z Este“\". Díky vztahu s následníkem trůnu fotografoval jeho rodinu i ve vysloveně rodinných situacích (zámky, panství, manévry, hony, návštěvy panovníka). Zajímal se ale i o události od katastrof po sportovní akce. V období 1904–1910 patřil mezi kmenové autory nejvýznamnějšího obrazového časopisu v češtině, Českého světa. Roky 1907–1910 jsou považovány za vrchol fotografické aktivity. Díky svému vybavení se stal mnohem všestrannějším fotografem, což vedlo k větší tematické pestrosti, prohloubení techniky a stylu práce. Následovaly tematické snímky z Bosny a Srbska. Dalším novým tematickým okruhem, který souvisel s technickou dokonalostí a zvládnutím fotografického problému, bylo fotografování interiérů továren.\n\nPo roce 1910 se fotografování věnoval méně než dřív. O jeho fotografické činnosti za války nejsou žádné zprávy. Válka a poválečné uspořádání poměrů do určité míry uspíšily jeho konec. Stárnoucí fotograf se jako zemský vlastenec cítil zklamaně. Dne 30. října 1921 zemřel v ústraní ve věku 57 let v ústraní. </ref>\n\nRudolf Bruner-Dvořák se původně se jmenoval Rudolf Bruner. Z vlasteneckých důvodů si však změnil jméno na Rudolf Bruner-Dvořák. Změna příjmení byla úředně povolena v roce 1919, do té doby se jednalo o přezdívku (\"Brunner vulgo Dvořák\") nebo umělecký pseudonym (\"R. Bruner–Dvořák\") \n\nPocházel z rodiny přeloučského krejčího Václava Brunera a jeho manželky Anastazie, rozené Novákové. Měl jedenáct sourozenců. Rodina se do určité míry vymykala běžným společenským konvencím té doby. Zatímco matka byla katolička, otec byl helvetského vyznání a syn byl pokřtěn jako katolík. Otec v rodině pěstoval silný smysl pro vzájemnou výpomoc a odpovědnost každého jejího člena k celku. Všichni sourozenci žili bez životních partnerů pospolu jako „velká rodina“ až do konce svých životů. Rudolf Bruner-Dvořák měl fyzický handicap. V sedmnácti letech spadl ze stromu, zlomil si lopatku a to ho trvale poznamenalo. Zraněná lopatka mu vytvořila hrb. Nikdy ho ale neprovázely kvůli jeho zjevu komplexy.\n\nPo vyučení u věhlasného mnichovského fotografa Carla Teufela, od něhož v roce 1887 získal potvrzení, že je schopen samostatného podnikání „ve všech způsobech“ fotografie, si v Přelouči založil portrétní ateliér. Rutinní ateliérová práce mu však neposkytovala příliš uspokojení. Soustředil se na „zpravodajskou fotografii“. To bylo odvážné, protože to předpokládalo spolupráci s časopisy a novinami, kam fotografie teprve pronikaly. Celá rodina byla Rudolfovi oporou a kvůli fotografování se přestěhovali do Prahy. Z tohoto období je dochováno mnohem více fotografií, než z Přelouče.\n\nNa rozdíl od většiny ostatních kolegů se začal specializovat na zakázky mimo ateliér. Největším zvratem kariéry byla Jubilejní výstava, konaná během roku 1891. Jeho snímky se poprvé objevily ve výstavním deníku Praha a svým způsobem se jednalo o senzaci, neboť zachytil nehodu balónu Kysibelka. Od té doby se jeho fotografie na stránkách časopisu objevovaly pravidelně. Na Jubilejní výstavě snad nejvíce Rudolfa fascinovaly balónové lety. Soubor jejich snímků s vygradováním děje se označuje za první skutečnou fotografickou reportáž v Česku. Na výstavišti fotografoval také císaře. Postupně se ke zpravodajským snímkům přidávaly další náměty např. cvičení hasičů, cvičení sportovců, záběry architektur, interiéry.\n\nOrientace na náročnou a finančně riskantní momentní fotografii se ukázala být správná a Rudolf Bruner-Dvořák začal být brzy považován za nejvýznamnějšího odborníka v této oblasti. Dne 20. prosince 1891 mu bylo schváleno používání titulu \"„Momentní fotograf Jeho císařské a královské Výsosti Nejosvícenějšího pana arcivévody Františka Ferdinanda Rakouského z Este“\". Začal následníka trůnu doprovázet na honech, při zábavách ve Sv. Mořici. Fotografoval jeho rodinu i ve vysloveně rodinných situacích. Snímky zachycující Ferdinandovy děti při hrách jsou přirozené a nenucené. Podobně nekonvenčně a nestrojeně zachycoval také žertovné situace při lovu nebo třeba i při manévrech. Prvorozenou dceru Ferdinanda d’Este fotografoval již asi 14 dnů po narození. Díky vztahu s budoucím císařem fotografoval v devadesátých letech zámky Ferdinanda d’Este na Konopišti a v Chlumu u Třeboně, Rudolfu Lichtensteinovi exteriéry i interiéry na Hluboké. Na panství Nosticů Rudolf Bruner-Dvořák již v první polovině devadesátých let fotografoval koně, kteří se objevují jako jedno z hlavních témat po celou dobu jeho fotografické dráhy.\n\nRudolf Bruner-Dvořák neasistoval jen při akcích šlechty a armády. Snímky reprodukované ve Světozoru v roce 1893 naznačují další zájmovou sféru. Byly to události od katastrof po sportovní akce. Národopisná výstava, jež byla celonárodní akcí významem srovnatelnou s Jubilejní výstavou, přivedla Rudolfa k tématům života na vesnici, k němuž se čas od času vracel i později. K nejpozoruhodnějším dokumentům v tomto směru patří záběry romské rodiny.\n\nČasopis Český svět byl nejvýznamnější obrazový časopis v češtině před první světovou válkou. V letech 1904–1910 patřil Rudolf Brunner-Dvořák mezi kmenové autory. Do časopisu dodával fotografie z cest. Roky 1907–1910 byly vrcholem jeho fotografické aktivity. Na přelomu století se díky svému vybavení stal mnohem všestrannějším fotografem, což vedlo k větší tematické pestrosti a prohloubení techniky a stylu jeho práce.\n\nNásledovaly první tematické snímky z Bosny a Srbska. Cesty na Balkán ho přivedly k zájmu o fotografování všedních motivů z ulice. Byl zejména fascinován trhem. Orient ho přivedl k trochu jinému stylu práce než dříve. Mnohdy fotografoval zcela nenápadně, jako přímá součást davu. Zachycení všednosti a každodennosti bylo tehdy v české fotografii mimořádnou věcí a nalezne se spíše u amatérů. Patrně žádný jiný autor tehdy nefotografoval v této části Balkánu tak často. Na svých cestách po Balkáně objevil Plitvická jezera a především soustavu jeskyň Postojna.\n\nDalším novým tematickým okruhem, který souvisel s technickou dokonalostí, s technickým zvládnutím fotografického problému, bylo fotografování interiérů továren.\n\nJe rovněž autorem několika inscenovaných fotografických výjevů, s jejichž kompozicí mu pomáhal bratr, malíř František Dvořák.\n\nPo roce 1910 se fotografování věnoval méně než dříve. O jeho fotografické činnosti za války nejsou žádné zprávy. Válka a poválečné uspořádání poměrů do určité míry uspíšily jeho konec. Stárnoucí fotograf se jako zemský vlastenec cítil zklamaně. Dne 30. října 1921 zemřel ve věku 57 let v ústraní a zapomenut. Žádné noviny ani fotografický tisk nevěnovaly zprávě o skonu velikána české fotografie ani řádku, s výjimkou \"Společenstva českých fotografů\", které vyzvalo formou placené inzerce k účasti na jeho pohřbu. Nejen proto, že jeho velikost nikdo v té době nevnímal, ale také proto, že byl velkým fotografem šlechty a především osoby, která v té době byla přímo ztělesněním c.k. monarchie – Ferdinanda d’Este.\n\nDědicem fotografického díla a celého závodu se stal mladší bratr Jaroslav Bruner-Dvořák narozený 15. listopadu 1881. U Rudolfa se vyučil fotografem a asistoval při některých zakázkách. Někdy kolem roku 1905 začal být pověřován k samostatné práci. V roce 1914 se mu podařilo zaznamenat událost celosvětového významu – Atentát na Františka Ferdinanda d'Este. Jaroslav zemřel 2. dubna 1942 v Praze. Firma Bruner-Dvořák zanikla.\n\n\n\n\n"}
{"id": "190679", "url": "https://cs.wikipedia.org/wiki?curid=190679", "title": "Bratrská jednota baptistů Jablonec nad Nisou", "text": "Bratrská jednota baptistů Jablonec nad Nisou\n\nSbor Bratrské jednoty baptistů v Jablonci nad Nisou je místní baptistickou církví v Máchově ulici, která má kolem 60 členů.\n\nSbor baptistů v Jablonci nad Nisou patří k nejstarším v Česku. Baptisté zde mezi německy mluvícím obyvatelstvem začali misijně působit již v druhé polovině 19. století. Sbor ve Vídni pak poslal v roce 1907 do Jablonce kazatele Peterse, který místní církvi sloužil až do 1.světové války, ve které ve věku 33 let zahynul. Celou řadu let je pak sbor veden laiky (např. Tischerová). Později se stal jen stanicí sboru v Görlitz. V roce 1939 získal sbor vlastního kazatele, ale i ten je po dvou letech odveden do války. V důsledku odsunu Němců po 2.světové válce klesl počet členů sboru z 69 na 6. Ale brzy se do vylidněných Sudet začali stěhovat baptisté z polského Zelova a ukrajinské Volyně. Práce se ujal 67letý Václav Horák navrátivší se z Jugoslávie. V roce 1951 je ale sbor administrativně zrušen a začleněn pod sbor liberecký. Až v nových poměrech v roce 1992 se sbor znovu osamostatnil.\n\n1907 – 1914 Bernard Peters\n1939 – 1941 Reinhold Nischik\n1948 – 1959 Václav Horák\n1959 – 1966 Josef Theofil Tuček (\"liberecký sbor\")\n1969 – 1971 Miloš Šolc st. (\"liberecký sbor\")\n1972 – 1977 Daniel Průša (\"liberecký sbor\")\n1977 – 1992 Jiří Šperl (\"liberecký sbor\")\n1993 – 1998 Vladislav Donát\n2002 – 2010 Daniel Kuc\n2011 od Září Peter Bača\n\nBaptisté se postupně scházeli v Lesní ulici, v Údolní č.38 (dnes 5. května), ve společenské místnosti hostince „U papouška“, v bývalé tapetářské dílně v Květinové ulici, v bývalé dílně ve Floriánově ulici č.19, v Soukenné č.5 a dnes ve vlastním kostele, který si svépomocí postavili, pod vedením J. Kaufmana, v Máchově parku v letech 1968–1976.\n\n\n"}
{"id": "190680", "url": "https://cs.wikipedia.org/wiki?curid=190680", "title": "ČSAD POLKOST", "text": "ČSAD POLKOST\n\nČSAD POLKOST, spol. s r.o., je dopravní společnost podnikající v mezinárodní kamionové dopravě a převážně regionální autobusové dopravě, se sídlem v Kostelci nad Černými lesy. V současnosti provozuje 15 autobusových linek Pražské integrované dopravy, 1 linku Středočeské integrované dopravy a jednu mezinárodní linku z Prahy na Ukrajinu. Původně společnost vlastnili polovičními podíly Václav Poledný a Milan Poledný, od července 2004 je jediným vlastníkem Milan Poledný.\n\nFirma ČSAD POLKOST vznikla v roce 1992 privatizaci černokostelecké provozovny původního dopravního závodu 102 Praha-Vršovice původního ČSAD KNV Praha. V ještě dřívější minulosti patřila provozovna k dopravnímu závodu 112 Kolín.\n\nOd 22. června 2010 je ČSAD POLKOST spol. s r. o. jediným vlastníkem firmy BADO BUS s. r. o., od níž převzala provozování pražské městské linky číslo 232 od stanice metra Háje do Uhříněvsi.\n\nSpolečnost se od svého vzniku podílela na provozu linek na Černokostelecku včetně linek do Prahy. Například v roce 1997–2000 provozovala linky 230001, 230002, 230003, 230004, 230005, 230006, 230007, 230008, 230009, 230072, 230073, 230074, 230075, 230076, 230091.\n\nDo Pražské integrované dopravy se firma zapojila při jejím rozšíření na Černokostelecko ode dne 24. září 2000 na nově zřízených linkách 381, 382, 387, 391 a 392 s 18 vozy, z nichž bylo 8 kloubových. V současné době v rámci Pražské integrované dopravy provozuje 18 linek (115, 226, 227, 270, 325, 381, 382, 387, 426, 435, 491, 492, 652, 654, 659, 660, a noční linky 903, 959). Linky PID č. 426 a 491 jsou ve skutečnosti zdvojenými linkami: pod licenčními čísly 230426 a 230491 provozuje část spojů ČSAD POLKOST, zatímco pod licenčními čísly 231426 a 231491 druhou část spojů Okresní autobusová doprava Kolín.\n\nNěkteré autobusy pokračují za hranice systému PID, např. do Kolína, jako autobusová linka Středočeské integrované dopravy. V jejím rámci provozuje POLKOST linku G39, která na PID navazuje přestupem v Zásmukách.\n\nLinka 381 je nejdelší linkou celé Pražské integrované dopravy, celá linka je 60 km, který autobus podle jízdního řádu ujede za 110 minut.\n\nPodle výroční zprávy organizace ROPID za rok 2011 se společnost podílela 2,50 % na dopravních výkonech v rámci autobusové dopravy PID.\n\nNejméně od ledna 2009 provozoval krátce také jednu mezinárodní linku (000302) z Prahy na Ukrajinu (Mezigorje) s frekvencí dvou párů spojů týdně, od roku 2010 dle schváleného jízdního řádu s pěti páry spojů týdně.\n\nČSAD POLKOST má rozmanitý vozový park. Až do roku 2002 například provozoval jako jeden z mála českých dopravců známé maďarské kloubové autobusy Ikarus 280, které byly již dříve vyřazeny z provozu jinými firmami.\n\nNa linky 402, 404 byly vypravována nízkokapacitní vozidla Mercedes-Benz O 814 D s evidenčními čísly 1615 a 1632. První z nich se objevil na linkách PID již v roce 2002.\n\nNa linky 381, 382, 387 vypravuje kloubové autobus MAN lion´s city G pod ev. č. 1865, 1866, 1868, 1869, 1870, 1871, 1872, 1873, 1874, 1875, 1876, 1877, 1878, 1879, 1880, 1881, 1882, 1883.\n\nV roce 2019 zakoupil dvoudveřový autobus SCANIA ev. č. 1857 a 6 SCANIÍ pro městskou dopravu na nově provozované linky 227, 270 a 903.\n\nVlastní též dva Many lion´s city ev. č. 1844 a 1849.\n\n"}
{"id": "190683", "url": "https://cs.wikipedia.org/wiki?curid=190683", "title": "Debugger", "text": "Debugger\n\nDebugger je utilita / softwarový nástroj, který se používá pro hledání chyb při vývoji software ve fázi ladění. Většinou je možné zobrazit zdrojový kód laděného programu, takže je ihned možné vidět místo, kde se objevila programátorská chyba.\n\nVětšina vývojových prostředí má debugger integrovaný nebo se připojuje na externě spuštěný nezávislý debugger, takže je možné ladit program ve stejném okně, ve kterém se vyvíjí samotný program. To vývojový cyklus software velmi urychluje.\n\nDebugger se také používá při crackingu pro pochopení jak program pracuje, pak je možné odstranit například ochranu proti kopírování nebo vytvořit mod do hry.\n\nPokud se ladí program přímo pro počítač, na kterém se ladí (tzv. nativní kód), provádí program CPU počítače. V tom případě debugger automaticky před spuštěním mírně modifikuje program přidáním vlastních ladicích informací, aby bylo možné program za běhu přerušit.\n\nDebugger je možné spustit jako modifikovaný emulátor, takže se veškerá činnost simuluje. Toho se využívá například při ladění programů pro mikročipy, přičemž se činnost mikročipu emuluje na osobním počítači. Toho se využívá i pokud se ladí interpretované programy (například v jazyku Java nebo Python), je debugger zakomponován do interpreteru nebo virtuálního stroje daného jazyka.\n\nProgramátor, který ladí program, může zvolit situaci, při které se provádění programu pozastaví. Tato situace může být například určité místo programu (tzv. \"breakpoint\"), vyvolání výjimky, čtení nebo zápis do určité proměnné, přístup k hardware apod. Na zastaveném programu je možné zkoumat stav procesu: obsah paměti, hodnoty na zásobníku, objektové závislosti, a z nich usuzovat, proč k chybě v programu dochází. Po odstranění chyby je většinou nutné program ladit znovu.\n\nVětšina moderních mikroprocesorů má v návrhu architektury zahrnutu alespoň jednu z následujících vlastností, které usnadňují ladění:\n\n"}
{"id": "190687", "url": "https://cs.wikipedia.org/wiki?curid=190687", "title": "Luštěniny", "text": "Luštěniny\n\nLuštěniny neboli luskoviny je souhrnné označení pro skupinu rostlin a jejich plodů zahrnující hrách, fazole, čočku, cizrnu a sóju. Většina z nich spadá do čeledi bobovitých.\n\nLuštěniny mají vysoký obsah bílkovin. Běžně obsahují sacharidy (nepřesně uhlovodany) krátkých řetězců, které, ač nestravitelné lidským trávicím ústrojím, jsou trávené bakteriemi nacházejícími se v tlustém střevě, což způsobuje nadýmání. Dále obsahují značné množství vitaminů skupiny B, poměrně dost nerostných látek, vápník fosfor a železo. \n\nDíky vysokému obsahu bílkovin jsou velmi důležitým prvkem ve stravě vegetariánů. Velmi vhodné jsou také pro diabetiky, snižují hladinu cukru v krvi, neboť mají nízkou hladinu glykemického indexu.\n\nAž na sóju a podzemnici olejnou jsou všechny chudé na tuky.\n\nRostliny luštěnin mají vysokou schopnost vázat atmosférický dusík symbiózou s baktériemi (rod \"Rhizobium\"), díky čemuž vyžadují méně hnojiv. Jsou proto používány pro obnovení půdy, v níž byl dusík vyčerpán.\nS výjimkou čerstvého hrášku by se luštěniny kvůli nestravitelnosti svého obalu neměly konzumovat syrové. Dalším důvodem je obsah následujících látek:\n\nObě uvedené toxické látky lze odstranit pomocí namáčení a varem. Doba máčení je 12 hodin, poté je třeba vodu vylít a dát luštěniny vařit v čerstvé vodě. Množství toxických látek lze rovněž snížit klíčením.\n\n\n"}
{"id": "190688", "url": "https://cs.wikipedia.org/wiki?curid=190688", "title": "Železniční trať Lan-čou – Sin-ťiang", "text": "Železniční trať Lan-čou – Sin-ťiang\n\nŽelezniční trať Lan-čou - Sin-ťiang je jednou z velmi významných železničních tratí v Čínské lidové republice. Spojuje Sin-ťiang a jeho metropoli Urumči s vnitrozemskou železniční sítí a má tudíž klíčový význam. Trať je dlouhá 2 358,276 km, vede z města Lan-čou Sin-ťiangem k na hranici s Kazachstánem.\n\nTrať je vedena ve směru středověké Hedvábné stezky. Byla vybudována čínskou státní společností pro budování železnic. Její výstavba začala v roce 1952, jednalo se o první úsek mezi Lan-čou a Urumči (prvních cca 1900 km). Ten se zprovoznění dočkal roku 1962. Pokračování trati dále na západ bylo vystavěno na konci 80. let, 12. září 1990 spojením se sítí tehdejších sovětských železnic byla celá trať dokončena.\n\n"}
{"id": "190700", "url": "https://cs.wikipedia.org/wiki?curid=190700", "title": "Kaple Pazziů", "text": "Kaple Pazziů\n\nKaple Pazziů ( \"Cappella dei Pazzi\") ve Florencii je jedním z mistrovských děl renesanční architektury. Nachází se v „prvním klášteře“ Basiliky di Santa Croce. Ačkoli byly finance na stavbu shromážděny roku 1429 Andreou Pazzim, hlavou rodiny Pazziů, jež byla nejbohatší ve Florencii hned po Medicejských, nezapočala výstavba dříve než roku 1441. V 60. letech 15. století byla kaple hotova. Pracoval na ní mistr Filippo Bruneleschi.\n"}
{"id": "190705", "url": "https://cs.wikipedia.org/wiki?curid=190705", "title": "Bučací vodopády", "text": "Bučací vodopády\n\nBučací vodopády, tj. vodopády na Bučacím potoce v Beskydech, leží v katastru obce Ostravice, v masivu hory Smrk (1276 m), v kotli stejnojmenného potoka.\nJde o jedny z největších kaskádových vodopádů v této části Karpat. Dva hlavní měří společně 9 m, celková výška asi 40 m. Nachází se v nadmořské výšce okolo 800 m a jsou přístupné po lesní cestě mezi rozcestím zvaným \"Nad Holubčankou\" a nedalekou chatovou osadou \"Na Skalce\". Území je součástí přírodní rezervace Bučací potok vyhlášené 20. září 2004. Prudké okolní svahy s podložím tvořeným stejně jako podloží samotných vodopádů tvrdými godulskými pískovci a méně odolnými břidlicemi pokrývá především bukový a javorový lesní porost.\n\n\n"}
{"id": "190706", "url": "https://cs.wikipedia.org/wiki?curid=190706", "title": "Romantická kytara", "text": "Romantická kytara\n\nRomantická kytara je typ kytary z období romantismu (cca 1815-1910). Jde o přímého předchůdce klasické kytary. V té době byly kytary upravovány na šestistrunné nástroje (ve srovnání s barokní kytarou, která měla struny zdvojeny, a tak jich měla celkem 9 až 10).\n\nNejstarší dochovanou šestistrunnou kytaru vyrobil roku 1779 Gaetano Vinaccia (1759 – cca 1831) v Neapoli, jehož rodina byla známá vývojem mandolín. Tato kytara byla prozkoumána a nejeví známky, že by byla přestavěna z kytary se zdvojenými strunami. Spolehlivý původ kytar před rokem 1790 je však často nejistý. To také odpovídá tomu, že \nMorettiho \"šestistrunná metoda\" se nejspíš objevila roku 1792.\n\n\n"}
{"id": "190707", "url": "https://cs.wikipedia.org/wiki?curid=190707", "title": "Větrná jeskyně", "text": "Větrná jeskyně\n\nVětrná jeskyně (anglicky Wind Cave) se nachází v Jižní Dakotě v USA severně od města Hot Springs. Délka známých chodeb v jeskyni činí 236,96 km, což z ní činí čtvrtou nejdelší známou jeskyni na světě. Velká část jeskyně je pokrytá speciální kalcitovou formou nazývající se \"boxwork\", připomínající včelí plástve, dále se zde vyskytují keříčkovité útvary zvané \"frostwork\" (známé také z Jeskyně klenotů či z Ochtinské aragonitové jeskyně) či kuličky zvané \"popcorn\". Jeskyně je díky spleti chodeb nazývána jeskynním bludištěm.\n\nIndiáni Lakotové znali díru do země, ze které často vál silný průvan, a uctívali ji jako posvátné místo svých předků. V roce 1881 se bratři Tom a Jesse Binghamové spustili do malého otvoru, z něhož byl slyšet proudící vzduch. Vítr dal nově objevené jeskyni jméno. Jeskyně potřebuje vyrovnávat rozdíly atmosférického tlaku mezi jeskyní a povrchem, následkem čehož vzniká silné proudění dovnitř nebo vně ze vstupů do jeskyně. Později byly rozsáhlé prostory jeskyně objeveny šestnáctiletým Alvinem McDonaldem a v roce 1892 byla jeskyně zpřístupněna veřejnosti. Objevy nových prostor v jeskyni pokračují doposud.\n\nOkolí jeskyně bylo vyhlášeno národním parkem již v roce 1903 prezidentem Theodorem Rooseveltem, jako první národní park s jeskyněmi na světě. Na povrchu se nachází jeden z největších zbytků původní travnaté prérie v USA, kde žijí stáda bizonů, jelenů wapiti, vidlorohů amerických a psouni prérioví.\n\nVětšina parku je přístupná po 50 km turistických stezek.\n\nPoblíž se nachází Jeskyně klenotů (Jewel Cave) – druhá nebo třetí nejdelší jeskyně světa.\n\n"}
{"id": "190708", "url": "https://cs.wikipedia.org/wiki?curid=190708", "title": "Ulica Starokačalovskaja (stanice lehkého metra v Moskvě)", "text": "Ulica Starokačalovskaja (stanice lehkého metra v Moskvě)\n\nUlica Starokačalovskaja () je jednou ze stanic moskevského metra. Pojmenována je podle přilehlé ulice.\n\nUlica Starokačalovskaja byla otevřena jako součást jediného a prvního úseku Butovské linky 27. prosince roku 2003. Je spojena se stanicí Bulvar Dmitrija Donskogo a mezi oběma stanicemi je tak umožněno jednoduše přestupovat. Nástupiště jsou boční; mezi ně je vložené ještě nástupiště navazující deváté linky (obě stanice tedy fungují jako přestupní křížového typu, jako například Kitaj-gorod. Kolejově jsou obě stanice spojeny z jižního směru dvěma jednosměrnými kolejovými přejezdy.\n\n"}
{"id": "190720", "url": "https://cs.wikipedia.org/wiki?curid=190720", "title": "Boj s větrnými mlýny", "text": "Boj s větrnými mlýny\n\nBoj s větrnými mlýny je ustálené slovní spojení, které vešlo do slovníku jako rčení.\nMá dva významy, a to boj s pomyslným nepřítelem, s přeludem vlastní fantazie, či jako utkání – souboj nerovných sil, tedy jistě předem prohraný.\n\nHrdina románu Miguela Cervantese, důmyslný rytíř Don Quijote de la Mancha, svými ideály cti, šlechetnosti a statečnosti naplňoval své činy, ale neviděl realitu. Tu mu dával prostý zbrojnoš Sancho Panza, ale rytíř se stále pouštěl do nových dobrodružství. Známý je zejména jeho boj se čtyřiceti větrnými mlýny, které považoval za bídné obry. Točící se lopatky však zachytily útočícího rytíře i s koněm a odhodily. Svůj neúspěch komentoval tak, že obři měli více válečného štěstí a ještě že je čaroděj proměnil v mlýny, aby ho zbavil slávy z vítězství. A že žádné pletichy nezmohou nic proti zdatnosti jeho meče. Podepřen věrným Sancho Panzou se pak vydal na další cestu…\n"}
{"id": "190723", "url": "https://cs.wikipedia.org/wiki?curid=190723", "title": "Conchos", "text": "Conchos\n\nConchos ( ) je řeka na severu Mexika (Chihuahua). Je 910 km dlouhá. Povodí má rozlohu 77 000 km².\n\nPramení v horském hřbetu Sierra Madre Occidental. Protéká Mexickou vrchovinou, místy v kaňonech. Do Rio Grande ústí zprava na hranicích s USA.\n\nV létě je vodní stav nízký, zatímco v zimě a na jaře vysoký. Průměrný roční průtok vody v ústí činí 70 m³/s.\n\nNa středním toku se nachází hráz Boquilla s vodní elektrárnou, za níž vzniklo velké jezero Toronto. Voda z řeky se využívá na zavlažování.\n"}
{"id": "190733", "url": "https://cs.wikipedia.org/wiki?curid=190733", "title": "Kill Bill", "text": "Kill Bill\n\nKill Bill (v anglickém originále Kill Bill Vol. 1) je film scenáristy a režiséra Quentina Tarantina, na který navazuje další snímek \"Kill Bill 2\". Film je rozdělen do pěti kapitol s tím, že kapitoly nejsou řazeny chronologicky.\n\nKill Bill je příběh profesionální vražedkyně pojmenované „Nevěsta“ pracující u zabijáckého komanda. Po zjištění, že je těhotná s Billem, hlavou organizace, od komanda uteče. Den před svatbou v El Pasu ji Bill najde a s pomocí ostatních členů zmasakrují všechny osoby v oddací síni. Přestože Bill Nevěstu střelí do hlavy, ta přežije a po čtyřech letech se probouzí z kómatu.\n\nLetí do Okinawy, aby jí známý výrobce mečů Hattori Hanzo vyrobil japonský meč. Poté Nevěsta sestaví seznam lidí k zabití.\nPo zabití prvních dvou položek na seznamu se vydává za Buddem, bratrem Billa. Ten ji překvapí, střelí brokovnicí (solí, ne broky) a zaživa pohřbí. Budda však černou mambou zabije jednooká Elle Driver, čtvrtá položka na seznamu. Nevěsta se vyprostí z rakve a v souboji oslepí Elle, kterou nechá s hadem v Buddově přívěsu.\n\nKdyž Nevěsta konečně dorazí do haciendy, kde je ubytován Bill, zjistí, že její dcera, kterou pokládala za mrtvou, žije. Po společné večeři se Nevěsta s Billem utká a porazí ho. Poté opustí haciendu a s dcerou začínají nový život.\n\nNa začátku filmu je vidět Nevěsta v tratolišti krve. Nad ní (mimo záběr) stojí Bill (David Carradine). Nevěsta se mu snaží říct, že dítě, které čeká, je jeho, ale Bill ji v tu chvíli střelí do hlavy.\n\nO čtyři roky později přijíždí Nevěsta k domu Vernity Green (Vivica A. Fox) s krycím jménem Smrtonoš, aby s ní zúčtovala. Lítý souboj se zbraněmi jako např. nůž, pánev nebo pohrabáč přeruší neočekávaný příjezd dcerky (Nikkia Bell) ze školy. Po odchodu Nikki do jejího pokoje pozve Vernita Nevěstu na kávu. Po dalším útoku Nevěsta Vernitu zabije nožem. Až později zjistí, že Nikki vše viděla.\n\nNávrat do minulosti přibližující rozsah masakru. Šerif Earl McGraw (Michael Parks) zjistí, že Nevěsta je pouze v kómatu a že je jediná přeživší. V nemocnici se ji snaží „dorazit“ jednooká Elle Driver (Daryl Hannah), avšak Bill ji od toho odradí. Zde také Nevěstino tělo prodává bezskrupulózní ošetřovatel, Buck.\n\nVe chvíli, kdy se Nevěsta po čtyřech letech probudí z kómatu, Buck přivádí nového zákazníka. Nevěsta ho těžce zraní a počká si na Bucka, o němž si nejdříve myslí, že patří k Billovi. Poté si uvědomí, že je to ten, kdo „zajišťoval“ její znásilňování za poplatek. Dveřmi mu rozbije lebku a na nemocničním vozíku se dostane do jeho dodávky, zvané \"Kundolap\". Zde se 13 hodin snaží rozhýbat své nohy.\n\nJak se Nevěsta snaží přivést do končetin život, vzpomíná si na masakr a představuje zde jednu z jejích „vrahů“, O-Ren Ishii (Lucy Liu). Její život je předkládán formou anime. Začíná od vraždy jejích rodičů šéfem Yakuzy jménem Matsumoto a dalším mužem z Yakuzy jménem Riki (pravděpodobně to je Bill). Přísahala, že se Matsumotovi pomstí, a to také udělala. Později se vyšvihla až na vrchol Yakuzy.\n\nNevěsta se vydává na Okinawu pro japonský meč. Zde nalezne známého výrobce mečů jménem Hattori Hanzo (Sonny Chiba) a požádá ho, aby jí jeden vyrobil. Hattori sice „věci, které zabíjejí“ vyrábět přestal, Nevěsta ho však přemluví, aby svůj slib porušil. Nakonec jí předá ten nejlepší meč, který kdy vyrobil. Nevěsta tedy může započít svoji pomstu.\n\nNevěsta sleduje O-Ren až do podniku s názvem „Dům modrých listů“. Zde zajme Sofie Fatale, advokátku O-Ren. O-Ren proti ní vyšle svoji osobní armádu, pojmenovanou \"Šílená Osmaosmdesátka\" a svou osobní strážkyni Gogo Yubari. Tato bojová scéna je jednou z nejkrvavějších v celé kinematografii, proto je také celá snímána černobíle.\n\nPo dramatickém souboji na meče Nevěsta konečně zabije O-Ren. Později donutí Sofii, aby jí řekla všechny informace o Zabijáckém Komandu Zmijí a poté ji nechá ležet před nemocnicí, aby mohla Billovi říct o Nevěstiných plánech.\n\nNa konci se Bill Sofie ptá, zda Nevěsta ví, že její dcera je stále naživu.\n\nSpolečně s kapitolami druhého filmu.\n\nRozpočet pro oba díly filmu činil 60 milionů dolarů (kromě marketingu a distribuce).\n\nPrvní díl filmu měl v USA premiéru 10. října 2003 a hrubý příjem v USA činil 70 099 000 dolarů, ve zbytku světa pak přibližně 110 850 000 dolarů, celkově tedy 180 949 000 dolarů.\n\nSnímek byl nominován na Zlatý glóbus. Uma Thurman získala ocenění za Nejlepší herečku.\n\n"}
{"id": "190735", "url": "https://cs.wikipedia.org/wiki?curid=190735", "title": "Lerma (řeka)", "text": "Lerma (řeka)\n\nLerma ( ) je řeka v centrálním Mexiku (México, Querétaro, Michoacán, Guanajuato). Je součástí nejdůležitějšího vodního systému země, který dále zahrnuje jezero Chapala a řeku Rio Grande de Santiago, jež ústí do Tichého oceánu. Délka vlastní řeky je 510 km a celého systému přibližně 1000 km. Povodí vlastní řeky má rozlohu 38 500 km² a celého systému 124 800 km².\n\nŘeka odtéká z jezera Lerma v horském systému Toluca jihozápadně od hlavního města Ciudad de México v nadmořské výšce 2600 m. Protéká hustě osídleným územím středního Mexika Bahio. Ústí do jezera Chapala.\n\nZdroj vody je dešťový a režim nepravidelný. Průměrný roční průtok vody činí 80 m³/s.\n\nNa středním toku se nachází několik velkých přehradních nádrží (např. Salis). Voda z řeky se využívá na zavlažování a k zisku vodní energie.\n"}
{"id": "190741", "url": "https://cs.wikipedia.org/wiki?curid=190741", "title": "Nashville", "text": "Nashville\n\nNashville je hlavní město amerického státu Tennessee založené roku 1779.\n\nNachází se na řece Cumberland v Davidson County v severo-střední části státu. Je hlavním střediskem zdravotní péče, americké country hudby, hudebního vydavatelství a dopravního průmyslu. Rozloha města je 1362,5 km² a žije tu okolo 607 tisíc obyvatel, čímž je druhým největším městem v Tennessee, po Memphisu, avšak je součástí největší metropolitní oblasti státu, ve které žije více než 1,4 milionu obyvatel.\n\nKromě New Orleansu se v hudbě prakticky žádné jiné město USA nemůže rovnat Nashville, buď rozsáhlým nahrávacím odvětvím, živými vystoupeními anebo mnohými hudebními kluby a bary. Největší představení se můžou konat v Tennessee Performing Arts Center. Město každoročně přitahuje tisíce turistů z celých USA a je místem konání největšího festivalu country hudby, CMA Music Festivalu.\n\nPodle sčítání lidu z roku 2010 zde žilo 601 222 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 10,0% populace.\n\nV Nashvillu sídlí také 2 kluby hrající nejvyšší americké soutěže NHL a NFL. Obrovskou podporou fanoušků a slavných osobností se může pyšnit klub Nashville Predators, který hraje domácí utkání v Bridgestone Arena o kapacitě 17.113 diváků. Klub si postupně získává respekt v celé NHL a je často označován za černého koně soutěže. Naopak v NFL bojuje tým Tennessee Titans, který hraje domácí utkání na stadionu LP Field o kapacitě 69.143 diváků, který se nachází 8 km od centra Nashvillu. Tým na větší úspěchy zatím stále čeká.\n\nV Nashville žije (či žilo) mnoho známých osobností jako jsou například Cimorelli, Johnny Cash, Jack White, Sheryl Crow, Jimi Hendrix, Faith Hill, Dolly Parton, Shania Twain, Taylor Swift, Young Buck, Carrie Underwood, Reese Witherspoon. Narodila se zde Miley Cyrus a pochází odtud i zpěvačka Kesha.\n\n\n"}
{"id": "190749", "url": "https://cs.wikipedia.org/wiki?curid=190749", "title": "Nálet na Norimberk (březen 1944)", "text": "Nálet na Norimberk (březen 1944)\n\nNálet na Norimberk (30./31. března 1944) byl pokusem \"Royal Air Force\" o strategické bombardování Norimberku a představuje jednu z nejdrtivějších porážek, jaké \"Bomber Command RAF\" během své letecké kampaně proti Německu utrpělo.\n\nHlavní příčiny prakticky totálního neúspěchu byly dvě: naprosto nevhodné povětrnostní podmínky kombinované s nepřesnou předpovědí počasí (ve výsledku vítr o síle vichřice, jasno po celou dobu cesty a extrémně velké stratokumuly nad cílem) a příliš optimisticky naplánovaná trasa s extrémně dlouhými rovnými úseky letu (vedoucími navíc přes Porúří, náležící k nejlépe bráněným oblastem Německa).\n\nVe výsledku tyto okolnosti vedly k naprostému zhroucení načasování operace a rozložení kompaktních bojových formací, k nemožnosti řádně nalézt a označit cíl a v neposlední řadě schopnosti nepřítele shromáždit značné stíhací síly k útoku na bombardéry (odhaduje se, že do boje se na straně Luftwaffe zapojilo až 20 stíhacích skupin). Následkem bylo, že pouze 512 bombardérů ze 782 strojů shodilo bomby poblíž primárního cíle, samotné poškození Norimberku bylo minimální. RAF ztratily 94 strojů a 547 mrtvých proti 10 letounům \"Luftwaffe\".\n\nVýsledek akce potvrdil oprávněnost protestů vicemaršála letectva Donalda Bennetta, který odpočátku upozorňoval na naprostou nevhodnost navržených letových tras, Arthur Harris a jeho ostatní hlavní poradci se poté stali terčem ostré kritiky. Harris sám připustil, že Norimberk byl naprostou katastrofou a že další podobný výsledek by ohrozil celou kampaň.\n\n"}
{"id": "190753", "url": "https://cs.wikipedia.org/wiki?curid=190753", "title": "Francis Greenway", "text": "Francis Greenway\n\nFrancis Greenway (20. listopadu 1777 Mangotsfield – 25. září 1837 Maitland) byl australský architekt a trestanec. Donedávna byla jeho podobizna na australské desetidolarové bankovce. Tato bankovka byla jediná na světě, jež vzdávala hold usvědčenému padělateli.\n\nGreenway byl deportován z Anglie do Sydney v roce 1814, aby si zde odpykal čtrnáctiletý trest za své zločiny. Do funkce státního architekta ho dosadil v roce 1816 guvernér Lachlan Macquari. Ze čtyřiceti budov, jež projektoval, se jedenáct dochovalo dodnes. V roce 1819 mu král prominul zbytek trestu. Poté Greenway upadl v nemilost, jelikož za své návrhy požadoval astronomické ceny. Zemřel v bídě roku 1837.\n"}
{"id": "190754", "url": "https://cs.wikipedia.org/wiki?curid=190754", "title": "GRANT", "text": "GRANT\n\nPomocí SQL příkazu codice_1 lze v relačních databázích nastavit přístupová práva k jednotlivým tabulkám.\n\nJako \"práva\" se zde používají SQL příkazy pro manipulaci s daty, např. codice_2, codice_3, codice_4 nebo codice_5.\n\nPro odebrání práv se používá příkaz codice_6, který má obdobnou syntaxi.\n"}
{"id": "190756", "url": "https://cs.wikipedia.org/wiki?curid=190756", "title": "Grant", "text": "Grant\n\nGrant má více významů:\n\n\n\n\n"}
{"id": "190757", "url": "https://cs.wikipedia.org/wiki?curid=190757", "title": "REVOKE", "text": "REVOKE\n\nREVOKE je příkaz jazyka SQL. Pomocí příkazu codice_1 lze v jazyce SQL odebrat přístupová práva k jednotlivým tabulkám.\n\n REVOKE \"práva\" ON \"moje_tabulka\" FROM \"nějaký_uživatel\", \"jiný_uživatel\";\n\nJako práva se zde používají SQL příkazy pro manipulaci s daty, např. codice_2 nebo codice_3.\n\nPokud chceme práva přidělit, použijeme příkaz GRANT.\n"}
{"id": "190758", "url": "https://cs.wikipedia.org/wiki?curid=190758", "title": "Jan Zeman", "text": "Jan Zeman\n\nMUDr. Jan Zeman (11. prosince 1906 – 23. července 1969) byl český lékař a jedna z vůdčích postav hnutí \"otevřených bratří\" (v ČR působících pod názvem Křesťanské sbory).\n\nDětství prožil ve Vídni, kde se ve třinácti letech obrátil na víru. Univerzitní studia absolvoval v Brně. Ve sborech se věnoval činnosti kazatelské, překladatelské a vydavatelské.\n\nRoku 1955 byl zatčen a nakrátko uvězněn za spáchání trestného činu maření dozoru nad církvemi a náboženskými společnostmi, protože vykonával duchovní činnost bez státního svolení. Po propuštění z vězení nesměl pracovat jako lékař.\n"}
{"id": "190767", "url": "https://cs.wikipedia.org/wiki?curid=190767", "title": "Anton Markoš", "text": "Anton Markoš\n\nAnton Markoš (* 20. března 1949 Kremnica) je český teoretický biolog.\n\nVystudoval Přírodovědeckou fakultu UK, kde později vedl patnáct let katedru filozofie a dějin přírodních věd. Působil také v Centru pro teoretická studia (společném pracovišti UK a AVČR). Zaměřuje se na buněčnou a vývojovou biologii a biosémiotiku.\n\nJeho manželkou je bioložka Fatima Cvrčková.\n\nKromě odborných statí a překladů je autorem řady knih v češtině i angličtině, např. \"Povstávání živého tvaru\" (1997), \"Tajemství hladiny - hermeneutika živého\" (2000, 2. vyd. 2004, anglicky 2002 jako \"Readers of the Book of Life\"). Je spoluautorem knih \"Berušky, andělé a stroje\" (s Jozefem Kelemenem, 2004), \"Život čmelákův - koláž o pobývání v různých světech\" (s Tomášem Daňkem, 2005) a \"Staré pověsti (po)zemské aneb Malá historie planety a života\" (s László Hajnalem, 2007). Roku 2010 editoval soubor textů o vztahu mezi jazykem a životem \"Jazyková metafora živého\". Dále je autorem mnoha odborných i popularizačních článků, které napsal v rámci dlouholeté spolupráce s časopisem Vesmír.\n\n\n"}
{"id": "190777", "url": "https://cs.wikipedia.org/wiki?curid=190777", "title": "Aigisthos", "text": "Aigisthos\n\nAigisthos (latinsky \"Aegisthus\") je v řecké mytologii syn mykénského krále Thyesta a vrah pozdějšího mykénského krále Agamemnona.\n\nAigisthos je děsivá tragická postava řeckých mýtů, muž, pro kterého se jen těžko hledají slova porozumění. Jeho život je plný násilí, a to vlastního, ale také jeho předků.\n\nJeho předkem byl Tantalos, který proslul tím, že svého syna Pelopa zabil, rozčtvrtil, uvařil a předložil jako pokrm na hostině bohů. Chtěl své hosty jenom vyzkoušet, jsou-li opravdu tak vševědoucí, že poznají, co je jim nabídnuto k snědku. Poznali a Tantalos neušel spravedlivému trestu, navěky trpí v podsvětí Tantalova muka. Jeho syna Pelopa však bohové znovu oživili.\n\nPelops měl syny jménem Átreus a Thyestés. Celý život se přetahovali o vládu v Mykénách a žádný prostředek jim nebyl dost.\n\nThyestés svedl bratrovu manželku Áeropé, aby mu pomohla k trůnu, Átreus ho podfoukl, trůnu se zmocnil a Thyesta vyhnal. Ten s sebou vzal Átreova syna Pleisthena, vychoval ho a později ho přivedl do Mykén, aby zabil svého otce. Stalo se ale, že Átreus zabil mladíka a teprve dodatečně v něm poznal svého syna. Aby se pomstil svému bratru, nalákal Thyesta do Mykén a předložil mu k uvítání příšerné hody: zabil jeho tři syny a předložil mu je na mísách. Bohové pomohli zničenému Thyestovi uprchnout.\n\nÁtreus ho dal hledat, ale našel jenom jeho posledního syna Aigistha, přivedl ho do Mykén a vychoval ho společně se svými syny Agamemnónem a Meneláem. Ti později Thyesta vypátrali, přivedli ho do Mykén a uvrhli do vězení. Átreus poručil Aigisthovi, aby svého otce zabil. Jenže vězněný Thyestés svého syna poznal a běh osudu se opět změnil: mladý Aigisthos naopak probodl mečem svého strýce Átrea.\n\nPotom se Thyestés a Aigisthos zmocnili vlády nad Mykénami. Átreovi synové Agamemnón a Meneláos museli uprchnout a našli si útočiště u spartského krále Tyndarea. Agamemnón se však po několika letech vrátil a zabil Thyesta. Stal se mykénským králem, budoval silné království a na určitý čas se i smířil s vrahem svého otce, Aigisthem. Ten se však nikdy nerozloučil s myšlenkami na pomstu.\n\nPoté Agamemnón, který toužil po válečné slávě, zorganizoval velké řecké vojsko, které vytáhlo proti Tróji, aby dovedli zpět krásnou Helenu, manželku Meneláa. Unesl ji Paris, syn trojského krále Priama. Válka trvala dlouhých deset let, nakonec však přinesla Řekům vítězství a Tróji totální zkázu.\n\nAigisthos se války nezúčastnil. Naopak - navštěvoval opuštěnou královu manželku Klytaimnéstru a sváděl ji tak dlouho, až mu podlehla. Spolu pak zosnovali plán, jak se krále zbavit. Když se Agamemnón vracel z války, dal manželce smluvenou zprávu o svém návratu. Aigisthos ho uvítal a uspořádal velkou hostinu na jeho počest, ale v průběhu hodování znamením přivolal dvanáct najatých vrahů, kteří Agamemnona a jeho druhy přímo u stolu zabili. Aigisthos nechal krále spěšně pohřbít a hned se prohlásil mykénským králem.\n\nMykénský lid mu nikdy ten strašný skutek neodpustil. Aigisthova krutá vláda trvala však jenom sedm let, poté se vrátil Agamemnonův syn Orestés. Nepoznán se dostal do hradu a otcova vraha Aigistha i zrádnou matku Klytaimnéstru probodl mečem.\n\nTak skončilo vražedné běsnění, které trvalo několik generací.\n\nTato krvavá historie zajímala antické i novodobé autory, žádný z nich však Aigisthovi neprojevil ani známku porozumění.\n\nHomér ho nazval záludným zrádcem, jiní (Aischylos, Eurípidés, Sofoklés, Goethe, Sartre) ho nazývali tím, který „\"Mykény bohaté zlatem\"“ proměnil v „\"Mykény zbrocené krví\"“.\n\n"}
{"id": "190780", "url": "https://cs.wikipedia.org/wiki?curid=190780", "title": "Beringův ostrov", "text": "Beringův ostrov\n\nBeringův ostrov (, dříve \"Awatscha\") je největší ostrov Komandorských ostrovů. Nachází se východně od Kamčatky v Beringově moři v severozápadním Pacifiku, pojmenovaný podle svého objevitele, dánského mořeplavce Vituse Beringa. Jeho délka je přibližně 90 km, šířka 24 km, celková rozloha je 1660 km². Ostrov je nezalesněný, neúrodný a hornatý, přesto zde přežívají kožešinová zvířata jako polární lišky a mořské vydry. V osadě Nikolskoje ležící na severozápadním pobřeží v současnosti žije okolo 800 lidí, živících se převážně rybolovem.\n\nVitus Bering objevil ostrov během své druhé kamčatské expedice, na zpáteční cestě z Ameriky. Jeho loď \"Svatý Petr\" koncem podzimu 1741 ztroskotala na březích ostrova. Bering se rozhodl na ostrově přezimovat. Mnoho členů posádky zde zahynulo na následky zimy, vyčerpání a kurdějí. Bering byl mezi nimi. Pouze 46 osob z původních 77, mezi jinými také německý přírodovědec Georg Wilhelm Steller, se tak na jaře 1742 mohlo vydat na cestu na Kamčatku v nově postavené menší lodi. Beringův hrob společně s dalšími byl odkryt v roce 1991; šest koster bylo převezeno do Moskvy. Po prozkoumání a identifikaci byly pozůstatky převezeny zpět na ostrov a znovu pohřbeny. Přesná příčina smrti nebyla stanovena, jisté je jen to, že námořníci zemřeli přirozenou smrtí.\n\n"}
{"id": "190792", "url": "https://cs.wikipedia.org/wiki?curid=190792", "title": "Yamoussoukro", "text": "Yamoussoukro\n\nYamoussoukro je oficiálním hlavním městem Pobřeží slonoviny (Côte d'Ivoire). V podstatě se jedná o jeden celý departement. V této původně nevýznamné vesnici jménem N'Gokro (na poč. 20. století měla necelých 500 obyvatel) se r. 1905 narodil pozdější první prezident nezávislého Pobřeží slonoviny, Félix Houphouët-Boigny. Ten 21. března 1983 učinil toto město hlavním městem země. Faktickým hlavním městem je však stále Abidžan.\n\nYamassoukro se nachází ve vnitrozemí státu na břehu ústí řeky Bandama z přehradního jezera Kossou. Město se nachází v průměrné nadmořské výšce 208 m n. m., nejvyšší bod leží ve výšce 275 m n. m., nejnižší pak ve výšce 190 m n. m. a představuje jej hladina Bandamy. Ve dne se teplota vzduchu pohybuje průměrně okolo 28 °C v lednu a 25 °C v červenci. V lednu průměrně spadne 25 mm srážek, v červnu, nejdeštivějším měsíci roku, 608 mm srážek.\n\nYamassoukro se neřadí dle počtu obyvatel k příliš velkým městům. V roce 1984, kdy se stalo hlavním městem celé země, zde žilo pouze 120 000 obyvatel. Počet občanů zde žijících se zvyšuje velmi pomalu, v roce 2005 jich zde žilo, v porovnání s několikamilionovým Abidžanem, pouze 200 659.\n\nVýznam města vzrostl hlavně díky obrovskému vlivu Félixe Houphouët-Boignyho, prvního prezidenta země – ten se tu v r. 1939 stal starostou a v polovině 60. let začal s postupným budováním města. Po přestěhování centra státu zde došlo k vybudování na africké poměry výstavní infrastruktury, jež zahrnuje velice hustou síť ulic a silnic. V roce 1989 byla dokončena stavba baziliky Notre Dame de la Paix, která představuje kopii chrámu Sv. Petra v Římě a největší křesťanský chrám na světě. Navíc se řadí k nejoriginálnějším stavbám na africkém kontinentu. Kromě tohoto svatostánku se zde nachází také protestantská katedrála a velká mešita pro vyznavače islámu. Zajímavou architektonickou památku představuje palác prezidenta Houphoëta-Boignyho. V blízkosti Yamoussoukra se nachází národní park Abokouamékro.\n\nVe městě se nachází několik průmyslových závodů, především ale potravinářské podniky, které se zabývají zpracováváním ryb, dále pak dřevozpracují závody a podniky, jež vyrábí kosmetiku.\n\n"}
{"id": "190796", "url": "https://cs.wikipedia.org/wiki?curid=190796", "title": "Otto Gutfreund", "text": "Otto Gutfreund\n\nOtto Gutfreund (3. srpna 1889, Dvůr Králové – 2. června 1927, Praha) byl přední kubistický sochař, průkopník českého novodobého sochařství světového významu. Jeho socha \"Úzkost\" (1911–12) je považována za první kubistickou sochu.\n\nNarodil se ve Dvoře Králové nad Labem jako čtvrtý z pěti dětí české židovské rodině Karla a Emilie Gutfreundových.\nBěhem 1903–1906 studoval na Škole výtvarných umění v Bechyni (keramický ateliér). V letech 1905–1909 docházel na Umělecko-průmyslovou školu v Praze. V roce 1909 Gutfreund zaujal Antoine Bourdelle u příležitosti jeho výstavy v Praze uspořádané SVU Mánes. V listopadu přijel do Paříže, kde se zapsal do Bourdellových kurzů sochařství na akademii Grande Chaumiere. Seznámil se s Augustem Rodinem, zajímal se o středověké umění. Bourdellův ateliér opustil v roce 1910. Cestoval do Anglie, Belgie, Nizozemska a vrátil se do Prahy.\n\nV roce 1911–12 se stal členem Skupiny výtvarných umělců, vystavil \"Úzkost\". Účastnil se druhé výstavy Skupiny a představil významná díla: \"Hamleta\", \"Harmonii\", \"Koncert\" v roce 1912. V letech 1913 a 1914 používal principy analytického kubismu v sochařství. Obeslal třetí výstavu Skupiny díly: \"Viky\", \"Hlava s kloboukem\", \"Hamlet\". Účastnil se výstav v galerii Der Sturm v Berlíně a čtvrté výstavy Skupiny v Praze. V roce 1914 navštívil Paříž, kde se setkal s Picassem, Grisem, Apollinairem a obchodníkem s uměleckými díly Kahnweilerem.\n\nV okamžiku vyhlášení války byl v Paříži, kde vstoupil Cizinecké legie. Účastnil se bojů na Sommě, L'Artois a v Champagni. Roku 1915 podepsal s několika rakousko-uherskými spolubojovníky žádost o včlenění do francouzské armády. Po demobilizaci v roce 1916 byl uvězněn v Lyonu po odmítnutí všech žádostí o začlenění do francouzské armády, stejně jako do československé legie. Mezi 1916 a 1918 byl internován v táboře Saint- Michel-de-Frigolet v Bouches-du-Rhône. V roce 1918 byl přesunut do civilního tábora v Blanzy a po tříletém věznění se usadil v Paříži, kde pokračoval v přerušené práci. Na dva měsíce se vrátil do Prahy, aby přijal členství v Mánesu. V roce 1920 opustil Paříž a žil mezi Prahou a rodným Dvorem Králové. Následující rok se účastnil třetí výstavy skupiny Tvrdošíjní v Praze, Brně a Košicích. V roce 1924 se zúčastnil Výstavy Československého moderního umění v Paříži a příští rok byl také na Mezinárodní výstavě dekorativních umění v československém pavilonu v Paříži. V roce 1926 vyhrál konkurz na místo profesora na Umělecko-průmyslové škole v Praze a zúčastnil se výstavy Société Anonyme v New Yorku. Portrétoval i prezidenta T.G. Masaryka a pro město Hradec Králové vytvořil v roce 1926 jeho sochu v životní velikosti.\nGutfreund byl po hradecké soše požádán o další variantu prezidentova pomníku. Zatímco hradecká verze je pouze jedna jediná, druhou verzi měli nebo mají na třech místech, v Poděbradech, Nitře a Kroměříži.\n\nDne 2. června 1927 tragicky utonul ve Vltavě v Praze.\n\nV dubnu 1926 se oženil s Miladou Podlipskou–Lindnerovou. (Manželka, rozená Lindnerová byla dcera JUDr. Richarda a Anny Lindnerových. Jednalo se o druhé manželství, poprvé byla provdána za magistrátního koncipistu Václava Podlipského.)\n\n\n\n"}
{"id": "190798", "url": "https://cs.wikipedia.org/wiki?curid=190798", "title": "Santa Croce (Florencie)", "text": "Santa Croce (Florencie)\n\nBazilika Santa Croce (sv. Kříže) je místem posledního odpočinku mnoha významných florenťanů, například Michelangela, Galilea Galileiho, Machiavelliho či Rossiniho.\nBazilika stojí v čele Piazza di Santa Croce, ve východní části městského centra Florencie.\nKomplex budov stojí na místě kostela založeného roku 1222 františkánským řádem. Roku 1294 byl položen základní kámen stavby Santa Croce. Architektem byl Arnolfo di Cambio. Příčná loď a chór byly dokončeny ve velmi krátké době. Zbytek stavby do roku 1385 a fasádu kostela dokončil až v 50. letech 19. století architekt Niccolo Matas. Neogotická zvonice z roku 1842 nahradila původní, která byla zničena roku 1512 bleskem. Na rohu budovy na náměstí stojí socha Dante Alighieriho od Enrika Pazziho z roku 1865.\nStavba je trojlodní s transeptem. Strop nemá klenbu; tvoří jej trámy nesoucí konstrukci střechy. Podél stěn je mnoho skvostných náhrobků a kaplí. Uprostřed hlavní lodi na pravé straně je kazatelna z let 1434 až 1435.\nDále jsou v objektu pohřbeni: Enrico Fermi, Guglielmo Marconi, Gioacchino Rossini, Raffaello Morgheni, Giovanni Gentile, Ugo Foscolo, Charlotte Bonaparte, Lorenzo Bartolini, Eugenio Barsanti, Vittorio Alfieri, Leon Battista Alberti.\n\n\nKaple byla vybudována na východní straně prvního klášterního dvora Filippem Brunelleschim a jeho následovníky. Kapli vyzdobil Luca della Robbia terakotovými 12 apoštoly a čtyřmi evangelisty.\n\nV bývalém refektáři jsou vystaveny malby a sochy náboženského charakteru.\n\nTato freska na čelní stěně refektáře z roku 1340 byla přemístěna na plátno. Zobrazuje rodokmen Ježíše Krista a jeho poslední večeři. Rodokmen vychází z díla \"Lignum vitae\" svatého Bonaventury.\n\nPozlacená bronzová socha od Donatella vytvořená v letech 1421 až 1425 měří 226 cm. Zakázku zadala Parte Guelfa.\n\nPři záplavách roku 1966 částečně poškozený krucifix (olej na dřevě) o rozměrech 448 x 390 cm namaloval Cimabue kolem roku 1290. Na díle je patrný vliv byzantského umění.\n\n\n"}
{"id": "190799", "url": "https://cs.wikipedia.org/wiki?curid=190799", "title": "Richmond", "text": "Richmond\n\nRichmond je hlavní město amerického státu Virginie. Richmondem prochází několik důležitých vnitrostátních silnic, díky čemu byla celková populace města a jeho okolí 1,194,008 lidí během sčítání v roce 2000. Okolí Richmondu a řeky James bylo osídleno již roku 1607 anglickými osadníky. Současné město pak bylo založeno až roku 1737. Během americké revoluce bylo město svědkem několika historických událostí. Patrick Henry zde pronesl svoji slavnou řeč Život nebo smrt v kostele sv. Jana v roce 1775. Za občanské války byl Richmond hlavním městem Konfederovaných států amerických. Richmondská ekonomika žije hlavně z toho, že zde má svoje sídlo několik velkých bank a právnických firem. Rovněž se zde nachází jedna ze dvanácti poboček Federální rezervní banky. Město žije také z turismu.\n\nVe městě strávil část svého dětství Edgar Allan Poe.\n\n\n\n"}
{"id": "190800", "url": "https://cs.wikipedia.org/wiki?curid=190800", "title": "Mesannipada", "text": "Mesannipada\n\nMesannipada (nebo Mesannepada, Mesanepada, Mes-Anni-Padda, česky „Panovník zvolený nebesy“), asi 25. století př. n. l., možná datace asi 2550 – 2525 př.n.l., byl podle Sumerského královského seznamu prvním králem 1. dynastie urské. Na tomto seznamu mu je připisováno 80 let vlády. Mesannipada údajně svrhl kišského krále Mesilima a uruckého krále Lugalkindu a nastolil tak hegemonii města Ur v Sumeru.\n\nMesannipada je vedle Mesilima jedním z prvních králů Sumerského královského seznamu, jehož existence je bezpečně prokázána archeologickými vykopávkami královského pohřebiště 1. urské dynastie vedené britským archeologem Leonardem Woolleym. Mesannipada posílal dary králům západosumerského města Mari. Na lapizlazuritovém pásku nalezeném v tomto městě, se tvrdí, že otcem Mesannipady byl Meskalamdug. Jejich jména nalézáme i na pečetních válečcích v pohřebišti v Uru.\n\nPokud se chceme opírat o Královský seznam, který pokládá Mesannipadu za zakladatele 1. urské dynastie, pak pro jeho předchůdce Meskalamduga, Akalamduga, případně „královnu“ Puabi musíme vyčlenit zvláštní, 0. dynastii, jak to někteří badatelé dělají. O těchto prokazatelně historických osobách Seznam mlčí. Z archeologických pramenů dokonce vysvítá, že Mesannipada byl vnukem Meskalamduga a synem Akalamduga. Sumerský královský seznam uvádí toto pořadí králů 1. dynastie urské:\n\n1. dynastie Uru\n\n\nTvrdí se zde, že „pak byl Ur poražen a královský majestát přešel do Awanu“. Seznam nejen postrádá Mesannipadovy předchůdce, ale zřejmě i jeho historického nástupce a pravděpodobně syna Aanipadu. Původně se předpokládalo, že Meskiagnannar byl druhým synem Mesannipady, je však možné, že byl synem Aanipady. Ani jeden z nich se však už nepyšnil titulem kišského krále.\n"}
{"id": "190801", "url": "https://cs.wikipedia.org/wiki?curid=190801", "title": "Bazuka", "text": "Bazuka\n\nBazuka ( \"bazooka\" podle jména trumpety sestrojené z harampádí, kterou používal ve 30. letech 20. století americký komik Bob Burns, od \"bazoo\", slangově \"ústa\") byla první moderní ruční protitanková zbraň, která byla sestrojena ve Spojených státech amerických. Byla vyvíjena již od roku 1933, ale její vývoj skončil až roku 1941, přičemž sériová výroba byla zahájena o rok později. K prvnímu bojovému použití bazuky došlo v listopadu 1942 při vylodění spojenců na severu Afriky.\n\nPrvní typ bazuky byl nazván Bazooka I M1. Jednalo se o zbraň ráže 60 mm, která měla trubkové vedení o délce 1 550 mm a vážila 5,71 kg. Ze zbraně byla vypouštěna raketa s kumulativní hlavicí, která byla schopna probíjet pancíř o tloušťce 60 mm. Postupně bylo vyrobeno několik typů, které měly mírně rozdílnou účinnost střelby a dosahu. Účinná střelba byla ideální do 110, ale mířená střelba byla možná i na 300 m. Hlavici poháněl k cíli raketový trubkový motor o průměru 26 mm ( neni to bezzákluzový kanon). Střely byly odpalovány elektricky z baterie v pažbě zbraně, později pomoci indukčního generátoru.\n\nDo konce druhé světové války byla bazuka několikrát modernizována a došlo k vývoji nového typu, který měl ráži 88,9 mm. Tyto zbraně, které nesly označení Bazooka II M 20, se dostaly do výzbroje armády USA koncem čtyřicátých let. Dokázaly probít pancíř o síle až 280 mm a byly používány zejména v korejské válce v letech 1950 - 1953. Licenčně byly vyráběny i ve Velké Británii pod označením „Britská Bazooka.“\n\nPozn.: Je občas zaměňována s PIAT.\n\nTyp Bazooka I\nTyp Bazooka II\n\n\n"}
{"id": "190806", "url": "https://cs.wikipedia.org/wiki?curid=190806", "title": "Antoine Pierre Joseph Marie Barnave", "text": "Antoine Pierre Joseph Marie Barnave\n\nAntoine-Pierre-Joseph-Marie Barnave (22. října 1761 Grenoble – 29. listopadu 1793 Paříž) byl francouzský politik období Velké Francouzské revoluce.\n\nPocházel z protestantské rodiny. Otec byl právník – žalobce v Grenoblu, matka též pocházela z dobře situované rodiny. Barnave byl vzděláván svou matkou, jelikož jako protestant nesměl navštěvovat školu. \n\nJiž od svých 22 let na sebe upozorňoval svým řečnickým uměním a pokrokovými názory. Zasedání generálních stavů bylo zahájeno 5. května 1789 ve Versailles a Barnave byl svou provincií zvolen poslancem za třetí stav. Již od začátku se stal výraznou osobností shromáždění a spřátelil se s předními tribuny tehdejší politické scény. Spolu s Adrienem Duportem a Alexandrem Lamethem vytvořil vlivnou skupinu, která v době Ústavodárného shromáždění byla označována za „Triumvirát“. Účastnil se rozhovorů o požadavcích jednotlivých stavů a podpořil Sieyesův návrh přejmenování shromáždění na Národní shromáždění. Do roku 1791 byl hlavním zástupcem klubu, který později byl znám jako klub jakobínů a vypracoval manifest a stanovy klubu. Třebaže byl zapřisáhlým obráncem svobody, věřil v budoucnost parlamentní monarchie. Zároveň se však podílel i na útocích proti monarchii, kleru, církevním majetkům a provinčním parlamentům. Vedle Mirabeaua byl nejútočnějším řečníkem Národního shromáždění. S Mirabeauem se několikrát v názorech rozešel, zejména debata o právu krále rozhodnout o vyhlášení války (16.-23. května 1791) byla jednou z nejvýraznějších scén tehdejšího Národního shromáždění. Obecně lze říci, že v diskusích bránil monarchii. Stál v čele strany feuillantů, která vznikla rozchodem s jakobíny (dalšími čelnými představiteli strany byli např. Bailly, Sieyes, La Fayette). V srpnu 1790 po ostré debatě podstoupil s J. A. M. Cazalésem souboj, v kterém byl lehce raněn.\n\nKoncem října 1790 byl jmenován prezidentem Národního shromáždění. Při příležitosti smrti Mirabeaua ocenil přínos jeho služby veřejnosti a označil jej jako „Shakespeare řečnického umění\". Při zatčení krále ve Varennes, po pokusu královské rodiny o útěk, byl jedním z třech, kteří krále provázeli při návratu. Během cesty byl hluboce pohnut těžkým osudem Marie Antoinetty a zavázal se učinit vše, co je v jeho silách k ulehčení osudu rodiny. Ve svých plamenných vystoupeních zdůrazňoval nedotknutelnost osoby krále. \n\nJeho politická kariéra skončila s rozpuštěním Ústavodárného shromáždění a začátkem roku 1792 se vrátil zpět do Grenoblu. Jeho sympatie ke královi a nadstandardní vztahy k jeho rodině, které předložil plán kontrarevoluce i jeho přání ukončení revoluce jej přivedly do podezření ze zrady. Byl v Národním shromáždění denuncován (15. srpna 1792), zatčen a 10 měsíců vězněn v Grenoblu. Poté převezen do Fort Barraux a v listopadu 1793 do Paříže. Tam též stanul 28. listopadu před revolučním tribunálem a na základě písemných dokumentů, nalezených ve vypleněných Tuileriích, byl odsouzen k smrti. Druhý den byl popraven.\n\n\n"}
{"id": "190808", "url": "https://cs.wikipedia.org/wiki?curid=190808", "title": "Négritude", "text": "Négritude\n\nNégritude ( ) je filozofická a ideologická koncepce a literárně-kulturní hnutí usilující o znovuobjevení a rehabilitaci africké historie a africké kultury.\n\nHnutí négritude vzniklo ve 30. letech 20. století mezi černošskou inteligencí v Paříži jako reakce na francouzskou koloniální politiku kulturní asimilace. Hnutí se rozšířilo ve frankofonní Africe.\n\nJeho zakladateli jsou Léopold Sédar Senghor a Aimé Césaire.\n\nNégritude studuje intuitivní rozum Afričana, jeho splývání se světem, přírodou; vyzdvihuje jeho poetickou expresivnost a celistvost vnímání, ideály spravedlnosti. Toto vše klade do protikladu k racionálnímu rozumu Evropana, jeho odtrhnutí od přírody, vypočítavosti a individualismu.\n"}
{"id": "190818", "url": "https://cs.wikipedia.org/wiki?curid=190818", "title": "Smích a pláč", "text": "Smích a pláč\n\nSmích a pláč, také Pláč a smích nebo Tvář Švába-Malostranského je jeden ze tří prvních českých němých filmů. Natočil je na námět českého komika a písničkáře Josefa Švába Malostranského průkopník českého filmu Jan Kříženecký. Byly vyrobeny u příležitosti pořádání Výstavy architektury a inženýrství v Praze v létě 1898.\n\nDetail tváře Josefa Švába-Malostranského, jehož kdosi pošimrá ve vlasech, načež se tvář rozjasní a rozchechtá, postupně zvážňuje, až se objeví záškuby kolem očí a herec se rozpláče.\n\nNámět všech tří kratičkých filmů - \"Dostaveníčko ve mlýnici\", \"Smích a pláč\" a \"Výstavní párkař a lepič plakátů\" pochází od Švába-Malostranského, jak vysvítá z dopisu, uloženého v archívu Národního technického muzea v Praze, a v němž Šváb nabízí Kříženeckému a Pokornému realizování humorných scének pro uvedení v Českém kinematografu, dřevěné boudě na výstavišti.\n\nVšechny své první filmy točil Jan Kříženecký na standardní délku 17 m filmového pásu, zaslaného z Lyonu. Z filmu \"Smích a pláč\" se dochovalo 8,1 m duplikátního negativu. Námět tohoto filmu nebyl původní, v počátcích filmu byl v řadě zemí oblíbený a použit už dříve.\n\n\n"}
{"id": "190820", "url": "https://cs.wikipedia.org/wiki?curid=190820", "title": "Jošihisa Ašikaga", "text": "Jošihisa Ašikaga\n\nJošihisa Ašikaga (: , \"Ašikaga Jošihisa\", 11. prosinec 1465 - 26. duben 1489) byl devátým šógunem šógunátu Ašikaga. Vládl mezi lety 1473-1489 v průběhu období Muromači. Byl synem Јоšimasy Ašikagy.\n\nSituace s jeho jmenováním nebyla zrovna jednoduchá, protože se rozhodovalo mezi ním a Jošimasovým mladším bratrem Јоšimim. Tato rozepře byla jednou ze záminek pro rozpoutání konfliktu známého jako Válka Ónin. Po jejím ukončení musel řešit problém se samozvaným pánem Takajorim Rókkaku, který obsadil provincii Ómi a mnoho statků patřících dvorní šlechtě. Jako vojenský regent byl Jošihisa povinen zakročit, a proto vedl roku 1487 kampaň proti Rókkakuovi (Rókkaku Tobacu). K jeho smůle však během tažení, dva roky na to, zemřel na následky onemocnění, aniž by po sobě zanechal dědice. Jeho nástupcem se stal následujícího roku jeho bratranec Jošitane Ašikaga.\n"}
{"id": "190821", "url": "https://cs.wikipedia.org/wiki?curid=190821", "title": "Bobtail", "text": "Bobtail\n\nBobtail neboli staroanglický ovčák je anglické klasické plemeno psa. Dříve u něj byl problém se zvýšenou agresivitou, to se však dobrým šlechtěním podařilo odstranit. Dnes se většinou dožívá kolem 12–13 let. Dnes je to především společník a velmi dobrý hlídač.\n\nStaroanglický ovčák je nejspíš příbuzný s našimi evropskými ovčáky. Dříve se považoval za příbuzného beardie, má ale zakrnělý ocas, což beardie nemají. \n\nHlava je krychlová a silně obrostlá srstí, oči nejsou moc vidět. Čelisti jsou silné. Kohoutek je nižší než bedra, to však není vzhledem k množství chlupů moc vidět. Sama srst má velmi dlouhé pesíky, u mladších psů je srst tvrdší. Tlapy jsou velké, chlupy jsou i mezi polštářky, které jsou většinou světlé, stejně jako drápy. Tento silný, svalnatý a robustní pes je ve svých proporcích velmi vyvážený a má charakteristický kolíbavý krok.\n\nPes má velmi rád svou rodinu a je milý k dětem. Je vcelku vhodný do města, na vesnici, kde by ale měl více pohybu, by byl šťastnější. Je to velmi dobrý hlídač, jak již bylo zmiňováno. Nemá rád vedra a je nutné často pečovat o jeho dlouhou jemnou srst.\n\nTento pes musí být vychováván jemně, ale důsledně. Rád se řídí vůlí člověka a jen málokdy se chová dominantně, což je vlastnost, která toto plemeno činí vhodným i pro lidi, kteří nemají zkušenosti s výchovou psa. Bobtail potřebuje hodně prostoru a není vhodný do bytu.\n\n"}
{"id": "190823", "url": "https://cs.wikipedia.org/wiki?curid=190823", "title": "Dlouhý", "text": "Dlouhý\n\nDlouhý má více významů:\n\n\n\n\n\n"}
{"id": "190828", "url": "https://cs.wikipedia.org/wiki?curid=190828", "title": "Štikov", "text": "Štikov\n\nNázev Štikov má více sídel:\n"}
{"id": "190829", "url": "https://cs.wikipedia.org/wiki?curid=190829", "title": "Kolumbijské peso", "text": "Kolumbijské peso\n\nKolumbijské peso je zákonným platidlem jihoamerického státu Kolumbie. ISO 4217 kód pesa je COP. Název „peso“ má kolumbijské měna společný s měnami několika dalších států, které bývaly španělskými koloniemi. Značka pro peso je $, ale pro rozlišení od jiných měn se před tento znak vkládají písmena COL (COL$).\n\nBěhem španělské nadvlády se používaly na území dnešní Kolumbie španělské koloniální mince - escudo, peso, real. Po získání nezávislosti (1819) pokračoval nově nezávislý stát v ražbě těchto mincí. Roku 1847 bylo kolumbijské peso prohlášeno za jedinou zákonnou měnu Kolumbie a začalo používat desítkovou soustavu (1 peso = 10 reales = 100 decimos de reales). Od roku 1880 se jedno peso skládá ze 100 centavos. \n\nMince mají nominální hodnoty 50, 100, 200, 500 a 1000 pesos. Současné Bankovky v peněžním oběhu mají nominální hodnoty 1000, 2000, 5000, 10000, 20000, 50000 a 100000 pesos a existují ve dvou rozdílných sériích. Bankovky tištěné do roku 2015 jsou průběžně z oběhu stahovány a nahrazovány sérií bankovek z roku 2016. \n\n"}
{"id": "190831", "url": "https://cs.wikipedia.org/wiki?curid=190831", "title": "Zazen", "text": "Zazen\n\nZazen (: 坐禅, doslova \"rozjímání vsedě\") je meditace typická pro adepty zenu. Nejobvyklejší pozicí pro praxi je tzv \"lotosový květ\", tedy pozice, kdy jsou nohy zkříženy a přeloženy přes sebe, ruce jsou položeny v klíně, levá v pravé a palce jsou propojeny. Důležité je postavení páteře – musí být naprosto rovná, od kostrče až po zadní část hlavy. V pozici adept sedí naprosto nehybně, oči jsou buď zavřeny, nebo upřeny na místo asi šest metrů vzdálené.\n\nNejdůležitější je však koncentrace mysli, pozice pouze napomáhá udržet pozornost. Ta je soustředěna do Tan Tienu (japonsky Hara), neboli energetickému centru v břichu. Myšlenky musí být zcela spoutané a mysl zároveň uvolněná, což není vůbec jednoduché. Jen dlouho praktikující cvičenec docílí správné a ničím nerušené koncentrace. Jindy se doporučuje řešení koánu zadaného mistrem.\nZazen je nektar, osvícení, nirvána. Mistr Dógen (1200–1253) napsal: \"Ti kdo si myslí, že satori je cílem o sobě, nebo že satori přijde potom, jsou démoni, blázni nebo hlupáci. Nechápou pravou cestu odevzdanou po Buddhovi Šákjamunim, a dokonce i předním.\" Róši Kaisen ve své knize \"Budo Dharma neboli poučení samuraje\" píše, že osvícení (japonsky \"satori\") není zvláštní stav mysli. Ten kdo říká, že měl satori, je blázen. Satori přesahuje člověka. Nelze jej uchopit, ani uzavřít do myšlenky. Je to metafyzický problém. Satori existuje, ale zároveň je nepochopitelné, nehmatatelné, neuchopitelné. Člověka satori může poznat zase jen člověk satori. Jiní to nemohou pochopit. Satori je jako pokoušet se uchopit odlesk měsíce na povrchu vody. Pravá cesta spočívá v navrácení k běžným podmínkám těla a mysli. Stavy mysli jsou jevy, magické schopnosti, částečné osvícení, iluze. Lepší je nechat je jít svou cestou. Satori je mimo osvícení, moudrosti a lidství. Nedá se vysvětlit slovy. To je zazen. Je to střed budó (resp. bušido, japonsky \"bojová umění, cesta samuraje\") a není.\n"}
{"id": "190834", "url": "https://cs.wikipedia.org/wiki?curid=190834", "title": "Yanoconodon", "text": "Yanoconodon\n\nYanoconodon byl spodnokřídový savec z řádu Eutriconodonta. Jedná se o blízkého příbuzného rodu \"Jeholodens\", se kterým patří do čeledi Jeholodentidae. Janokonodontovy fosílie pocházejí z čínského souvrství Yixian (provincie Hebei). Tento pravěký savec byl dlouhý přibližně 15 cm a vážil jen kolem 30 gramů. Živil se zřejmě především bezobratlými.\n\n"}
{"id": "190835", "url": "https://cs.wikipedia.org/wiki?curid=190835", "title": "Kebnekaise", "text": "Kebnekaise\n\nKebnekaise (ze severosámštiny nebo v modernější formě \"Giebnegáisi\", \"hřeben kotle\") je nejvyšší hora ve Švédsku. Masív Kebnekaise, součást Skandinávských hor, má dva vrcholy. Zaledněný jižní vrchol byl s výškou 2120 m n. m. vyšší, ale během posledních 50 let se zmenšil o 24 metrů, takže se severní vrchol bez ledu s nadmořskou výškou 2096,8 m stal vyšším. Kebnekaise leží v švédském Laponsku, v Kraji Norrbotten, asi 150 km severně od polárního kruhu a západně od Kiruny poblíž dálkové turistické trasy Kungsleden, spojující Abisko a Hemavan.\n\nZ vrcholu hory je viditelné území o rozloze 40 000 km², včetně části území sousedního Norska.\n\nVrchol Kebnekaise se nachází poměrně daleko od civilizace, a výstup na vrchol je proto 2-3denní túrou. Na úpatí Kebnekaise, asi 19 km (6-7 hodin) od vesnice Nikkaluokta se nachází horská chata Kebnekaise fjällstation. Ta je východiskem při výstupu na vrchol západní cestou (dalších 13 km, 4-6 hodin na vrchol) nebo východní cestou (dalších 10 km, 3-5 hodin na vrchol). Západní cesta vede přes kamenité svahy k mezivrcholu Vierranvárri a potom na samotný zaledněný jižní vrchol. Východní cesta přes ledovce a skály je jištěná ocelovým lanem, podobně jako via ferrata.\n\n"}
{"id": "190840", "url": "https://cs.wikipedia.org/wiki?curid=190840", "title": "Evangeline Lilly", "text": "Evangeline Lilly\n\nNicole Evangeline Lilly (* 3. srpna 1979 Fort Saskatchewan, Alberta, Kanada) je kanadská herečka dvakrát nominovaná na Zlatý glóbus za roli Kate Austen v seriálu \"Ztraceni\".\n\nNarodila se ve Fort Saskatchewanu v Albertě. Její otec je učitel ekonomie, její matka konzultantka. Má jednu mladší sestru.\n\nVe svém dětství navštěvovala tři základní školy: Fort Elementary, Rudolph Henning a James Mowat Elementary. Poté studovala mezinárodní vztahy na Univerzitě Britské Kolumbie.\n\nByla objevena jednou modelingovou agenturou. Veškeré peníze, které si takto vydělala, vložila do studia na univerzitě. Krátce nato účinkovala v několika reklamách, seriálech (např. \"Smallville\") i filmech.\n"}
{"id": "190847", "url": "https://cs.wikipedia.org/wiki?curid=190847", "title": "Antonín Pech", "text": "Antonín Pech\n\nAntonín Pech (21. listopadu 1874 Čižice – 20. února 1928 Praha) byl český filmový režisér, kameraman a producent, jeden z průkopníků českého filmu.\n\nV mládí pracoval jako fotograf v Českých Budějovicích, roku 1907 se přestěhoval do Prahy už r. 1908 otevřel v Ječné ulici kino \"Grand Biograph de Paris\". Už dříve vytvořil pro divadelní představení ve smíchovská Aréna \"Satanův poslední výlet\" v režii Antonína Vaverky snímek o satanově jízdě železnicí, který se promítal v rámci představení. Natočil ho s Aloisem Charvátem a dalšími herci.\n\nJeho podnikatelské aktivity vedly 1. května 1911 k založení první české filmové společnosti Kinofa, jejímž se stal ředitelem. Kapitálově ji zajišťovali přední členové obchodního a průmyslového světa (bratři Vladimír a Ladislav Rottové, majitelé železářství, kavárník Josef Kejř a řada dalších. Záměrem společnosti bylo nejen vyrábět a prezentovat filmy dokumentární, ale točit i filmy hrané. Jednala i s ředitelstvím Národního divadla o zapůjčení kostýmů a rekvizit i účast předních herců na historických projektech.\n\nNejúspěšnějším dokumentem oné doby byla třídílná reportáž \"Všesokolský slet 1912\" (1912), přírodní snímek \"Svatojanské proudy\" byl vyznamenán Velkou výstavní zlatou medailí na I. mezinárodní filmové výstavě ve Vídni, což byl první mezinárodní úspěch české kinematografie vůbec. Z dalších dokumentů to byly \"Chov husí v Libuši u Prahy\" a \"Život zabité žáby\". Rozruch vzbudilo natáčení obrazu \"Dámské kalhoty\" na Václavském náměstí v Praze, kdy byl kameraman ohrožován ohromným shlukem obecenstva.\n\nPech natočil pro Kinofu i několik hraných filmů. Byly to úspěšné grotesky ve stylu francouzského komika Maxe Lindera: \"Rudi na křtinách\", \"Rudi na záletech\" a \"Rudi sportsmanem\". Hlavní postavu ztřeštěného a zbrklého mládence Rudiho hrál Emil Artur Longen. Interiéry byly natáčeny v kulisách na zahradě šantánu \"U Lhotků\", exteriéry na různých místech Prahy. Éra společnosti Kinofa však skončila poměrně brzy, neboť zvyšující se náklady a nedostatek financí vedly r. 1914 ke krachu.\n\n\n\n\n\n\n"}
{"id": "190848", "url": "https://cs.wikipedia.org/wiki?curid=190848", "title": "Kula Kangri", "text": "Kula Kangri\n\nKula Kangri je hora na hranicích Bhútánu a Tibetu. Vrchol hory byl poprvé zdolán v roce 1937 horolezci Chapmanem a Dawa Lamou.\n\nNěkdy bývá Kula Kangri uváděna jako nejvyšší hora Bhútánu. K tomu by musely být splněny následující předpoklady:\n\n\n"}
{"id": "190849", "url": "https://cs.wikipedia.org/wiki?curid=190849", "title": "Kvakeři", "text": "Kvakeři\n\nNáboženská společnost přátel (anglicky \"Religious Society of Friends\"), často též kvakeři (z anglického \"Quakers\") je náboženské hnutí vycházející z křesťanství založené Georgem Foxem v polovině 17. století v Anglii. Foxovi stoupenci si říkali „Přátelé pravdy“ a postupně vešli ve známost jednoduše jako „Přátelé“. Označení „Přítel“ a „kvaker“ jsou synonyma.\n\nNázev „kvaker“ byla původně hanlivá přezdívka. Vznikla odvozením z anglického slova \"to quake,\" třást se, které pravděpodobně poukazuje na dvě okolnosti. O kvakerech se říkalo, že se nábožným zanícením třesou. Na druhé straně vychází označení z příběhu George Foxe, zakladatele kvakerství, který při jednom ze svých mnoha soudních předvolání vyzval soudce aby „se třásl (\"to quake\") před Bohem“. Soudce pak údajně zvolal: „Do šatlavy s tím kvakerem!“.\n\nGeorge Fox byl ve své době osvíceným buřičem, který zásadně nesouhlasil s tím, jak lidé, kteří se považovali za křesťany, nežili podle toho, co vyznávali. Z niterné potřeby navrátit křesťanství původní čistotu a záměr vzniklo nakonec, na základě jeho vize Vnitřního světla, které prostupuje každým člověkem, kvakerské hnutí. \n\nJedním z nejcharakterističtějších rysů kvakerství je poznání, že každý člověk může mít přímý kontakt s Bohem, aniž by k tomu potřeboval prostředníky (kněží). V samém středu kvakerského myšlení je učení o Vnitřním světle, podle něhož je v každém člověku přítomen kousek božství. Toto vnitřní božství nebo také „to od Boha“ se může, pokud je tomu otevřen, projevit v podobě úkolu nebo poslání, které má člověk na Zemi vykonat.\n\nKvakeři věří, že přímé spojení s Bohem se neprojevuje pouze v pasivním uctívání, ale v inspiraci ke konkrétním činům a práci ve prospěch celku i každého jednotlivce.\n\nProtože kvakeři věří, že každý člověk má vnitřní božskost, není podle nich rozdíl mezi lidmi, např. podle barvy pleti, národnosti, věku, vyznání či pohlaví.\n\nSvědectví, podle nichž se kvakeři snaží žít a současně je dál šířit:\n\n\nKvakeři se záměrně vyhýbají vytváření náboženských autorit a vnitřních hierarchií.\n\nV duchu svých Svědectví tradičně stáli u kořene významným společenských změn jako např. zrušení otroctví, reformy vězeňství, hnutí za rovnoprávnost žen a mužů, ochrany lidských práv, práv dětí, hnutí za nenásilí, ochrany přírody, přírodních zdrojů a mnoho dalších.\n\nV roce 1947 byla Společnosti přátel jako zatím jedinému náboženskému hnutí udělena Nobelova cena za mír.\n\nNa světě je 377 000 kvakerů, z nichž 52 % žije v Africe.\n\nV Česku se hnutí \"Přátel – kvakerů\" schází pravidelně od roku 2003. V současnosti je jejich hlavním místem setkávání Praha, kde se scházejí každou neděli dopoledne v Kateřinské ulici a několikrát do roka střídavě se setkávají také v Plzni, Písku a Brně. Setkání jsou otevřená veřejnosti.\n\nKvakerské hnutí vzniklo v Anglii 17. století odtržením části přívrženců od tehdejší Anglikánské církve. Šířili potom na tehdejší dobu kacířskou myšlenku, že Ježíš Kristus přišel na zemi, aby lidem ukázal cestu přímého napojení na Boha, bez potřeby kazatelů a pastorů. Mezi těmito křesťanskými posly bylo také mnoho aktivních žen. Důraz byl tehdy kladen na osobní prožitek Boha skrze Ježíše Krista a studium bible.\n\nKvakeři se zaměřili na čistotu jednání a prožívání tak, aby bylo v souladu se světlem Božím.\n\nV minulosti byli kvakeři známi mimo jiné tím, že nosili prosté oblečení, odmítali skládat přísahu (králi nebo pravdomluvnosti u soudu), aktivně vystupovali proti otroctví, odmítali bojovat ve válkách a nekonzumovali alkohol. Tím se stali často odtrženými od ostatní společnosti. Dnešní kvakeři se neodlišují a podle vlastního uvážení a svědomí žijí v duchu svědectví a obvykle nekonzumují alkohol.\n\nKvakeři byli také aktivní v obchodu a průmyslu. Založili textilní a obuvnické manufaktury, např. Cadbury, Rowntree a C. & J. Clarks, banky a finanční ústavy, jako např. Barclays, Lloyds a další. Prakticky, morálně i finančně podporovali zrušení otroctví, reformu vězeňství a projekty sociální rovnoprávnosti, jako např. práva žen, dětí a další.\n\nMezi kvakery bylo vždy mnoho aktivních žen, které významně ovlivňovaly dějiny. Za první známou kvakerku, zvanou též matka kvakerů, je považována Margaret Fellová, pozdější manželka George Foxe.\n\nZakladatelem hnutí byl anglický protestantský kazatel George Fox. Jako reformační stoupenec tzv. anglického disentu byl nespokojen s praktikováním křesťanství v tehdejší době. Byl zastáncem myšlenky přímého spojení s Bohem, bez prostřednictví kněží. Působil v Anglii, Holandsku a na Barbadosu.\n\nZa své názory byl Fox vězněn a v roce 1650 odsouzen za kacířství.\n\nKvakerství si v Anglii a na Walesu postupně našlo úctyhodných 61 680 zastánců, tj. více než 1 % obyvatel. Tehdejší protestantská církev však považovala kvakery za kacíře a hrozbu pro společensko-politické pořádky. Oficiální pronásledování kvakerů, které v roce 1662 zahájil tzv. Zákon o kvakerství, trvalo pak bezmála třicet let. Teprve v roce 1689 skončilo vydáním Tolerančního dekretu. Vyústilo však v emigrační vlnu, směřující především do Ameriky. \n\nAle ani tady neměli kvakeři lehké začátky. Jejich pronásledování začalo v Bostonu v r. 1651, když anglické misionářky, kvakerky Marry Fisherová a Anna Austinová veřejně kázaly poselství vnitřního světla v každém člověku. Byly prohlášeny za kacířky, uvrženy do vězení, zbaveny veškerého majetku a deportovány. O několik let později, v roce 1660, byla v Bostonu oběšena kvakerka Mary Dyer jako jedna z tzv. Čtyř mučedníků. O rok později král Karel II. popravy zakázal. Angličané si pak od roku 1684 na území postupně vynutili dodržování anglického práva, což vyústilo v roce 1689 ve vydání Tolerančního zákona.\n\nKvakeři se usazovali také v severovýchodní oblasti dnešních Spojených států, kde nacházeli příznivější podmínky pro zakládání komunit v duchu tzv. „svaté rozpravy“. Přestože se ani tady zcela nevyhnuli perzekucím, našli nakonec stabilní zázemí ve třech koloniích: Východní Jersey, Rhode Islandu a Pensylvánii, kde získali i značný politický vliv.\n\nPensylvánie (1681) vznikla na soutoku řek Delaware a Schuylkill River a její politické a společenské uspořádání vycházelo po dobu téměř jednoho století z principů kvakerství. Ve své době to byl vpravdě „Svatý experiment“, jak to nazval sám zakladatel, William Penn. Dokázal na strategicky významném území Ameriky vybudovat společnost fungující na principech rovnoprávnosti a tolerance, která respektovala náboženskou svobodu a měla liberální správce. Penn choval velkou úctu k místním indiánům a dohodl se s nimi na odkoupení jejich území, místo aby ho ukořistil, jak bylo tehdy běžným zvykem. Pennův „Svatý experiment“ trval téměř jedno století a významným způsobem ovlivnil další vývoj dějin Ameriky. Právě ve Filadelfii byla 4. července 1776 podepsána Deklarace nezávislosti, která následně dala vzniknout Spojeným státům americkým.\n\nTaké první písemně dochovaný podnět ke zrušení otroctví spatřil světlo světa v Pensylvánii. V roce 1688 sepsal kvaker německého původu, Francis Daniel Pastorius nótu proti držení otroků, kterou podepsali další kvakeři. Ač tento počin nemohl ve své době otroctví nijak zásadně ovlivnit, lze ho považovat za první významný dokument na dlouhé cestě k jeho zrušení. Podstatnější roli sehrála koncem války petice za zrušení otroctví, kterou Společnost Přátel (kvakeři) jako první adresovala Kongresu spojených států.\n\nPrvotní kvakerská kritika otrokářství směřovala k samotným kvakerům, vlastníkům plantáží, kteří se domnívali, že se bez otroků neobejdou. Potřeba naplňovat principy kvakerské víry však vedla postupně i tyto kvakery k přezkoumání jejich postoje a později k prvnímu propouštění zotročených Afričanů. Kvakeři tak v mnohém předběhli dějiny. Výraznou roli v tomto procesu sehráli mj. kvakeři Anthony Benezet a John Woolman, později také například Levi Coffin a Paul Cuffee.\n\nKvakeři od počátku své historie uznávali rovnoprávné postavení žen a podporovali je k aktivní práci pro společenství. Žena měla hrát rozhodující roli v rodině i komunitě podporou a rozvíjením schopnosti „svaté rozpravy“. Svatá rozprava je vnímání a komunikace na principech vědomé přítomnosti, čestnosti, pravdomluvnosti, tolerance, rovnocennosti a otevřenosti ve sdílení pocitů. V kvakerském hnutí a návazně moderních dějinách hrály ženy vždy zásadní roli. První významnou kvakerkou byla Angličanka Margaret Fellová, zvaná také „matka kvakerů“. Manželka ctihodného soudce vévodství Lancasterského a člena parlamentu Thomase Fella, se po jeho smrti provdala za George Foxe, zakladatele kvakerství. Společně pracovali na šíření kvakerství a později jeho struktuře, kde žena hrála důležitou roli. Role ženy byla vnímána jako záruka duchovního růstu v rodině i komunitě. Přesto se ani kvakerství neobešlo bez obav ze stoupajícího vlivu žen. Tyto tendence se odrazily i v pozdějším rozdělení kvakerství na dva hlavní proudy: ortodoxní a liberální. Ortodoxní proud pak přinesl pokles vlivu žen na duchovní prosperitu společenství.\n\nŽeny kvakerky se přesto dál čile zapojují do veřejného společensko-politického života. Nejednou stály při vzniku významných organizací, isntitucí a společností. Témata, která aktivní kvakerky svými postoji a činy zosobňovaly, jsou například zrušení otroctví, reforma vězeňství, ženská rovnoprávnost, práva dětí, svoboda vyznání a řada dalších.\n\nZa všechny další významné kvakerky jmenujme např. Lucrecii Mottovou, bojovnici za lidská práva, zrušení otroctví a rovnoprávnost žen; Mary Dayerovou, jejíž poprava za zpochybňování puritánského práva byla prvním impulzem k pozdějšímu uzákonění práva na svobodu vyznání; sestry Grimké, které vynikly v prosazování ženských práv a zrušení otroctví; Alice Paulovou, význačnou aktivistku prosazující volební právo žen nebo Sáru Mapps Douglassovou, talentovanou výtvarnou umělkyni černošského původu a důležitou postavu v boji proti otrokářství.\n\nCestoval po britské oblasti Severní Ameriky, aby přesvědčoval otrokáře o nesprávnosti držení lidí v otroctví a nutnosti zrušení obchodu s otroky. Byl také neúnavným aktivistou a šiřitelem myšlenky nenásilí, ekonomické rovnosti, důstojného zacházení s lidmi i zvířaty, odmítal útlak a bojkotoval odvody daní pro válečné účely. Deník Johna Woolmanna se od r. 1774 opakovaně vydává jako jedno z významných amerických duchovních děl až do dnešní doby.\n\nPomohl k útěku třem tisícům otroků později proslulou cestou tzv. „Podzemí dráhy“ – ilegální sítě únikových cest a stanovišť ve státech Indiana a Ohio. Prchali tudy nejen otroci, ale také pronásledovaní Indiáni. Coffin byl neoficielně označován za „presidenta Podzemní dráhy“\n\nKvaker černošského původu, syn afro-amerických otroků, byl propuštěn kvakerským pánem ve státě Massachusetts. Když mu v jeho 13 letech zemřel otec, začal pracovat, aby pomohl matce uživit rodinu s dalšími třemi sourozenci. Vybudoval úspěšnou obchodní lodní společnost a zřídil první rasově smíšenou školu ve městě Westport v Massechutsetts. Věnoval zde mnoho peněz na stavbu domu pro kvakerská setkání. Jako štědrý a osvícený aktivista pomáhal rozvoji kolonie pro osvobozené otroky Freetown, později Sierra Leone.\n\n\n"}
{"id": "190854", "url": "https://cs.wikipedia.org/wiki?curid=190854", "title": "Jarl", "text": "Jarl\n\nJarl (jinak Earl) je titul, který znamenal v Anglosasku a Skandinávii titul „náčelníka“. Jeho pozice byla hned za králem. Titul se dědil z generace na generaci. Jarlové vlastnili množství půdy, svoji družinu, směli mít vlastní lodě a měli i jiné statky. Všestranně uplatňovali svůj vliv.\n\n\n"}
{"id": "190855", "url": "https://cs.wikipedia.org/wiki?curid=190855", "title": "Kropyvnyckyj", "text": "Kropyvnyckyj\n\nKropyvnyckyj () je město oblastního významu na Ukrajině; leží mírně na jih od středu země na řece Inhul. Je centrem Kirovohradské oblasti. V roce 2010 zde žilo 244 000 obyvatel.\n\nHistorie Kropyvnyckého začíná založením pevnosti svaté Alžběty, která byla vybudována v roce 1754 na příkaz carevny Alžběty I. Petrovny. Pevnost hrála důležitou roli v nových zemích, které Rusko získalo po Bělehradské mírové smlouvě v roce 1739. V roce 1764 získala osada status centra provincie, roku 1784 se stala okresním městem. Přitom byla přejmenována na \"Jelizavetgrad\". V 19. století náleželo město do Chersonské gubernie a ke konci století procházelo rychlým rozvojem. Od roku 1939, kdy bylo přejmenováno na Kirovohrad, je centrem Kirovohradské oblasti.\n\nPevnost byla založena při křižovatce obchodních cest a stala se tak významným obchodním střediskem. Měla právo na trh čtyřikrát do roka. Tyto trhy navštěvovali obchodníci z celé Ruské říše a i jiných zemí (obzvláště z Řecka).\n\nKropyvnyckyj (tehdy ještě Jelizavetgrad) se stal místem jednoho z prvních pogromů po smrti Alexandra II.\n\nVe městě bylo v roce 1882 založeno první profesionální ukrajinskojazyčné divadlo.\n\nV letech 1897–1941 zde fungovala tramvajová doprava, nahrazená později trolejbusy.\n\nKropyvnyckyj v průběhu své historie několikrát změnil jméno:\n\n\nDnes je Kropyvnyckyj oblastním městem a průmyslovým centrem. Funguje zde technická univerzita. Sídlí tu také známá továrna na vodku \"Artemida\". Kropyvnyckyj leží na mezinárodní silnici E50 vedoucí z Francie přes Prahu, Užhorod, Ternopil, Umaň a Dnipro do Ruska a na železniční trati Pomična – Znamjanka, která je součástí hlavního tahu Oděsa – Charkov/Dnipro. Městská hromadná doprava je zajišťována trolejbusy (od roku 1967), autobusy a maršrutkami.\n\n\n\n"}
{"id": "190856", "url": "https://cs.wikipedia.org/wiki?curid=190856", "title": "Harz", "text": "Harz\n\nHarz je pohoří ve středním Německu, jehož nejvyšší horou je Brocken (1141 m n. m.). Pohoří se rozkládá na hranicích několika spolkových zemí - Dolního Saska, Saska-Anhaltska a Durynska. Harz má na délku 95 km ve směru jihovýchod-severozápad, na šířku 35 km a jeho rozloha činí 2000 km². Ve městech a vesnicích tohoto pohoří žije asi 600 tisíc lidí.\n\nPohoří dalo název hercynským pohořím, hercynskému vrásnění, hercynskému systému atp.\n\n"}
{"id": "190857", "url": "https://cs.wikipedia.org/wiki?curid=190857", "title": "Chromit", "text": "Chromit\n\nChromit (Haidinger, 1845), chemický vzorec FeCrO (oxid železnato–chromitý), je krychlový minerál. Společně s dalšími minerály patří mezi tzv. spinelidy.\n\nNázev odráží jeho složení.\n\nMagmatický, v ultrabazických horninách – hadce a olivínovce (peridotity). Běžná součást meteoritů.\n\nVzácně se vyskytující krystaly mají tvar oktaedru. Většinou tvoří hrubě až jemně zrnité agregáty nebo je celistvý a kusový. V náplavech\nohlazené valouny.\n\n\n\n\nTěžbou ložisek v ultrabazických horninách nebo z náplavů, kde se hromadí díky své chemické stálosti.\n\nNejvýznamnější ruda chrómu.\n\nJde o hojný minerál.\n\n\n\n"}
{"id": "190859", "url": "https://cs.wikipedia.org/wiki?curid=190859", "title": "Lupen", "text": "Lupen\n\nLupen neboli lamela je žebrovitý útvar (typ hymenoforu) na spodní straně klobouků hub, který tvoří radiální tkáň. Nese výtrusné rouško, hymenium. \n\nLupeny jsou typickým a důležitým rozpoznávacím znakem lupenatých hub, a to jak druhů, tak rodů. Lupeny mohou být řídké či husté; vysoké či úzké; pružné či křehké; lámavé, tvrdé nebo měkké. Rozlišuje se několik druhů ostří lupenů: celistvé, vroubkované, zoubkované, vločkaté atp. Další důležitým rozpoznávacím znakem je připojení lupenů k třeni, které je pro některé druhy hub charakteristické. Následující tabulka zobrazuje klasické typy připojení hub ke třeni: \n\nK lupenatým houbám patří mnoho jedlých i jedovatých hub. Nejznámějšími jsou např. pečárky, bedly, holubinky, ryzce a muchomůrky. \n\nJiné houby namísto lupenů mají na spodku klobouku hymenium uspořádané do rourek, jako například hřibovité houby.\n"}
{"id": "190865", "url": "https://cs.wikipedia.org/wiki?curid=190865", "title": "Bolest", "text": "Bolest\n\nBolest je psychický stav či pocit spojený s aktuálním nebo potenciálním poškozováním živé tkáně organizmu. Nejčastěji vzniká v důsledku vlivů ohrožujících existenci nebo celistvost organismu, či jako příznak poruchy průběhu fyziologických procesů. Může mít i čistě psychické příčiny. Má význam pro ochranu organismu před poškozením, neboť upozorňuje, že k poškozování dochází nebo by v nejbližší době mohlo dojít. Je stimulem pro obranné reakce zaměřené na odstranění vnějších nebo vnitřních podnětů, které ji vyvolaly. Lékařská disciplína, která se bolestí zabývá, se nazývá algeziologie.\n\nPocity bolesti vznikají v centrálním nervovém systému v nociceptorech kůže nebo ve vnitřních orgánech, od nichž se impulzy dostávají do mozku. Reakce na bolest představuje nejniternější a nejsilnější nepodmíněnou reakci organismu.\nZ psychického hlediska má trvání bolesti ubíjející a deprimující charakter, který někdy přechází až v utrpení. Ač bývá setkání s bolestí různorodé co do zdrojů a projevů, bolest bývá v podstatném stejná.\n\nVnímání bolesti je důležité k přiměřenému chování jedince: bez strachu z bolesti může jedinec trpět častými úrazy. Necitlivost na bolest (např. vrozená) je deprimující extrém.\n\nBolest bývá rozlišována na fyzickou a duševní, tyto jsou chápány jako odlišné (což je na jednu stranu správné), avšak oba typy bolesti jsou navzájem propojené. I duševní bolest postihuje fyzicky – např. sevřeným hrdlem, zhoršeným dechem, třesem a dalšími příznaky.\n\nAkutní bolest je bolest, která vzniká náhle. Její trvání je krátkodobé, řádově hodiny až dny, maximálně však 3 – 6 měsíců. Je nečekaná a přichází bez varovných příznaků. Projevuje se zvýšeným krevním tlakem, zrychlením pulsu a dýchání. Patří k ní i zvýšené pocení a rozšíření zornic.\n\nAkutní bolest dobře reaguje na léčbu analgetiky (léky proti bolesti), které se mají podávat v dostatečně vysokých dávkách. Při špatné a nedostačující léčbě akutní bolesti se může z malé bolesti stát téměř nesnesitelná chronická bolest.\n\nJde o mezistupeň mezi akutní a chronickou bolestí, trvá cca 3 měsíce.\n\nChronická bolest nemá na rozdíl od akutní bolesti funkci varovného signálu. Sama se stává nemocí a její mírnění je tak vlastním cílem léčby.\n\n\nLéčba chronické bolesti spadá do rukou lékaře – odborníka. Ten se zajímá o charakter bolesti, doprovodné příznaky i dosavadní léčebné pokusy. Poté sestavuje optimální léčebný plán.\n\n1 – nenarušuje denní činnosti\n\n2 – narušuje běžný den, ale člověk dokáže na bolest zapomenout\n\n3 – narušuje běžný den, nesoustředěnost, nespavost\n\n4 – bourá schopnost člověka chovat se normálně\n\n0 – žádná\n\n1 – malá, mírná\n\n2 – střední\n\n3 – velká\n\n4 – nesnesitelná\n\nPředstavuje používání léků proti bolesti ve formě tablet. Nepřebernou rozmanitost volně prodejných a běžně předepisovaných léků proti bolesti lze rozdělit do tří skupin:\n\nNesteroidní antirevmatika potlačují rozvoj zánětu a tlumící bolesti. Název této skupiny léků vychází z hlavní možnosti léčebného využití, tj. proti revmatickým onemocněním. Patří sem známý ibuprofen (preparát Brufen), diclofenac, kyselina acetylosalicylová (Aspirin, Acylpyrin) a mnoho dalších. Všeobecná obliba a široká dostupnost těchto léků vede k jejich nadměrné spotřebě. Dlouhodobé užívání ibuprofenu při bolestech hlavy, zad, nebo kloubů, mohou vést k vážným zdravotním komplikacím v podobě vředové choroby žaludku a dvanáctníku, poškození činnosti ledvin atd. Při dlouhodobém užívání, byť volně prodejných léků, je na místě konzultace s lékařem.\n\nVýznamná skupina látek potlačujících i silné bolesti. Význam i nebezpečí opiátů (lépe používat termín opioidy) znaly již staré civilizace. Opioidy jsou vyráběny z máku a obsahují látky schopné vázat se v těle na opioidní receptor, zásadní pro vnímání bolesti. Množství dostupných látek a lékových forem opioidů (náplasti, tablety, injekce) je v 21. století velké. Vznik psychické závislosti při odborně vedené léčbě nehrozí, nežádoucí účinky jsou spíše nevolnost a zácpa.\n\nLéky proti bolesti je dobré kombinovat s léky proti depresi (antidepresiva), či úzkosti (anxilolytika). Strach a pokleslá nálada zesilují vnímání bolesti. Podávání antidepresiv tak výrazně zvyšuje efekt léčby a umožní snížení dávek analgetik.\n\nPřístupy léčby dlouhodobé bolesti zahrnují i operace a další invazivní zákroky. K těmto možnostem se lékaři přiklánějí až po selhání ostatních možností léčby. Možnosti chirurgických zákroků jsou široké, od operací míchy až po použití gama nože.\n\nAlternativní metody boje proti bolesti představují akupunktura a akupresura. Akupunktura pracuje s působením na cca 2000 bodech lidského těla. Do těchto bodů jsou vpichovány dlouhé nerezové jehly. Obvykle se zavádí 5 až 20 jehel, které se nechají působit několik desítek minut. Ze stejného principu vychází i akupresura, při níž se používá místo jehel tlak na tkáň. Poměrně dobrý efekt je u těchto metod sledován zejména při bolestech hlavy a bolestech krční páteře. Akupunktura a akupresura však slouží i k ovlivnění jiných bolestí.\n\nSoučasná medicína poskytuje mnoho způsobů tišení bolesti. Umožňuje tak lékařům zvolit u pacientů individuální léčbu.\n\nPodpůrná léčba bolesti\n\nPodpůrná léčba bolesti může dobře doplnit farmakologickou léčbu. Jedná se např. o psychoterapii, hypnózu, fyzikální terapii (terapeutický ultrazvuk, magnetoterapii, vodoléčbu).\n\nV Goethově románu Utrpení mladého Werthera přesáhla bolest určitou hranici a vedla k sebevraždě.\n\nKarel Hynek Mácha v díle Máj popisuje bolest Viléma. Tam „řinčí řetězů hřmot“ jeho pout, zavřen v temnotě mezi čtyřmi stěnami, na rukou a nohou pouta. A ve chvílích bez bolesti, zapomenuv na vše prožívá libé zvuky lesní trouby, krásu všeho kolem.\n\n\n"}
{"id": "190866", "url": "https://cs.wikipedia.org/wiki?curid=190866", "title": "Cvi Zamir", "text": "Cvi Zamir\n\nCvi Zamir (: , rodným jménem Cvika Zarzevski, * 1925) byl generálmajorem Izraelských obranných sil a ředitelem Mosadu v letech 1968 až 1974.\n\nNarodil se v Polsku. Do britské mandátní Palestiny se jeho rodina přestěhovala, když mu bylo sedm měsíců. V osmnácti letech se stal vojákem, a to nejprve v řadách Palmachu, což byly elitní úderné jednotky Hagany. V Palmachu kromě něho sloužili i budoucí izraelští vůdci jako Moše Dajan či Jicchak Rabin. V průběhu izraelské války za nezávislost v roce 1948 bojoval v nově vzniklých Izraelských obranných silách. V armádě zůstal i po válce a postupoval stále výše v rámci armádních struktur. V letech 1966 až 1968 zastával funkci vojenského atašé při izraelském velvyslanectví v Londýně.\n\nBěhem jeho působení v pozici ředitele Mosadu spolupracoval na operaci Boží hněv (izraelská odpověď na mnichovský masakr). Poté, co tehdejší vláda SRN odmítla izraelskou nabídku na pomoc při vyjednávání s palestinskými únosci z Černého září, osobně sledoval celou událost až do zabití všech izraelských rukojmí po neúspěšné záchranné operaci. V pozdějších rozhovorech (v roce 1992 a 1999) kritizoval německé bezpečnostní složky pro jejich špatnou koordinaci, která podle něj byla hlavní příčinou smrti všech rukojmí.\n\nŽije severně od Tel Avivu, v Zahale.\n\nVe Spielbergově filmu Mnichov z roku 2005 hraje Zamira Ami Weinberg.\n"}
{"id": "190868", "url": "https://cs.wikipedia.org/wiki?curid=190868", "title": "Erich Loewenhardt", "text": "Erich Loewenhardt\n\nErich Loewenhardt (7. dubna 1897 Breslau  – 10. srpna 1918 u Chaulnes) byl německý stíhací pilot. Po Manfredu von Richthofen a Ernstu Udetovi byl s 54 sestřely třetím nejúspěšnějším německým leteckým esem první světové války.\n\nLoewenhardt se narodil v rodině lékaře. Vybral si vojenskou kariéru a vtoupil do kadetní školy v Berlíně Lichterfelde. Odtud byl poslán k \"Infanterieregimentu 141\". Na začátku první světové války byla tato jednotka převelena na východní frontu. \n\nUž 2. října 1914 byl Loewenhardt povýšen do hodnosti poručíka. Koncem října byl těžce zraněn a až do ledna 1915 byl v nemocnici. Poté se znovu vrátil na frontu. V Karpatech zachránil Loewenhardt pět zraněných německých vojáků; za tuto akci obdržel Železný kříž 2. třídy.\n\nLöwenhardt byl přidělen k \"Deutsche Alpenkorps\" a poté na vlastní žádost v říjnu 1915 k letectvu. Po absolvování výcviku a počátečním létání ve funkci pozorovatele získal začátkem roku 1916 pilotní osvědčení a byl převelen k \"Fliegerabteilung\" u dělostřelectva. V březnu 1917 byl přeložen k \"Jagdstaffel 10\", patřící k Richthofenově eskadře. Do konce března 1918 sestřelil 15 nepřátelských letounů. Začátkem dubna 1918 byl Loewenhardt jmenován velitelem jednoho z oddílů \"Jasty 10\". Během krátké doby následovalo mnoho vítězných soubojů. Na konci července 1918 už Loewenhardt létal na novém Fokkeru D.VII a počet jeho vítězství narostl na 47. Mezitím byl zástupcem velitele eskadry. 31. května 1918 byl vyznamenán řádem Pour le Mérite. Posledního vítězství dosáhl sestřelem britského letounu 10. srpna 1918 u města Chaulnes. Erich Loewenhardt byl jedním ze tří německých pilotů s více než 50 sestřely „na kontě“.\n\nPři vzdušném boji s 56. perutí Royal Air Force Loewenhardtův stroj srazil s letounem Alfreda Wenze z \"Jasty 11\". Oběma pilotům se sice podařilo vyskočit, ale Loewenhardtův padák se neotevřel. Loewenhardt tak nepřežil, Wenz ano.\n\n\n"}
{"id": "190869", "url": "https://cs.wikipedia.org/wiki?curid=190869", "title": "Fisher Ridge", "text": "Fisher Ridge\n\nJeskynní systém Fisher Ridge se nachází v USA v Kentucky poblíž nejdelší jeskyně světa - Mamutí jeskyně. Jeskyně byly objeveny v roce 1981 a současné době dosahuje délka prozkoumaných chodeb přes 177 km, což činí jeskyni sedmou nejdelší ne světě. Pokud by se jeskyni podařilo propojit s \"Mamutí jeskyní\", vzniklý systém by měl délku přes 800 km prozkoumaných chodeb.\n\n"}
{"id": "190870", "url": "https://cs.wikipedia.org/wiki?curid=190870", "title": "Sinigrin", "text": "Sinigrin\n\nSinigrin (systematický název [(\"Z\")-1-[(2\"S\",3\"R\",4\"S\",5\"S\",6\"R\")-3,4,5-trihydroxy-6-(hydroxymethyl)oxan-2-yl]sulfanylbut-3-enylidenamino]síran draselný, součtový vzorec CHKNOS) je glukosinolát nalézající se v částech některých rostlin z čeledi brukvovitých (\"Brassicaceae\"). Je nepřímo zodpovědný za charakteristicky pálivou chuť těchto plodin. Sám o sobě nemá nikterak silné aroma, ovšem dojde-li k narušení buněčné struktury pletiv klíčových orgánů rostliny (brukev černá neboli \"brassica nigra\", oddenek wasabi, křen…), reaguje s enzymem myrozinázou a hydrolyzuje se za vzniku alkylových silic (isothiokyanáty). Hořčičná semínka (hořčice setá, Sinapis alba) obsahují sinalbin.\n"}
{"id": "190875", "url": "https://cs.wikipedia.org/wiki?curid=190875", "title": "Evolucionismus", "text": "Evolucionismus\n\nV širším slova smyslu je evolucionismus (z latinského evolutio = rozvinutí papírového svitku, čtení) názor, že realita i každá její součást se vyvíjejí. V sociologii se takto určují školy, které chápou společnost jako součást přírody, tedy že i na ni (tj. na společnost) se vztahují evoluční zákony. Ovlivňoval myšlení hlavně ve druhé polovině 19. století. Hlavní reprezentant původního proudu je Herbert Spencer, dalšími představiteli byli např. L. T. Hobhouse nebo B. Kidd.\n\nEvolucionismus v sociologii je součástí naturalistického a pozitivistického proudu a je sám o sobě hodně diferencovaný. Jedna z hlavních myšlenek je, že nejrůznější společnosti prochází stejnými vývojovými stadii. Tato stadia na sebe plynule navazují, přičemž mezi nimi neexistují žádné překryvy ani skoky. Revoluce je vnímána jako patologický jev.\n\nPrvky vývojových teorií se objevují už v antice, nicméně evoluce jako vědecký pojem se objevil až v 18. a 19. století ve spojení s přírodovědci jako byli Darwin, Lyell nebo Laplace. Sociologové vycházeli z teorie evoluce v přírodě a v upravené podobě ji aplikovali na společnost. Největšího rozvoje a vlivu evolucionismus dosáhl v 2. polovině 19. století. Evolucionismus v této době mimo jiné podporoval vidění světa, jak ho vnímaly západní společnosti, především Britské impérium. Koloniální výboje přinesly poznání mnoha odlišných kultur a tato teorie umožňovala zachovat zdánlivou jednotu lidstva vysvětlením, že rozdílné společnosti se pouze nacházejí na různém vývojovém stupni. Zároveň se nechala vykládat způsobem, který umožňoval ospravedlňování kolonialismu – jestliže konečným, nejvyšším vývojovým stupněm společnosti byl ten panující v Británii, pak mohla být koloniální expanze vnímána dokonce jako pomoc těmto „opožděnějším“ státům.\n\nKoncem 19. století se evolucionismus ocitl pod kritikou a zájem o něj postupně opadal. Ve dvacátém století se odkaz evolucionismu objevuje ve své přeměněné podobě jako neoevolucionismus. \n\nPočátek evolucionismu je spojován s osobou Herberta Spencera. Spencer byl současníkem Darwina, inspiroval se ovšem i prací celé řady dalších biologů. Byl zastáncem tzv. organicismu. Společnost je podle něj svým způsobem druh organismu, kdy každá část plní určitý úkol nutný k přežití celku. Vývoj společnosti spatřuje v neustálém rozvoji těchto částí, což má za následek jejich stále větší diferenciaci. Společnost se tak vyvíjí ve stále komplexnější, stejně jako se organismy vyvíjí od jednoduchých po složitější. (Spencer vycházel ze zákona o přechodu od homogenního k heterogennímu od K. E. von Baera) Jedním z důsledků je rostoucí závislost jednotlivých složek na sobě navzájem, protože čím více se diferencují, tím méně jsou schopné plnit jiné úkoly než ten primární. Svým způsobem se jedná o široce pojatou dělbu práce. \n\nSpencer však uznával, že mezi živočišným organismem a společností existují rozdíly. Byly to především tyto:\n\n1. Ve společnosti mají jednotky větší volnost než v organismu\n\n2. Ve společnosti mají všechny jednotky možnost myslet a pociťovat\n\n3. V organismu jednotky slouží celku, kdežto ve společnosti je tomu naopak\n\nSpencerovi se také připisuje autorství termínu sociální darwinismus, tedy teorie, podle které ve společnosti přežívají schopnější jedinci. To má údajně na společnost blahodárný účinek, protože tak narůstá inteligence přeživších. Spencer proto odsuzuje plošné zákroky státu ve prospěch těch „méně schopných“ jedinců, neboť se tak ničí tento přirozený mechanismus. Připouští ovšem dobrovolnou péči o slabší ze strany silnějších.\n\nKaždá společnost se podle evolucionistů vyvíjí. Tento vývoj je plynulý a postupný, evolucionisté neuznávají náhlé změny a revoluci považují za patologický jev. Je také neměnný – každá společnost se vyvíjí stejným způsobem. Všechny stránky společnosti se vyvíjí rovnoměrně, a přestože se může objevit dočasná stagnace nebo regrese, je vývoj lidstva v zásadě vzestupný. Znázornit ho lze stoupající přímkou. Každá společnost se v závislosti na dosavadním vývoji nachází v určitém bodě na této přímce. Tento vývoj a pokrok, který s sebou přináší, považují evolucionisté za pozitivní. \n\nPodle evolucionistů porozumět jevu znamená popsat jeho genezi. Vše v přírodě má sklon vyvíjet se od jednoduchého ke složitému (viz Spencerova teorie výše). Proto evolucionisté zkoumají přerod od nejjednodušších prvků v komplexní.\n\nBěhem svého vývoje prochází každá společnost několika stadii. Tato stadia jsou pevně daná a jejich pořadí je neměnné. V rámci jedné společnosti nemohou současně existovat dva jevy, z nichž každý patří do jiné vývojové fáze. Pokud se tak stane, jde podle evolucionistů pouze o dočasný přežitek.  \n\nRůzné společnosti se nacházejí v různých stádiích, a tedy v různých fázích vývoje. Za nejpokročilejší považovali sociologové v 19. století západní společnosti, především pak Anglii.  Existuje více teorií, které se zabývají těmito stadii. Mezi nejznámější patří:\n\nAč vývoj společnosti je podle evolucionistů jen jeden, příčin může být víc. Názor, která příčina má vliv největší, evolucionisty rozděluje a vedle kritiky zřejmě byla jedním z hlavních důvodů rozpadu.\nPrvní příčinou jsou určité vlastnosti jedinců, jejichž základem je neměnná psychická přirozenost člověka (zde se zase vyskytuje více názorů: inteligence, instinktivní stránky atd.). Druhou je přírodní prostředí, hlavně geografické podmínky. Patří sem dozajista i společenské a kulturní faktory, ekonomické faktory, společenské instituce, zvyky či obyčeje. Jako čtvrtá příčina byl viděn konflikt a boj (tzv. sociální darwinismus).\n\nV polovině 20. století se objevil neoevolucionismus, směr, který navázal na evolucionismus z konce 19. století. Jedním z podnětů pro jeho vznik byl rozpad koloniální soustavy po druhé světové válce. Je založen především na empirickém výzkumu, využívá např. historické a srovnávací metody, biologii nebo kybernetiku. Na rozdíl od původního evolucionismu, který považoval vývoj za unilineární, tedy že všechny společnosti procházejí tím samým vývojem a liší se pouze v tom, v jakém stadiu se právě nacházejí, se v rámci neoevolucionismu objevuje i myšlenka multilineární evoluce. Podle té se jednotlivé společnosti mohly vyvíjet přinejmenším zčásti odlišně.\n\n\n"}
{"id": "190878", "url": "https://cs.wikipedia.org/wiki?curid=190878", "title": "Jeskyně Hölloch", "text": "Jeskyně Hölloch\n\nJeskyně Hölloch se nachází ve Švýcarsku v údolí řeky Muota, asi 300 metrů východně od obce Stalden v kantonu Schwyz. Délka známých prostor v jeskyni je přes 194 km známých chodeb, hloubka jeskyně dosahuje skoro 950 m. V minulosti byla jeskyně považována za nejdelší jeskyni světa, než byla předstižena Mamutí jeskyní.\n\nJeskyně byla objevena v 1875, když si Alois Ulrich povšiml, že na dně jindy suché propasti Peklo, někdy vyvěrá silný proud vody. Poté co propast prozkoumal, nalezl zde vchod do neznámé jeskyně, která byla následně pojmenovaná podle propasti (Hölle loch znamená pekelná díra). V roce 1905 byla jeskyně zpřístupněna veřejnosti, díky povodním a nezájmu ovšem byly prohlídky brzo ukončeny. S dalším výzkumem se pokračovalo až po druhé světové válce (do té doby měla jeskyně pouze 5 km známých chodeb), byly objeveny další kilometry chodeb a v roce 1955 se 55 km dlouhá jeskyně stává nejdelší jeskynní prostorou na světě.\n\nV současné době se snaží speleologové jeskyni propojit s jeskyní Silberen-System, pokud by se jim to povedlo, vzniklý systém by měl délku kolem 230 km a hloubka chodeb by dosahovala 1650 m.\n\n"}
{"id": "190880", "url": "https://cs.wikipedia.org/wiki?curid=190880", "title": "Den svatého Patrika", "text": "Den svatého Patrika\n\nDen svatého Patrika (irsky \"Lá 'le Pádraig\" nebo \"Lá Fhéile Pádraig\", anglicky \"Saint Patrick's Day\") je svátek, který se slaví každoročně 17. března na počest svatého Patrika, patrona Irska.\n\nJe to státní svátek v Irské republice, Severním Irsku, na ostrově Montserrat a v kanadské provincii Newfoundland a Labrador. V mnoha zemích po celém světě jsou jeho oslavy také oblíbené, ačkoli v nich nemá status oficiálního svátku. Největší oblibu má v USA, Kanadě a Austrálii, kde žije mnoho lidí irského původu, kteří se do těchto zemí začali ve větších počtech stěhovat po velkém irském hladomoru v 19. století, ale obzvlášť v posledních letech si získává oblibu i v Evropě. Lidé po celém světě ho slaví především hudbou, tancem a popíjením tmavého piva. Poznávacím znamením pro příznivce svatého pastýře, který přinesl do Irska křesťanství, je i zelený trojlístek. Lidé ho v den Patrikova svátku nosí namalovaný na obličeji nebo si jím zdobí oděv. Všeobecně je pro svatého Patrika i Irsko typická zelená barva, což se v den svatého Patrika projevuje zejména nošením zeleného oblečení. Lidé v tento den jedí zelená jídla, např. těstoviny nebo zmrzlinu.\n\nAčkoli misionář Patrik působil v Irsku před více než patnácti sty lety, oslavy na jeho počest se konají dodnes. Den Patrikova úmrtí je datován na 17. 3., a proto je v Irsku, Severním Irsku a v částech dalších zemí, kde žijí Irové, tento den státní svátek. Sice ve většině zemí tento den státní svátek není, ale přesto se Den svatého Patrika slaví skoro po celém světě. V nespočetně zemích žije mnoho obyvatel původem z Irska.\n\nProto se není čemu divit, že se tato tradice rozšířila do všech možných končin světa. Dnes tento svátek slaví i mnoho lidí, kteří s Irskem ani nic společného nemají. V mnoha městech se totiž koná obrovská slavnost a strhujícím programem jsou přilákáni mnozí návštěvníci. Avšak ne všichni lidé ví, jaké má tato tradice kořeny. Patrik byl pravděpodobně prvním křesťanským misionářem v Irsku. Bohužel není dochováno mnoho pramenů, podle nichž by se daly všechny skutečnosti tradované s postavou Patrika prokazatelně potvrdit. Ovšem příběhy o tomto patronovi Irska jsou velmi barvité. Podle těchto pověstí byl Patrik původem z Walesu a pocházel z římsko-britské rodiny. Ovšem jednoho dne byl zajat piráty a uvrhnut do otroctví právě v Irsku. Naštěstí se mu po několika letech podařilo uprchnout a následně žil ve Francii. Tam strávil několik let v klášteře, aby se poté mohl vrátit do Irska jako křesťanský misionář. Patrik obrátil na křesťanskou víru tisíce Irů a zřídil v Irsku mnoho klášterů a škol. Dodnes se ke svatým místům, kde svatý Patrik podle legend pobýval, vydávají křesťané. Jedním z nejznámějších míst v Irsku je hora Croagh Patrick nalézající se v západním Irsku. Na tuto horu vystoupil svatý Patrik, aby se tam postil. Díky tomu tam každoročně zamíří tisíce Irů. Nejvíce z nich podniká tento výstup vždy poslední neděli v červenci.\n\nSymbolem Irska je trojlístek, jehož pomocí svatý Patrik Irům vysvětloval Svatou Trojici. Díky tomu je irskou barvou zelená. Proto je právě 17. 3. tato barva vidět skoro všude. Nejenže se lidé oblékají do zeleného oblečení, ale v některých městech se dokonce lije do řek i zelená barva či se na zeleno barví různé potraviny. Nejvíce bouřlivé oslavy jsou samozřejmě v samotném Irsku. Na ulicích je všude mnoho lidí. Konají se různé přehlídky a festivaly. Vše umocňuje tradiční irská hudba a tance. Velké oslavy se v tomto duchu konají také ve Velké Británii, Spojených státech, Kanadě, Austrálii, na Novém Zélandě a v dalších zemích na celém světě. V České republice sice mnoho Irů nežije, přesto se i tady o Dni svatého Patrika ve všech Irských hospodách konají oslavy.\n\n"}
{"id": "190887", "url": "https://cs.wikipedia.org/wiki?curid=190887", "title": "Lukáš Pešek", "text": "Lukáš Pešek\n\nLukáš Pešek (* 22. listopadu 1985 v Praze) je český motocyklový závodník, účastník mistrovství světa silničních motocyklů.\n\nNa motocyklu začal jezdit už ve třech letech díky svému otci, bývalému motokrosaři. Ten mu postavil jeho první motocykl. Brzy zasáhl do národních závodů minibiků a později do mistrovství ČR ve třídě do 125 cm³, které vyhrál v roce 2002 a ve stejném roce na divokou kartu debutoval ve Velké ceně ČR. Poté vyzkoušel vyšší třídu do 250 cm³, ve které mimo jiné - jako náhradník za zraněného Jaroslava Huleše absolvoval své první pravidelné starty ve velkých cenách mistrovství světa a na konci roku ve Velké ceně Austrálie poprvé bodoval jako dvanáctý.\n\nVrátil se ale do stopětadvacítek, kde vystřídal několik týmů a pravidelně startoval v mistrovství světa, několik sezón bez výraznějších výsledků. První sezónu jezdil na motocyklu značky Honda, poté na motocyklech značky Derbi. Byl považován za rychlého jezdce, který ale nepodával konzistentní výkony.\n\nAž v roce 2006 najednou prorazil. Dvakrát vyhrál kvalifikaci a celkem třikrát se umístil na stupních vítězů (druhý ve Velké ceně Španělska na oblíbeném okruhu v Jerezu a dvakrát třetí), což mu celkově stačilo k šestému místu v mistrovství světa. Je teprve šestým českým motocyklistou, který stál na stupních vítězů ve velké ceně mistrovství světa.\n\nHned v úvodu další sezóny 2007 vybojoval třetí místo ve Velké ceně Kataru, držel umístění na stupních vítězů v průběžném pořadí a opakovaně dosahoval vynikajících výsledků. 6. května ze třetího místa na startu vyhrál Velkou cenu Číny na okruhu v Šanghaji a dostal se dokonce na průběžné první místo mistrovství světa. Po třetím místě ve Velké ceně Francie ale přišlo období útlumu a v červnu a červenci v pěti závodech v řadě nebyl na stupních vítězů, dvakrát vůbec nebodoval. Návrat na pódium se mu podařil až ve Velké ceně České republiky v Brně, kde před ním naposledy stál Čech na stupních vítězů v roce 1971 (tehdy obsadil Bohumil Staša druhé místo ve třídě do 350 cm³). V říjnu v Austrálii na Phillip Islandu už podruhé v životě zvítězil ve Velké ceně a pokračoval v boji o konečné třetí místo v šampionátu, které mu bohužel nakonec uniklo o 11 bodů.\n\nJeště před skončením sezóny, 22. října 2007, oznámil v Praze pro další rok přestup do silnější třídy do 250 cm³ a uzavření smlouvy s týmem Emmi Caffé Laté, jehož vlastníkem je čechošvýcar Daniel M. Epp. Lukáš dostane pro sezónu 2008 tovární motocykl Aprilia bez tovární podpory. Sezóna 2008\npro Lukáše Peška znamenala rok učení na novém motocyklu třídy 250 cm³. Konečný výsledek sezóny poznamenala spousta pádů. Nejlepší závod odjel Lukáš v italském Mugellu, kde upadl z nadějného 5. místa. Nejlepší výsledek v cíli tak zajel nakonec až jako devátý v San Marinu a v kvalifikaci byl nejlépe na pátém místě v Itálii. V týmu Emmi Caffé Laté Pešek startoval i v sezóně 2009.\n\nV sezoně 2010 jezdil Pešek za italskou stáj Matteoni Racing ve tříde Moto2, která nahradila kategorii do 250 cm³. Stáj s ním však po 11 odjetých závodech údajně kvůli jeho neuspokojivým výkonům předčasně ukončila spolupráci.\n\nPro sezonu 2011 Pešek na mezinárodní scéně angažmá nesehnal, ale již v následující sezoně 2012 nastoupil v mistrovství světa supersportů v české stáji ProRace Miloše Čiháka. Již po dvou závodech však byla tato spolupráce z dosud nezveřejněných důvodů ukončena.\n\nV sezoně 2013 se Pešek vrátil do seriálu MotoGP a to hned do nejprestižnější stejnojmenné třídy, kde závodil za tým Came IodaRacing. Za celou sezonu (18 závodů) však jako jediný regulérní jezdec v poli nezískal ani bod.\n\nMomentálně je Pešek bez angažmá.\n\nLukáš Pešek je nezadaný. Má přezdívku \"Česílko\".\n\n<div style=\"float:left;\">\n\n"}
{"id": "190888", "url": "https://cs.wikipedia.org/wiki?curid=190888", "title": "Jeskyně Siebenhengste-Hohgant", "text": "Jeskyně Siebenhengste-Hohgant\n\nJeskyně Siebenhengste-Hohgant je s délkou chodeb přes 150 km druhou nejdelší švýcarskou jeskyní (po jeskyni Hölloch), hloubka jeskynních prostor je 1340 m. Jeskyně se nachází na sever od Interlakenu v Bernském kantonu. Jedná se systém vzájemně souvisejících jeskyní, mezi nimiž se podařilo najít propojení.\n\nV současné době se speleologové snaží o propojení tohoto systému s jeskyní Bärenschacht, pokud se jim to povede, délka jeskynního systému se prodlouží o 62 km. V okolních masívech se nachází mnoho dalších jeskyní.\n\n"}
{"id": "190894", "url": "https://cs.wikipedia.org/wiki?curid=190894", "title": "Dauhá", "text": "Dauhá\n\nDauhá (: الدوحة, výslovnost \"Ad-Dauha\", česky též Dohá, Dóhá nebo Doha nyní i Dauhá) je hlavní město Kataru. Založeno bylo v roce 1825 jako Al-Bídá. V roce 2011 v Dauhá žilo 1,3 milionu obyvatel a jejich počet neustále vzrůstá. Rodilých Katařanů je asi jen jedna pětina, zbylých 80 % tvoří přistěhovalci v hojném počtu z Asie, Evropy i Afriky.\n\nV současnosti je rozmach Dauhá spojen hlavně s ekonomickou silou země jako exportéra ropy, díky níž je Katar jednou z nejbohatších zemí světa. V Dauhá sídlí televizní stanice Al-Džazíra, Katarská univerzita a Katarské národní muzeum.\n\nMěsto je dějištěm mnoha kulturních, obchodních, společenských i sportovních akcí. V roce 2006 hostilo XV. asijské hry. Katarský olympijský výbor kandidoval na uspořádání olympijských her v roce 2016, ale i z důvodu až 45 °C teplot neuspěl. Výbor kandidoval znovu na LOH 2020, jejich pořádání však bylo nakonec přiřčeno japonskému Tokiu.\n\nNa severním okraji města se nachází automobilový okruh Losail, kde se jezdí Velká cena Kataru. V Dauhá se odehraje většina ze zápasů hraných na mistrovství světa ve fotbale v roce 2022, jehož pořadatelství Katar překvapivě získal.\n\nMěsto bylo založeno v roce 1825 pod jménem Al-Bídá, samotné jméno Dauhá je odvozeno z arabského ad-dawha, což znamená „velký strom“.\n\nHlavním městem britského protektorátu bylo Dauhá jmenováno v roce 1916. Ve 30. letech 20. století byla u města objevena ložiska ropy, která ale začala být výrazněji těžena a vyvážena až ve druhé polovině 20. století.\n\nHlavním městem Kataru se stalo již v roce 1971, kdy Katar získal nezávislost. V roce 1973 byla ve městě založena Katarská univerzita a v roce 1975 Katarské národní muzeum, jež bylo umístěno do budovy původního emírova paláce. Staví se zde rozsáhlý a propracovaný systém metra, stejně tak jako jedno z budoucích největších letišť světa. V současné době zde také probíhá, podobně jako v Dubaji, intenzivní výstavba mrakodrapů. V roce 2015 bude mít Dauhá 4 mrakodrapy vyšší než 500 metrů, 7 mrakodrapů vyšších než 400 metrů a 18 mrakodrapů vyšších než 300 metrů, což je více než v tu dobu bude mít New York, Chicago a Hong Kong dohromady.\n\n"}
{"id": "190902", "url": "https://cs.wikipedia.org/wiki?curid=190902", "title": "Chan Siao-pcheng", "text": "Chan Siao-pcheng\n\nChan Siao-pcheng (; * 13. prosince 1983 Pchej, Ťiang-su, Čína) je bývalý čínský akrobatický lyžař. Na Zimních olympijských hrách 2006 v Turíně vyhrál zlato v akrobatických skocích.\n\nVe Světovém poháru debutoval v roce 2000. Poprvé startoval na ZOH 2002 v Salt Lake City, ale nepostoupil tam z kvalifikace (celkově 24. místo). V Turíně už kvalifikaci vyhrál. Ve finále předvedl dvě trojitá salta, první se čtyřmi, druhé se třemi vruty, a o dva body porazil druhého Bělorusa Dmitrije Daščinského. Stal se prvním čínským mužem, který vyhrál zlatou medaili na zimních olympijských hrách, a prvním čínským olympijským vítězem, který zvítězil ve sportu na sněhu.\n\nV roce 2007 navázal na svůj olympijský úspěch vítězstvím na mistrovství světa v Madonně di Campiglio. Ve Světovém poháru přitom nevyhrál ani jeden závod, jeho maximem bylo pětkrát druhé místo. V sezóně 2004/2005 obsadil v poháru celkové třetí místo za Jeretem Petersonem ze Spojených států a Stevem Omischlem z Kanady. Svoji sportovní kariéru ukončil v roce 2010 po Zimních olympijských hrách ve Vancouveru, kde obsadil 21. příčku.\n\nChan je bývalým gymnastou, za jeho vzestupem stojí bývalý kanadský lyžař Dustin Wilson.\n"}
{"id": "190903", "url": "https://cs.wikipedia.org/wiki?curid=190903", "title": "Farní sbor Českobratrské církve evangelické v Chvaleticích", "text": "Farní sbor Českobratrské církve evangelické v Chvaleticích\n\nFarní sbor Českobratrské církve evangelické v Chvaleticích je farním sborem Českobratrské církve evangelické v Chvaleticích. Sbor spadá pod Chrudimský seniorát.\n\nSbor není obsazen, administruje farář Miloš Hübner, kurátorem sboru je Milan Středa.\n\n\nÚdaje o sboru na portálu Evangnet\n\nhttps://chvaletickykostel.7x.cz/\n"}
{"id": "190907", "url": "https://cs.wikipedia.org/wiki?curid=190907", "title": "Farní sbor Českobratrské církve evangelické v Chlebích", "text": "Farní sbor Českobratrské církve evangelické v Chlebích\n\nFarní sbor Českobratrské církve evangelické v Chlebích je sborem Českobratrské církve evangelické v Chlebích. Sbor spadá pod Poděbradský seniorát.\n\nSbor není obsazen, administruje f. Martin Fér. Kurátorem sboru Vladimír Šturc.\n\n\n"}
{"id": "190908", "url": "https://cs.wikipedia.org/wiki?curid=190908", "title": "Talisman", "text": "Talisman\n\nTalisman (přes arabské \"طلاسم\" talasm 'rituál' z řeckého \"telos\" 'cíl') je artefakt sloužící k přivolání štestí a pozitivních energií svému majiteli. V magii se využívá k různým rituálům.\n\nTalisman je převážně uměle vyrobený předmět, který někteří lidé používají s vírou, že jim přivolá štěstí, lásku či zdraví.\n\nhttps://www.youtube.com/watch?v=albZTKClFxw&t=83s\n\n\n"}
{"id": "190922", "url": "https://cs.wikipedia.org/wiki?curid=190922", "title": "Padiusir", "text": "Padiusir\n\nPadiusir (v překladu z egyptštiny „Usirův dar“, řecký přepis jména je Πετοσιρις – Petosiris) byl hodnostář ve starověkém Egyptě ve 2. polovině 4. století př. n. l. (zemřel kolem roku 300 př. n. l.), velekněz chrámu boha Thovta v Chemenu, nositel řady dalších kněžských titulů. Byl představitelem tradiční egyptské aristokracie v době 2. perské nadvlády a počátku řecko-římské doby. Po své smrti byl pokládán za významného mudrce a byl tak uctíván egyptskými Řeky až do 4. století.\n\nJeho hrobka na pohřebišti v Tuna el-Gabal v okruhu starověkého Chemenu, v níž je zaznamenán historicky významný Padiusirův životopis, je pokládána za příznačnou ilustraci poměrů doby, ve které žil: zatímco z hlediska architektonického je postavena zcela v egyptském stylu, vyobrazení na jejích stěnách jsou unikátním pokusem o kombinaci egyptského uměleckého stylu s řeckým způsobem zachycování postav.\n\nPadiusir, přáteli nazývaný také Anchefenchonsu, pocházel z významné chemenské rodiny, která po několik generací zastávala úřad prvního kněze tamního Thovtova chrámu. On sám se jím stal v roce 341 př. n. l., tedy krátce poté, co byl po porážce krále Nachthareheba Egypt opětovně ovládnut Perskou říší.\n\n"}
{"id": "190931", "url": "https://cs.wikipedia.org/wiki?curid=190931", "title": "Robert Walser", "text": "Robert Walser\n\nRobert Otto Walser (15. dubna 1878, Biel, Kanton Bern – 25. prosince 1956, Herisau, Appenzell Ausserrhoden) byl německy píšící švýcarský prozaik. Robert Walser bývá často označován za předchůdce Franze Kafky.\n\nRobert Walser se narodil roku 1878 ve švýcarském Bielu v rodině malého obchodníka, který jen stěží zvládal uživit ženu a osm dětí. Výraznou postavou byl Robertův dědeček, farář Johann Ulrich Walser (1798–1866), který pocházel z kantonu Appenzell a věnoval se mimo jiné také politice a svobodomyslnému žurnalismu. Podobně jako jeho vnuk byl i on přesvědčen, že nejlepším vysvědčením duchovního pastýře je, když své ovečky vede k tomu, aby se o své duše staraly samy. Ve Walserově črtě \"Podivné město\" (Seltsame Stadt, 1905) čteme: „Je dobré, když už lidé nepotřebují umělce, aby byli lidmi nadanými a vnímavými k umění.“\n\nOtec Adolf nemohl dát dospívajícím dětem na cestu životem víc než příklad veselé, rezignované mysli. V malé próze \"Dopis otce synovi\" (Brief eines Vaters an seinen Sohn, 1914) se budoucímu básníkovi ospravedlňuje za poněkud volnější výchovu: „\"Představ si, že bych ti umožnil, abys byl vzorně vychován. S jak strašnou tíhou odpovědnosti, která by spočívala na tvé hlavě i bedrech, bys tu pak stál! Neboť věz: opravdu a v každém ohledu dobrá, takzvaná vynikající výchova zavazuje, zavazuje svého příjemce ke stejně vynikajícím výkonům a ke skvělé kariéře. Buď šťastný, synu, že budeš moci dýchat, aniž bys musel bez ustání myslet na to, jak se něčeho domoci… Budeš svobodný. Budeš synem přírody… Budeš moci dýchat a žít. Ti vzorní a příkladní totiž nežijí.\"“\n\nDůležitou roli hrála v rodině matka Elisa (1839-1894) a Robert ji vždy vnímal jako velkou autoritu. Životním cílem ženy pocházející ze statku bylo pozdvihnout rodinu na vyšší, měšťanskou úroveň, a když se její sen po hospodářské krizi v osmdesátých letech 19. století rozplynul, nesla to velmi těžce. Trpěla schizofrenií a zemřela nečekaně v roce 1894. Její snad dědičný vklad i nešťastný osud ovlivnil život všech osmi dětí, některé z nich trpěly podobnou nemocí, jiné se obávaly komplikací a zůstaly raději bezdětné. I Robertovi bylo dáno prožít si později mnohé z matčina duševního utrpení víc, než si byl možná sám ochoten přiznat. Ze všech sourozenců mu byli nejbližší Karl (1877-1943), později malíř a jevištní výtvarník v Berlíně, a učitelka Lisa (1874-1944). Oba bratrovi hodně pomáhali, Karl jako umělecky i společensky úspěšný a vlivný umělec, Lisa jako starostlivá sestra, plná pochopení pro jeho zvláštní, umíněnou povahu. Rodinným prostředím a rolí sourozenců ve svém životě se Walser podrobně zabývá ve svém prvním berlínském románu \"Sourozenci Tannerovi\" (Geschwister Tanner, 1907).\n\nVzhledem k neutěšeným rodinným poměrům musel Robert už rok před ukončením nižšího gymnázia do učení v bance. K rodičům si uchoval pěkný vztah, velmi dobře snášel otce a miloval matku. Ale ve smyslu Rilkovy \"Legendy o ztraceném synovi\" nechtěl být ve své přecitlivělosti milován a v \"Jakobovi\" o tom píše: „\"Škoda, neměl bych mít milující rodiče. Nemám rád, když mě někdo miluje a ctí.“ Musel se totiž podobně jako všichni jeho sourozenci příliš brzy starat sám o sebe. Nechtěl být nikomu na obtíž, ani rodičům. Komplex viny se tu mísí s přirozeným soucitem: „Měli by si [rodiče] zvyknout na to, že už žádného syna nemají.\"“\n\nV Bernské kantonální bance však nebyl jako mladý příručí šťastný. V milostné povídce \"Marie\" (1916), pocházející z druhého bielského období, o tom píše: „\"Nemohu však pokračovat v dalším vyprávění, dokud se nezmíním… o skutečnosti, že jsem právě prchl z báječného místa, které jsem po krátké úvaze opustil v naději, že mám ještě právo vyjádřit své pochyby nad nutností vysedávat na jedné a téže židli do konce života… i sebejistější a nejkrásnější roční či měsíční příjem mě totiž stěží může dostatečně odškodnit za to, že se předčasně vzdám svobody pohybu.\"“\n\nRoku 1895 pracuje osmnáctiletý Walser krátkou dobu v Basileji, než odejde na zkušenou do Stuttgartu, kde si vážně zahrává s myšlenkou stát se hercem. Brzy však poznává, že vrozená nesmělost a uzavřenost nejsou pro herectví nejlepšími předpoklady. Znovu nastupuje na místa u nejrůznějších firem, bank a pojišťoven v Curychu a Thunu, pobývá krátce v Mnichově a Solothurnu, a začíná psát. První sešit asi 40 básní dokončil závěrem roku 1897 a našel prvního zastánce: významný curyšský kritik a vydavatel Josef Viktor Widmann zaslechne v jeho tvorbě nový, neotřelý hlas a uveřejní mu několik básní. Walser píše několik dramoletů a jeho práce se objevují v mnichovském avantgardním časopise \"Die Insel\". Přesouvá se na nějaký čas do Mnichova, ale nenachází v sobě odvahu ani předpoklady zařadit se do proudu mladé, výrazně esteticky zaměřené umělecké bohémy a vrací se do Curychu, kde píše část své první knížky \"Písemné práce Fritze Kochera\" (Fritz Kocher’s Aufsätze), v níž se věnuje svým bankovním začátkům a marné snaze o společenské zakotvení. Zvolna si začíná uvědomovat, že psaní a literatura ho neodolatelně přitahují, a pociťuje odcizení, které mu přinášejí různá nucená zaměstnání. Jeho svobodný duch se brání, třebaže zatím neuvědoměle. Netuší, že tento boj bude svádět ještě dlouhých třicet let.\n\nPočátkem roku 1902 navštěvuje poprvé krátce Berlín, kde se marně snaží některé ze svých věcí publikovat. Vrací se k sestře Lise do Täuffelenu a v Curychu dochází do veřejných písáren, aby si přivydělal opisováním textů. O této zkušenosti se později podrobně a s ironickou hořkostí rovněž zmiňuje v románě \"Sourozenci Tannerovi\". O rok později pobývá ve Winterthuru a od července do prosince pracuje jako asistent inženýra Carla Dublera ve Wädenswilu u Curyšského jezera. Tuto zkušenost později mistrně popíše v románu \"Pomocník\" (Der Gehülfe, 1908). A v prosinci 1904 vychází konečně v lipském nakladatelství Insel jeho první knížka, \"Písemné práce Fritze Kochera\".\n\nV roce 1905 dochází ve Walserově životě k velkému zlomu. Po několika dřívějších neúspěšných pokusech odjíždí do Berlína za svým bratrem Karlem, pevně rozhodnut konečně se v tomto centru německé kultury prosadit. Je mu 28 let. Ubytuje se v bratrově bytě a díky jeho kontaktům získává přístup do berlínských kulturních kruhů. V \"Jakobovi von Guntenovi\" věnuje těmto pokusům několik opatrných, více či méně rozladěných deníkových záznamů, v nichž se jasně odráží pravá Walserova povaha: ostýchavost, přecházející v hlubokou nechuť přizpůsobovat se salónní společnosti: „\"V tomhle ohromném městě žije můj bratr…, který se jmenuje Johann a je něco jaký proslulý a uznávaný umělec… Nepůjdu za ním. Potkáme-li se náhodou na ulici a on mě pozná a bude se ke mně hlásit: dobrá, pak mi bude příjemné potřást si s ním bratrsky rukou. Ale sám takové setkání vyvolávat nebudu, nikdy v životě. Co jsem já, a co je on?\"“\n\nA na jiném místě poznamenává ústy svého bratra: „\"Dav, to jsou otroci dneška, a jedinec je otrokem velkolepé davové myšlenky. Krásné a vynikající věci už na světě neexistují. O krásném, vynikajícím a řádném světě si můžeš nechat jen zdát… Zůstaň chudý a opovrhovaný, milý příteli… Být posledním chuďasem, to je nejkrásnější a největší triumf. Bohatí lidé, Jakobe, jsou nespokojení a nešťastní. Dnešní boháči: ti už vůbec nic nemají. Mocní, to jsou ti, kteří opravdu hladovějí.\"“ Z těchto slov jasně zaznívá Walserovo odmítnutí světa peněz a niterná potřeba vyčlenit se. V živých psychologických miniaturách se projevuje jeho schopnost citlivě posuzovat lidskou povahu a odhalit její sklon k přetvářce. Z takové pozice si ovšem přístup k vydání svých próz neusnadňoval. Doba před první světovou válkou nebyla ještě nakloněna podobným literárně-kritickým soudům o lidské duši, třebaže už byla těhotná rozpory a rychle směřovala ke katastrofě. S ohledem na pozdější tvorbu je na tomto místě vhodné zmínit se o Walserově šestiměsíčním pobytu na zámku Dambrau v Horním Slezsku, kde působil od října do konce roku 1905 jako sluha.\n\nPrvní, kdo v Berlíně uvěřil v jeho nadání, byl nakladatel Bruno Cassirer; počátkem roku 1906 mu dal podnět k napsání románu. V pouhých šesti týdnech vzniká tak text \"Sourozenci Tannerovi\", Walserovo vylíčení rodinných poměrů a vztahů, v němž zachází do podrobností a o řadu let později toho lituje. Cassirer není knihou nijak nadšený, ale redaktor nakladatelství Christian Morgenstern ji vřele doporučí. Kniha vyjde ve dvoutisícovém nákladu a povzbuzený Walser píše koncem roku svého prvního (tzv. asijského) \"Pomocníka\", knihu o cestě do Asie. S Christianem Morgensternem udržuje nejužší kontakty, má se od staršího kolegy co učit. Jeho texty jsou dosud gramaticky a stylisticky nedokonalé, je vidět, že Walser nedokončil gymnázium a také jeho švýcarské kořeny jsou znát.\n\nMorgenstern je však o jeho výjimečném talentu přesvědčen: „\"Tento muž bude celý svůj život mluvit tak, jako teď, a bude mluvit stále krásněji a významněji, jeho knihy budou stále podivuhodnějším a divuplnějším zrcadlem života, který on, zatím ještě více podoben květině než člověku, prorůstá a bude prorůstat. Dnes v něm teprve svítá, ale až z něj jednou naplno vysvitne slunce, až se z tohoto mladíka… stane muž zralého ducha, bude to možná neslýchané divadlo.\"“ Walser se stěhuje do vlastního bytu v Charlottenburgu, kde píše svého druhého \"Pomocníka\" (Der Gehülfe, 1908). Asijská cesta u nakladatelů neprošla a Walser ji buď sám zničil, nebo se ztratila. Sepsal pak pod stejným názvem jiný text, popisující jeho několikaměsíční práci asistenta u inženýra Dublera, a dal mu stejný titul.\n\nPomocník je jediný Walserův román, který má pevně stanovený děj a vypráví skutečný příběh. Dodnes stojí u Curyšského jezera vila Abendstern, v níž se celý děj odehrává. Příběh je metaforou nechuti a neschopnosti mladého člověka zařadit se do reálného života a prvním náznakem ztráty víry ve smysl průmyslového pokroku. Kniha vychází u Bruna Cassirera a Walser píše na podzim svůj pravděpodobně nejlepší a nejvíce ceněný román \"Jakob von Gunten\". Ten vychází o rok později a je na dlouhou dobu poslední významnou publikací Walserova díla.\n\nWalser se cítí unavený a zklamaný, a navíc je bez prostředků. Bruno Cassirer nemá chuť dál pokračovat ve vydávání knih, která se jen obtížně prodávají. Walserův literární svět nenachází patřičný ohlas u čtenářů. V letech 1909 až 1911 mu vychází mizivý počet malých prozaických textů. V následujících dvou letech se Walser marně pokouší dokončit další román a aby měl vůbec kde spát a mohl v Berlíně existovat, slouží bohaté mecenášce Anně Scheerové v bytě na Spandauer Berg 1. Po její smrti se v březnu 1913 s Berlínem definitivně loučí.\n\nOdjíždí do Švýcar za sestrou, učitelkou v Bellelay, kde se snaží najít s její pomocí ztracenou rovnováhu. Podniká dlouhé procházky po okolí a žije zahálčivým životem. Jeho hrdost je silně narušená, je na dně se silami. Po šesti měsících se vrací do Bielu, kde žije jako jeho otec v domě bielské milovnice umění Flory Akeretové (povídka \"Marie\", 1916). Později se stěhuje do mansardy hotelu Modrý kříž a zůstává tam sedm dlouhých let. Poznává také svou dlouholetou přítelkyni Friedu Mermetovou.\n\nKdyž v srpnu 1914 vypukla první světová válka, musel Walser narukovat. Odbude si několikatýdenní službu ve Sv. Mořici, ale k vojsku se musí ještě několikrát vrátit. V září roku 1916 napsal povídku \"Procházka\" (Der Spaziergang), v níž se vedle psychologických miniatur vyjadřuje k úloze a chování umělce a literáta ve společnosti. Při hledání nových možností uměleckého vyjádření používal místy až příliš přejemnělého stylu, v němž se nezřídka pohybuje na hranici banality. Později na tento přístup žehrá, ale dodává, že z této doby pochází několik jeho nejkrásnějších textů.\n\nV zimě 1918 pracoval na svém pátém románu \"Tobold\" (pravděpodobně ho sám zničil) a v listopadu 1921 dokončil předposlední román \"Theodor\" (text se asi ztratil). V té době už žil v Bernu, a tím začíná jeho tzv. bernské období. Zajímavé je, že v této době mu povídky uveřejňovaly kromě jiných i pražské německé deníky \"Prager Presse\" a \"Prager Tagblatt\", a to především díky jeho obdivovateli Maxi Brodovi. Roku 1925 vyšla v berlínském nakladatelství E. Rowohlt kniha \"Růže\" (Rose), poslední text, na jehož vydání aktivně spolupracoval.\n\nWalser v tuto dobu trpěl přepracovaností a uchýlil se k terapeutické metodě psaní tužkou. Mnohem později vypráví v ústavu Herisau svému poručníkovi Carlu Seeligovi, že jinak už tehdy tvořit nemohl. Měl v té době ve zvyku psát své texty tužkou a pak je případně načisto přepisovat pro účely zveřejnění. Tak vznikají kratší či delší útržkovité texty, později nazývané mikrogramy, psané dvoumilimetrovým písmem a na pohled téměř nečitelné (Walser je psal starší formou písma Sütterlin). První dešifrovací pokusy po Walserově smrti (Jochen Greven) odhalily z tohoto období tzv. \"Felixovy scény\" a hlavně poslední, nesouvislý a silně útržkovitý román \"Loupežník\" (Der Räuber, 1925). O konečné rozluštění mikrogramů se až v osmdesátých a devadesátých letech zasloužili germanisté Bernhard Echte a Werner Morlang (\"Ze zápisků tužkou\", Aus dem Bleistiftgebiet. Mikrogramme I-VI, 1924– 32).\n\nBásníkův osud se začíná naplňovat. Walser trpí silnými depresemi a slyší v noci hlasy, které ho pronásledují a vyčítají mu, že se v životě nedokázal prosadit. Příčinou duševních poruch nebyla pravděpodobně jen vyčerpanost a poznání neodvratného životního neúspěchu, ale i emocionálně silně prožívané zklamání a rezignace před světem, dané snad i rodovými dispozicemi. Po dvou nezdařených pokusech o sebevraždu se nechává odvést k psychiatrovi a v doprovodu své sestry Lisy vstupuje 25. ledna 1929 do brány léčebného ústavu Waldau nedaleko Bernu, aby se léčil.\n\nO této životní tragédii mluví již roku 1908 velmi jasně v Jakobovi: „\"Možná nikdy nerozprostřu větve a nevyženu haluze. Jednoho dne se z mého bytí a jednání uvolní jakási vůně, proměním se v květinu a budu docela málo, jen jakoby pro vlastní potěšení, vonět, a pak svěsím hlavu… Paže a nohy mi jaksi podivně ochabnou, duch, hrdost a charakter, všechno, všechno se zlomí a povadne a já budu mrtvý, ne doopravdy, ale jistým způsobem, a pak budu možná šedesát let takhle živořit a umírat.\"“\n\nDiagnóza, která není dodnes považovaná za jednoznačnou, zněla: schizofrenie. Ještě před vchodem do ústavu se Walser vyčerpaně, ale napůl rezignovaně obrátí k sestře: „Myslíš, že opravdu děláme dobře?“ Uvnitř se po čase zklidní a dokonce obnoví svou spisovatelskou činnost. Když však nový ředitel roku 1933 rozhodne, že Walsera z reorganizačních důvodů přemístí do léčebny pro duševně choré v appenzellském Herisau, postaví se pacient na odpor. To bude můj konec, hrozí. Marně. Po převozu ztrácí definitivně zájem o literaturu a navždy se odmlčí. Literární dráha jednoho z nejsvébytnějších švýcarských autorů končí. Na tom nic nemění ani nové vydání \"Sourozenců Tannerových\" v curyšském nakladatelství Rascher koncem roku 1933.\n\nV roce 1936, kdy v St. Gallenu právě vychází nové vydání \"Pomocníka\", navštěvuje polozapomenutého Roberta Walsera v ústavu v Herisau curyšský spisovatel, žurnalista a velký obdivovatel jeho díla, obětavý Carl Seelig. Má v úmyslu přesvědčit spisovatele, aby se vrátil na literární dráhu. Po konzultacích s lékaři i se samotným Walserem navrhuje terapeutické procházky, a když se mu dostane svolení lékařů, zahajuje poslední šťastnější období ve Walserově životě. V mnohaměsíčních odstupech jezdí po celých dvacet let za básníkem do Herisau a spolu pak podnikají dlouhé vycházky okolní krajinou, nastupují do vlaku, odjíždějí daleko od zdí ústavu a pochodují desítky kilometrů přírodou, aby spolu mohli diskutovat.\n\nWalser občas Seeligovi ochotně vypráví o svém životě, získává v něj opravdovou důvěru a seznamuje ho s mnoha svými názory na literaturu a kulturu obecně. Přesvědčit spisovatele k návratu do běžného života a k tvorbě se mu již nepodaří, ale z procházek postupně vznikaly unikátní záznamy, dokazující Walserův nezkalený způsob myšlení i po dlouhých letech dobrovolného odchodu do ústraní. Seeligovo \"Putování s Robertem Walserem\" (Wanderungen mit Robert Walser) vyšlo v nakladatelství Tschudy v St. Gallenu v roce 1957, tedy až po Walserově smrti, a je cenným svědectvím o autorově myšlení z doby, kdy o něm již kromě strohých lékařských zpráv neexistují žádné další záznamy.\n\nNa Boží hod vánoční roku 1956 si devětasedmdesátiletý Walser vyšel sám na procházku a po namáhavém výstupu na vrch nad Herisau ho stihla mrtvice. Svůj konec jasnozřivě předpověděl již roku 1908 v \"Jakobovi\": „\"Jednoho dne mě trefí šlak, opravdu zničující a smrtící, a pak bude všem těmhle zmatkům, vší té touze, neznalosti, vděčnosti a nevděčnosti, všem těm lžím a sebeklamům, tomu rádobyvědění a marnosti nevědění jednou provždy konec.\"“\n\nNa hřbitově v Herisau stojí vytesáno do mramoru: „\"Jdu si svou cestou, ta mě vede v dál, domů; a tam, bez velkého povyku a umlčen, ležím stranou\".“\n\nDílo Roberta Walsera je obtížné zařadit. Autor se po celý život spontánně bránil všemu zavedenému, vyhýbal se uzavřeným společenstvím a tvorbu chápal nikoli jako prostředek společenského vzestupu anebo možnost, jak odhalovat zásadní pravdy či dokonce měnit svět. Psaní bylo pro něho spíše způsob, jak být sám sebou. Ale nevěřil v samospasitelnost umění a v exkluzivitu umění a vzdělanosti. Těžko bychom u něho hledali texty, v nichž se zaobíral filozofickými tezemi; naprostá většina jeho próz je zachycením čistého zážitku a přímé zkušenosti. Právě v této schopnosti čistě fantazijních sond do nitra lidí a věcí tkví jeho originalita. Byl schopen nezkaleného a intenzivního požitku z nejjednodušších věcí, které nabízí příroda a společenství lidí.\n\nByl přesvědčen, že život lze zredukovat na snadno dosažitelné minimum o krajíci chleba, talíři polévky a sklence vína. Jeho tulácké založení – rád se ztrácel svým přátelům na celé dny z očí a toulal se přírodou, protože mu nabízela nepřeberné množství vjemů a poznatků, které byl pak schopen literárně zpracovat – ho přirozeně odvádělo od měšťanské noblesy a spořádané společnosti. Miloval svobodu, kterou mu život nabízel a z níž se mohl těšit každý, kdo se nenechá svázat zdánlivými hodnotami. Žil a prožívané radosti i strázně artikuloval v literárních textech. Psaní považoval za primární životní projev jako jídlo, spánek, smích či pohyb v přírodě. Zachycoval realitu s dětskou bezprostředností, která prožívá skutečnost jako hru a hru bere vážně jako skutečnost. Ale hravost mu nebyla cílem. Umění chápal jako neodmyslitelnou součást života, jako postoj, pronikající všemi životními projevy. Jeho ideálem byli lidé, kteří dokáží používat svých smyslů jako čehosi vzácného a mají přirozeně jemné a živé cítění.\n\nJe jen logické, že ve společnosti své doby se Walser nemohl dočkat většího pochopení. Ostatně jeho pojetí světa bude těžko hledat pochopení a „cestu k úspěchu“ v kterékoli době. Vždyť kdo je (i dnes) schopen přijímat život v jeho prvotní čistotě a pravdivosti? Několikrát se tohoto fenoménu dotýká i vypravěč v Jakobovi a svůj postoj formuluje jasně: Jak může být spokojen ten, kdo dá na projevy uznání davu?\n\nWalserovo dílo zůstávalo proto dlouho stranou zájmu kritiky i čtenářů. Uměl se s tím hůře či lépe vyrovnat, ale v pozdějších letech mu představa, že se musí uživit ve světě, s nímž se tak nesnadno srovnával, naháněla stále větší hrůzu. Svět kolem něho nebyl uzpůsobený tak, aby mu jeho úděl usnadňoval.\n\nV Bernu se od roku 2009 nachází Centrum Roberta Walsera, nástupce Archivu Roberta Walsera v Curychu. Veřejně přístupné výzkumné a zprostředkující Centrum, věnující se dílu Roberta Walsera a dílu a činnosti Carla Seliga, vede docent univerzity v Lausanne Reto Sorg. Archiv a knihovna a střídající se výstavy jsou k dispozici odborníkům i laikům z řad veřejnosti. Centrum shromažďuje, zpřístupňuje a zprostředkováv texty z jejich děl i z pozůstalosti, jež dosud nevyšly, nadto organizuje semináře, dílny, akce a výstavy a podporuje překlady do cizích jazyků. Za tímto účelem udržuje kontaky s univerzitami, odbornými vysokými i dalšími školami, divadly, muzei, archivy, nakladateli a literárními domy a překladateli. Centrum se zasloužilo o vydání příručky \"Robert Walser-Handbuch,\" která vyšla v roce 2015.\n\n\nV Centru se nachází přední knihovna díla Roberta Walsera ve světovém měřítku, která obsahuje texty od Roberta Walsera a o něm. Vedle veškerých vydání v němčině a veškerých dosažitelných překladů Walserových textů uchovává i texty výzkumných prací, časopisecké články a publikované univerzitní práce. Součástí knihovny je katalog přístupný v němčině a angličtině přes domovskou stránku Centra.\n\n\n\n\n\n\nPřipravují se k vydání: \"Loupežník\" (Der Räuber, 2019) a \"Dopisy\" (Briefe, 2020, výběr) v nakladatelství Opus.\n\n\n\n\n"}
{"id": "190934", "url": "https://cs.wikipedia.org/wiki?curid=190934", "title": "Limpopo", "text": "Limpopo\n\nLimpopo také nazývaná Krokodýlí řeka ( , , ) je řeka v Jižní Africe. Pramení na území Botswany, na středním toku tvoří státní hranici Jihoafrické republiky s \"Botswanou\" a se Zimbabwe a na dolním toku protéká Mosambikem. Je 1600 km dlouhá. Povodí má rozlohu 440 000 km².\n\nPramení na svazích hřbetu Witwatersrand a ze severu omývá planinu Veld. Na dolním toku protéká Mosambickou nížinou a ústí do Indického oceánu.\n\n\nNa horním toku řeka protéká suchými oblastmi a má zde málo vody. Hlavním zdrojem vody jsou levé přítoky a Sloní řeka. V létě, v období dešťů se úroveň hladiny na dolním toku zvyšuje o 5 až 7 m.\n\nNa středním a dolním toku se nachází několik zavlažovacích systémů. Vodní doprava je možná do vzdálenosti 160 km od ústí.\n"}
{"id": "190942", "url": "https://cs.wikipedia.org/wiki?curid=190942", "title": "Domodědovskaja (stanice metra v Moskvě)", "text": "Domodědovskaja (stanice metra v Moskvě)\n\nDomodědovskaja () je stanice moskevského metra na Zamoskvorecké (druhé) lince, v její jižní části. Svůj název nese podle nedaleké čtvrti Domodědovo a přilehlého letiště.\n\nDomodědovskaja je podzemní hloubená stanice (založena 9,5 m pod zemí), vyprojektovaná a postavená podle unifikované konstrukce; její ostrovní nástupiště podpírají dvě řady sloupů. Oproti starším stanicím zde však byly jisté prvky obměněny, například strop stanice a mramorový obklad sloupů, který tvoří dva druhy tohoto kamene. Na stěnách za nástupištěm jsou umístěné reliéfy s tematikou letecké dopravy. Mramor, který byl použit jak na sloupy, tak i na stěny za kolejemi je převážně bílý, užity byly ale i tmavší odstíny. Podlahu tvoří žula různých odstínů, uspořádaná do šikmých obrazců.\n\nStanice je hlavně využívána pro dopravu k nedalekému letišti; mezi ní a vzdušným přístavem funguje kyvadlový autobusový spoj. Domodědovskaja byla otevřena 7. září 1985.\n\n"}
{"id": "190946", "url": "https://cs.wikipedia.org/wiki?curid=190946", "title": "Rádiový vysílač", "text": "Rádiový vysílač\n\nRádiový vysílač je elektronické zařízení, které pomocí antény vyzařuje elektromagnetický signál, který může být přijat rádiovým přijímačem.\n\nVysokofrekvenční signál, který je základem každého rádiového vysílače, vzniká v tzv. vysokofrekvenčním oscilátoru. Vysokofrekvenční signál z vysílače nese nějakou informaci (radio, televize, jiné) v podobě nízkofrekvenčního (modulačního) signálu. Říkáme, že vysokofrekvenční signál neboli nosná vlna je modulován. Modulace nosné vlny probíhá v modulátoru vysílače. Takto modulovaný signál se zesílí a vyzáří anténou do prostoru.\n\n\n\n\n\n\n"}
{"id": "190947", "url": "https://cs.wikipedia.org/wiki?curid=190947", "title": "Koga", "text": "Koga\n\nKoga byla obchodní nebo válečná loď, která byla používána ve středověku v německé hanze. Její konstrukce vychází z vikinského knarru.\n\nKoga byla až 30 metrů dlouhá a její šířka dosahovala 1/3 délky. Loď nebyla kvůli svému tvaru příliš pohyblivá, ale měla vysokou nosnost. Do útrob se vešlo až 200 tun nákladu a ani při tomto zatížení nepřesáhl ponor lodě 3 metry. Na zašpičatělé zádi bylo původně kormidelní veslo, ale od konce 12. století se začalo objevovat zavěšené pákové kormidlo. Existovaly i menší kogy, které byly pohyblivější a užívaly se pro válečné účely k obraně obchodních kog, nicméně jich bylo podstatně méně a typově se příliš nelišily - i obchodní kogy totiž musely být připraveny na obranu proti napadení.\n\nProti vikinskému vzoru měla koga zvýšené boky a na přídi i zádi vysoké kastely, které při bitvách používali lučištníci. Na zádi pod nástavbou byly poměrně pohodlné kajuty. Významnou změnou bylo i snižování počtu vesel a zvyšování významu plachet. První kogy měly jeden stěžeň s jednoduchou ráhnovou plachtou, ale v 15. století už měly kogy běžně tři stěžně a na zadním z nich trojcípou latinskou plachtu převzatou ze Středomoří. Ke konci 15. století byly kogy vyzbrojeny děly.\n\nTrup kogy už nebyl tvořen klinkerovou obšívkou jako knarry (kdy se jednotlivé plaňky překrývaly), plaňky trupu se kladly vedle sebe, spáry mezi nimi se vycpávaly koudelí a vymazaly smolou nebo dehtem. Kogy měly ploché dno, takže se někdy za přílivu navedly na mělčinu, kde se odstavily a za odlivu se tak mohly snadno vyložit.\n\nZ kogy byla odvozena anglická obchodní loď, zvaná roundship. Ve Středomoří se koga vyvinula v pevnější a mohutnější hulk. Koga a hulk byly konstrukčně dosti podobné, takže se někdy navzájem zaměňují, podobně jako karavela a karaka.\n\n\n\n"}
{"id": "190950", "url": "https://cs.wikipedia.org/wiki?curid=190950", "title": "Li C’-čcheng", "text": "Li C’-čcheng\n\nLi C’-čcheng (22. září 1606 – 1644), (), rodným jménem Li Chung-ťi (), byl čínský bojovník, žijící na sklonku období vlády dynastie Ming, který se prohlásil za \"Potulného krále\" (, Chuǎng Wáng).\n\nLi vyrostl jako pastevec a ve věku 20 let se naučil jezdit na koni a střílet z luku. Podle pověstí byl v roce 1630 pranýřován pro své dluhy vůči vedení města. Skupina vzbouřenců jej z pout vysvobodila a prohlásila za svého vůdce. Během tří let pak Li získal na 20 000 stoupenců, se kterými napadal a zabíjel vysoké úředníky v provinciích Che-nan, Šan-si a Šen-si.\n\nKdyž v dubnu 1644, Liovi rebelové vydrancovali Peking a poslední císař dynastie Ming spáchal sebevraždu, prohlásil se Li císařem dynastie Šun. Li zemřel krátce poté, co byla jeho armáda poražena mandžuskými nájezdníky a vojáky generála Wu San-kueje. Buď spáchal sebevraždu, nebo byl zabit pro-mingskými milicemi během útěku. Některé pověsti říkají, že při porážce nezemřel, ale odešel do kláštera a stal se mnichem.\n\n"}
{"id": "190953", "url": "https://cs.wikipedia.org/wiki?curid=190953", "title": "HFS+", "text": "HFS+\n\nHFS+ nebo HFS Plus (Hierarchical File System) je moderní souborový systém vyvinutý společností Apple Computer. V roce 1998 nahradil původní souborový systém HFS a je součástí operačního systému Mac OS je od verze 8.1. Oproti staršímu HFS podporuje mnohem větší soubory (blokové adresy jsou 32-bitové namísto 16-bitových) a používá kódování Unicode pro pojmenování souborů a složek a využívá 32-bitovou alokační tabulku namísto starší 16-bitové, což byla slabá stránka HFS, která způsobovala, že nemohlo být alokováno více než 65 536 bloků paměti. S malými disky to byla jen malá obtíž, ale u disků s větší kapacitou to znamenalo, že nejmenší prostor, který mohl soubor obsadit (jeden alokační blok), byl nadměrně veliký. Pro příklad na 1 GB disku je alokační blok pod HFS 16 KB, takže i soubor o velikosti 1 byte zabírá 16 KB místa. Na rozdíl od mnoha jiných souborových systémů HFS Plus podporuje pevné odkazy k adresářům.\n\nJedná se zároveň o jeden z formátů, který je používaný v přehrávači iPod.\n\nHFS+ je označení používané zejména softwarovými vývojáři, pro uživatele výrobce používá jméno Mac OS Extended.\n\nSvazky HFS Plus jsou rozděleny do sektorů, které mají běžně velikost 512 bytů. Tyto sektory jsou seskupeny do alokačních bloků, kde každý blok obsahuje jeden či více sektorů. Počet alokačních bloků záleží na celkové velikosti svazku. HFS Plus používá 32 bitů pro adresaci alokačních bloků a může tak získat přístup k až 4 294 967 296 alokačním blokům namísto 65 536 , které nabízelo HFS.\n\n"}
{"id": "190956", "url": "https://cs.wikipedia.org/wiki?curid=190956", "title": "Glenn Hughes", "text": "Glenn Hughes\n\nGlenn Hughes (* 21. srpna, 1951, Cannock, Staffordshire, Anglie), také známý jako „The Voice of Rock“, je britský baskytarista a zpěvák, který v 60. letech působil jako frontman skupiny Finders Keepers a ve funk rockové kapele Trapeze. V polovině 80. let také působil jako hlavní zpěvák skupiny Black Sabbath a spolu s Davidem Coverdalem se v 70. letech (1973 až 1976) připojil k Deep Purple, kde působil jako baskytarista/zpěvák. Celá osmdesátá léta se zabýval spoluprací s jinými hudebníky. Na Nový rok 1991 nakoukl do \"death´s door\" jak sám říká. Rozhodl se začít žít jinak. Již za rok vydává sólovky Blues. Začíná spolupracovat s hudebníky po celém světě (J.J. Marsh, Dario Mollo, Chad Smith, Marc Bonilla, Gary Moore, John Norum, Joe Lynn Turner, Tony Iommi a mnoho dalších). Téměř každý rok se objevuje aspoň jedno album, které nese Glennovu stopu. Své sólové desky vydává v duchu hard rocku s příměsí funky, soulu a blues. V případ spoluprací mu však nedělá problém zazpívat jakýkoliv žánr. Krátce také spolupracoval s českou kapelou Monkey Business.\n\n\n\n\n\n\n"}
{"id": "190958", "url": "https://cs.wikipedia.org/wiki?curid=190958", "title": "Dynastie Šun", "text": "Dynastie Šun\n\nDynastie Šun (ZZ: 顺朝, TZ: 順朝, pinyin: Shùn cháo, český přepis: Šun čchao) byla krátce existující čínská císařská dynastie vytvořená v období mezi vládou dynastie Ming a vládou dynastie Čching.\n\nJediným císařem této dynastie byl povstalec Li C'-čcheng, jehož vláda trvala od dubna do května roku 1644.\n"}
{"id": "190959", "url": "https://cs.wikipedia.org/wiki?curid=190959", "title": "Uherská koruna", "text": "Uherská koruna\n\nUherská koruna (Svatoštěpánská koruna) je královská koruna Království Uherského, nejdůležitější a samostatně platný protiklad uherských královských insignií. (Jiná koruna je pro korunovaci v Uhrách neplatná). Je zasvěcena sv. Štěpánovi a je nejdůležitější součástí uherských korunovačních klenotů.\n\nDnešní koruna sv. Štěpána (podobně jako například česká svatováclavská koruna) sestává z několika částí různého stáří: z části latinské koruny a čelenkové koruny byzantského císaře Michaela Dukase. Čelenková koruna je s největší pravděpodobností ženská koruna z konce 11. století, zatímco latinská část koruny pochází z období mezi 11. a 13. stoletím. Obzvláště nápadný je šikmý kříž na vrcholu koruny, jenž přibyl nakonec.\n\nSvatoštěpánská koruna platí za symbol maďarské resp. uherské jednoty. To je zřejmé například ze skutečnosti, že maďarský (uherský) znak je tímto klenotem korunován.\n\nTouto korunou byli od třináctého století korunováni uherští králové, a to včetně řady rakouských panovníků. Posledním panovníkem korunovaným touto korunou byl 30. prosince 1916 blahoslavený Karel I. Habsburský.\n\nSvatoštěpánskou korunu (maď. \"Szent Korona\", „Svatá koruna“) údajně poslal papež Silvestr II. v roce 1000 králi Štěpánovi I. Uherskému, jenž krátce předtím přijal křesťanskou víru, k jeho korunování. Původní Štěpánská koruna (ve tvaru diadému) se roku 1074 navždy ztratila kdesi v Rakousku. Dnešní takzvaná Svatoštěpánská koruna byla pak vyrobena ve třech etapách a to v průběhu 11. a 13. století. Od roku 1267 je na tuto korunu skládána přísaha věrnosti uherských králů. Svatoštěpánská koruna od té doby patří v Uhrách k nejdůležitějším a nejvýznamnějším relikviím, což vysvětluje její význam coby národní symbol. Korunovační místo se později přesunulo do Stoličného Bělěhradu (Székesfehérvár), po vpádu Turků se koruna nacházela v Bratislavě (Pozsony), novém hlavním městě Království uherského.\n\nKdyž Habsburkové později ovládli západní část Uher, nacházela se koruna v letech 1551 až 1918 v jejich držení, jelikož ve zmíněné době byli Habsburkové současně uherskými panovníky. V roce 1916 byl rakouský císař Karel I. korunován uherským králem (jako Karel IV.). Roku 1945 se štěpánská koruna zásluhou maďarských vlastenců dostala na Západ, později i do USA, odkud byla teprve v roce 1978 vrácena zpět do Maďarska.\n\nRoku 1990 byla koruna rozhodnutím maďarského parlamentu znovu včleněna do znaku Maďarské republiky, je však také sporným národním symbolem nejen vnitropoliticky, nýbrž také vně Maďarského území. Kritikové se domnívají, že takové monarchistické symboly nereprezentují povahu republiky a proto by neměly být součástí státního znaku.\n\nKoruna má nakloněný kříž. Podle legendy existuje v tomto smyslu souvislost s Ladislavem Pohrobkem, který se roku 1440 ihned po narození měl stát uherským králem, ale zpočátku se nemohl prosadit. Na uherský trůn místo něj nastoupil polský král Vladislav (strýc Vladislava Jagellonského). Ladislavova matka Alžběta poté údajně pověřila dvorní dámu Helene Kottannerovou, aby uherskou štěpánskou korunu ukradla a přivezla ji do Komárna. Při transportu byl prý kříž poškozen.\n\nPodle jiné legendy byl kříž ohnut záměrně Habsburky, aby zlomili „magické síly“, jež Maďaři své koruně přisuzovali.\n\nPodle jiných symboliků má nakloněný kříž znamenat poklonu před Bohem.\n\n\n"}
{"id": "190964", "url": "https://cs.wikipedia.org/wiki?curid=190964", "title": "Korunovační klenoty", "text": "Korunovační klenoty\n\nKorunovační klenoty, jinak nazývané \"korunovační insignie\" či \"regalia\", jsou výjimečné symbolické předměty, které se používají jako atributy vlády při slavnostních situacích země či státu, zejména při korunovaci panovníka, nejvýznamnějších aktech jeho vlády nebo při významných výročích státu.\n\nKorunovační klenoty jsou symbolem moci panovníka. Korunovačními klenoty jsou nejčastěji: koruna, žezlo, jablko, meč, pečeť, erb, zástava, plášť, korunovační prsten, či trůn.\n\nNejstarší korunovační klenoty panovníků v Evropě jsou: lombardská železná koruna (druhá polovina 9. století, nyní v Miláně), koruna a jablko císařů římských (10. století, nyní ve Vídni) a uherská koruna (11. až 13. století, nyní v Budapešti). Hned po nich následují česká Svatováclavská koruna (1346) a žezlo francouzských králů ze 14. století. Všechny ostatní níže jmenované klenoty jsou buď mladší, nebo byly tak zásadně přepracovány, že na nich zůstaly jen jednotlivé starožitné prvky.\n\n\n"}
{"id": "190967", "url": "https://cs.wikipedia.org/wiki?curid=190967", "title": "Trůn", "text": "Trůn\n\nTrůn nebo také \"(vladařský) stolec\", je oficiální obřadní křeslo nebo sedadlo, na nějž usedá monarcha – panovník (císař, král apod.), zejména při státních nebo slavnostních příležitostech. „Trůn“ může mít v přeneseném smyslu význam „monarchie“ a je v tomto smyslu synonymem výrazu koruna.\n\nŘekové (podle Homéra) se vyznačovali tím, že v královských palácích a chrámech umisťovali další prázdný trůn, aby bohové mohli být přítomni, kdykoli si přáli. Nejznámější z těchto trůnů byl trůn boha Apollóna v Amyclae.\n\n"}
{"id": "190969", "url": "https://cs.wikipedia.org/wiki?curid=190969", "title": "Žezlo", "text": "Žezlo\n\nŽezlo (z řeckého σχήπτρον \"skeptron\": hůl, berla; \"skeptein\": podpírat se) je součást korunovačních klenotů. Bývá to „na jeden loket dlouhá“ hůl z drahého kovu, zpravidla bohatě zdobená a posázená drahokamy. Je symbolem světské moci panovníka, zejména císaře a krále, později též knížete.\n\nPolské \"berło\" je insignie odvozená od palcátu, jež se drží podobně jako žezlo – tradiční symbol nejvyššího vojenské hodnosti. Dnes je symbolem polského maršála.\n\nTaké prezident Ukrajiny obdrží při uvedení do funkce společně s úředním řetězem tzv. bulavu (Булава), která dosud slouží jako symbol moci.\n\nZ bojových bakulí (palcátů) je odvozena úřední berla (\"ceremonial maces\"), jež se používají jak v britském parlamentním systému, tak na anglo-amerických univerzitách.\n\nJednu zvláštnost má také Francie: francouzský král s sebou nosil dvě žezla: jedno do výše hlavy a jedno kratší, které symbolizuje spravedlnost („main de justice“). Na jedné malbě od Françoise Gérarda z roku 1805 se nachází odpovídající podoba Napoleona v korunovačním ornátu.\n\nPrávo nosit maršálskou hůl, druh žezla, měli i němečtí velkoadmirálové nebo maršálové pozemního vojska.\n\n"}
{"id": "190970", "url": "https://cs.wikipedia.org/wiki?curid=190970", "title": "Korunovace", "text": "Korunovace\n\nKorunovace (též investitura) panovníka je slavnostní ceremoniál, při kterém je korunován panovník, nejvyšší politická postava v zemi. V některých zemích je panovník zároveň nejvyšším představitelem církve.\n\nAkt korunovace zpravidla provádí významný církevní činitel dané země, zpravidla metropolita, na významném - posvátném místě (zpravidla před hlavním oltářem chrámu, katedrály) vyvolenému uchazeči ve slavnostním oděvu (jímž jsou nejčastěji korunovační plášť, korunovační rukavice a korunovační střevíce), uděluje obzvláštní moc a výsady ovládnout církev, stát a lid. Na znamení této moci mu na hlavu vkládá korunu, do rukou žezlo, jablko, prsten, případně meč, souhrnně nazývané korunovační klenoty, korunovační insignie nebo též regálie.\n\nPrvní korunovace v dějinách jsou popsány ve Starém zákoně, od nich se odvíjí křesťanská tradice panovníků, kteří jsou zástupci Boha na zemi. Existují také výjimky korunovací, například císař Napoleon Bonaparte se korunoval sám, jindy byli korunováni králové dva, či jmenován vzdorokrál bez korunovace. Po korunovaci některých nezletilých králů následovala vláda regentky - matky nebo správce království. Například za nezletilého Ladislava Pohrobka vládl Jiří z Poděbrad. Po korunovaci se panovník s korunovačními klenoty na znamení své vlády posadí na trůn pod baldachýn, což je stejně jako slavnostní postoj tzv. majestát.\n\nPořádek korunovace ve většině zemí stanoví starobylý \"Korunovační řád\". Korunovační řád českých králů ustavil král Karel IV. v polovině 40. let 14. století. Starší jsou Korunovační řád římských císařů, francouzských či anglických králů. Kromě praktických úkonů korunovační řád obsahuje obřadní průvody, obřadní dialogy (tzv. skrutinium a aklamaci), modlitby a zpěvy. Součástí korunovace je korunovační průvod, korunovační mše (při které se užívá zlatý korunovační kříž a korunovační evangeliář), následuje rozhazování korunovačních mincí a korunovační hostina.\n\nV dědičné monarchii je podle zákonů dědičnosti novým panovníkem jmenován následník trůnu (obvykle korunní princ – nejstarší syn).\n\nZpravidla bývají monarchové, tedy králové a císaři nebo královny či císařovny, uvedeni do úřadu korunovací. Ne však ve všech zemích je takové dosazení do úřadu běžné, např. Španělsko takovou tradici nemá.\n\nKorunovací je však též uzavřena vazalská smlouva s poddanými. Naopak nový panovník stvrzuje všechna práva a privilegia, jež platí v jeho říši.\n\nV Čechách byl poprvé korunován v roce 1085 Přemyslovec Vratislav II., poslední korunovace proběhla 7. září 1836, kdy byl korunován Ferdinand V.\n\nJediná korunovace albánského krále proběhla 1. září 1928, kdy byl korunován král Zog I. Tento jediný evropský muslimský král při své korunovaci přísahal jak na Bibli, tak na Korán.\n\nKrálové Bhútánu jsou tradičně korunováni tzv. Havraní korunou v buddhistickém ceremoniálu konajícím se v pro tento účel speciálně vybraném datu. Poslední bhútánská korunovace proběhla 6. listopadu 2008, kdy byl korunován Džigme Khesar Namgjal Wangčhug.\n\nPoslední korunovace bosenského krále proběhla v listopadu 1461 v kostele P. Marie v Jajci, kdy byl korunován Štepán Tomaševič, a to korunou, kterou osobně poslal do Bosny papež Pius II.\n\nPrvní korunovace brazilského císaře proběhla 1. prosince 1822, kdy byl v katedrále Panny Marie Karmelské v Riu de Janeiru korunován \"biskupem z Ria de Janeira\" císař Pedro I. Následující a poslední korunovace proběhla 18. července 1841, kdy byl ve stejné katedrále korunován \"biskupem ze São Salvador da Bahia a primasem brazilským\" jeho syn Pedro II. Korunovace byla prováděna brazilskou císařskou korunou. Brazilská ústava vyžadovala aby byl panovník v době korunovace stár minimálně osmnáct let.\n\nPrvní královská korunovace v českých zemích se uskutečnila 15. června 1086, kdy byl korunován první český Vratislav I. Poslední česká královská korunovace proběhla 7. září 1836, kdy byl v Praze v chrámu sv. Víta korunován král Ferdinand V. (rakouský císař Ferdinand I.)\n\nPoslední dánská královská korunovace proběhla 28. června 1840, kdy byl v kapli královského zámku Frederiksborg pomazán král Kristián VIII.. K samotné korunovaci nedošlo, jelikož král již přicházel s korunou na hlavě. Tento rituál nahradil plnohodnotnou korunovaci při zavedení absolutismu v roce 1660. Při zavedení ústavy v roce 1849 byl i tento rituál zrušen.\n\nPoslední korunovace etiopského císaře proběhla 2. listopadu 1930, kdy byl v Katedrále svatého Jiří v Addis Abebě korunován císař Haile Selassie.\n\nManželka císaře byla původně dle etiopské tradice korunována v paláci tři dny po císařově korunovaci. Haile Selassie přerušil tuto tradici, když nechal svou ženu korunovat v katedrále během své korunovace.\n\nJediným skutečně korunovaným králem havajského království byl Kalākaua, který byl společně se svou manželkou královnou Kapiolani korunován 12. února 1883, až téměř devět let po nástupu na trůn. Pro tuto korunovaci byly v Anglii vyrobeny korunovační koruny. Během korunovační ceremonie, která se konala v zahradě královského paláce nejdříve král korunoval sám sebe, protože nikdo na Havaji nebyl považován za dostatečně vhodného pro korunovaci krále. Poté král korunoval svou manželku.\n\nKrálovna Liliuokalani, která nastoupila po smrti Kalākaui v roce 1891, nebyla před svržením v roce 1893 korunována.\n\nPoslední korunovace francouzského krále proběhla 29. května 1824, kdy byl v katedrále v Remeši korunován Karel X.\n\nJediná francouzská císařská korunovace se uskutečnila 2. prosince 1804, kdy se v katedrále Notre-Dame v Paříži nechal sám korunovat Napoleon I.\n\nPoslední korunovace italského (lombardsko-benátského) krále proběhla 9. září 1838, kdy byl v milánském dómu korunován Ferdinand I.\n\nModerní italské království, které existovalo v letech 1861 a 1946 neobnovilo středověkou tradici korunovace, i když takové plány existovaly. Italský panovník na rozdíl od uherského či původně norského panovníka nepotřeboval korunovaci k vládnutí a rozpory s papežským stolcem trvající do roku 1929 znemožnovaly jak korunovaci přímo papežem, tak některým jeho zástupcem (ten za tento čin mohl být exkomunikován).\n\nPoslední korunovací perského (íránského) šáha se uskutečnila v roce 1967, kdy se dle zvyků sám korunoval šáh Muhammad Rezá Pahlaví a následně korunoval svou ženu šáhbanu Farah. Ceremoniál proběhl v paláci Golestan. Šlo o korunovaci muslimskou.\n\nJaponští císařové jsou po svém nástupu na trůn uvedeni speciální šintoistickou ceremonií. Neexistuje zde přímo koruna, kterou by byli císařové korunováni.\n\nKrálové Laosu byli korunováni v ceremonii obsahující buddhistické a bráhmanské prvky. Poslední korunovace proběhla 4. března 1905, kdy byl korunován král Sisavang Vong. Jeho syn Sisavang Vatthana, poslední laoský král nebyl kvůli špatné situaci v zemi korunován.\n\nKrálové Kambodži byli podobně jako v sousedním Thajsku tradičně korunováni v ceremonii obsahující buddhistické a bráhmanské prvky. Poslední korunovace proběhla v roce 2004, kdy byl korunován současný král Norodom Sihamoni, který ovšem nenesl během korunovace na hlavě korunu.\n\nJediná korunovace mexického císaře proběhla 21. července 1822 v metropolitní katedrále v Ciudad de México, kdy se katolické ceremonii korunoval císař Augustín I. (1783–1824). Druhý a poslední mexický císař Maxmilián I. Mexický (1832–1867) plánoval korunovaci (pro kterou byla vyrobena nová císařská koruna a žezlo) v metropolitní katedrále, ale než byla uskutečněna byl svržen a popraven.\n\nPoslední nepálský král Gjánéndra byl jako jediný hinduistický panovník na světě byl formálně korunován v roce 2001. V roce 2008 byla monarchie jako kompromis s komunistickými guerillami zrušena.\n\nNizozemští králové nejsou korunováni, ale pouze intronizováni. Jelikož se akt z velké části odehrává v kostele, kde jsou také přítomny korunovační klenoty a král je oděn královským pláštem, může akt intronizace sice korunovaci připomínat a být tak mylně veřejností a médii za korunovaci zaměněn, ale o skutečnou korunovaci nejde.\n\nKrálovské korunovace se v Norsku konaly mezi roky 1164, kdy proběhla první korunovace a 1906, kdy došlo k korunovaci poslední. Místem konání korunovace byla od roku 1281 Nidaroská katedrála v Trondheimu a korunovaci prováděl biskup z Nidarosu (archaické jméno pro Trondheim).\n\nVe 14. století se Norsko stalo součástí Kalmarské unie a později součástí Dánsko-Norského soustátí, korunovace ale zůstaly zachovány. Poté, co byl v Dánsku roku 1660 zaveden absolutismus byly norské korunovace zrušeny. K jejich obnově došlo až v roce 1814, kdy liberální norská ústava z toho roku stanovila nutnost královské korunovace v katedrále v Trondheimu. Prvním králem který zde byl korunován novou královskou korunou byl až Karel III. Jan společný král Norska a Švédska, jehož korunovace se konala v roce 1818. Další korunovace byla až v roce 1860, kdy byl korunován jeho vnuk Karel IV. a královna Luisa. Jednalo se po několika stoletích o první korunovaci norské královny. Karlův nástupce a bratr Oskar II. byl společně s manželkou korunován v roce 1873.\n\nNásledující a zároveň také poslední korunovace proběhla 22. června 1906, kdy byl Nidaroském dómu v Trondheimu korunován nový král Haakon VII. a královna Maud. V roce 1908 byl ústavní požadavek korunovace parlamentem kompletně zrušen. Norští králové od té doby pouze podstupují intronizační zasvěcení.\n\nKorunovace polských králů tradičně prováděl \"arcibiskup z Hnězdna\" (nebo jeho zástupce) a to nejdříve v \"katedrále v Hnězdně\" a později ve \"Wawelské katedrále v Krakově\". Poslední korunovace ve městě Hnězdno proběhla v srpnu roku 1300, kdy byl korunován Přemyslovec Václav II. a poslední korunovace v Krakově se uskutečnila 17. ledna 1734, kdy byl korunován August III. Polský.\n\nNěkolik posledních korunovací proběhlo v katedrále sv. Jana ve Varšavě, včetně té poslední vykonané arcibiskupem 25. listopadu 1764, kdy byl korunován Stanislav II. August Poniatowski.\n\nÚplně poslední korunovace polského krále v dějinách proběhla 24. května 1829, kdy se v královském hradě ve Varšavě sám korunoval na polského krále ruský car Mikuláš I. Pavlovič. Car-král Mikuláš I. se kompromisně korunoval sám za asistence varšavského arcibiskupa Jana Pavla Woronicze, protože jako pravoslavný nemohl být korunován katolickým hodnostářem (ten za tento čin mohl být exkomunikován) ani pravoslavným knězem. Korunován byl tzv. korunou carevny Anny (součást ruských korunovačních klenotů), protože původní polské korunovační klenoty byly zničeny.\n\nPoslední korunovace portugalského krále v dějinách proběhla 15. prosince 1640, kdy byl korunován Jan IV.. Hned po své korunovaci se však rozhodl předat korunu a tím i symbolicky celé království pod ochranu Panny Marie, a tak se jeho korunovace stala poslední v portugalských dějinách.\n\nJediné dvě korunovace (první a poslední) pruského krále proběhly 18. ledna 1701 (korunovace první krále Fridricha I.) a 2. února 1861 (korunovace krále Viléma I.). Obě korunovace se uskutečnily v katedrále v Královci (dnešní Kaliningrad), kde se král sám korunoval předtím posvěcenou korunou.\n\nPrvním rumunským králem byl korunován v roce 1881 Karel I. (v královském paláci) Další královská korunovace proběhla až v roce 1922 ve sedmihradském městě Alba Iulia v pro tento účel postavené pravoslavné korunovační katedrále, kdy byl korunován král Ferdinand a královna Marie. Obřad byl díky okolnostem pojat nikoliv pravoslavně (víra většiny Rumunů), ale ekumenicky, jelikož král byl římský katolík a královna byla anglikánka. Následujícím a také posledním rumunským korunovaným králem byl v roce 1940 Michal I. korunovaný v pravoslavné patriarchální katedrále v Bukurešti, arcibiskupem bukurešťským a patriarchou celého Rumunska Nicodimem.\n\nPosledním korunovaným ruským carem (císařem) byl Mikuláš II., který byl korunován 26. května 1896 v moskevském chrámu zesnutí Přesvaté Bohorodičky (Uspěnský chrám).\n\nPosledním korunovaným srbským králem byl Petr I. Karađorđević, který byl korunován 21. září 1904 v katedrále svatého Michaela archanděla v Bělehradu.\n\nPosledním pomazaným španělským králem byl Alfons XII., který byl korunován v roce 1874.\n\nPoslední korunovace ve Spojeném království proběhla v roce 1953, kdy byla arcibiskupem z Canterbury ve Westminsterském opatství korunována královna Alžběta II. Zůstává tak v současnosti jediným evropským korunovaným monarchou.\n\nPoslední korunovace císaře papežem v Římě se konala 31. května 1433, korunovaným císařem byl Zikmund Lucemburský.\n\nPosledním korunovaným císařem, který byl korunován papežem (Klementem VII.), se stal 24. února 1530 v Boloni Karel V.\n\nPoslední římský (římskoněmecký) král, který se nechal korunovat v Cáchách, byl Ferdinand I. Slavnostní obřad se uskutečnil 11. ledna 1531. Jeho následovníci byli již korunováni ve Frankfurtu nad Mohanem a to již rovnou jako císařové. Jedinou výjimkou byla korunovace Rudolfa II. 1. listopadu 1575, která proběhla v Řezně.\n\nVůbec posledním korunovace se uskutečnila 14. července 1792, kdy byl ve Frankfurtu nad Mohanem korunován František I.\n\nTradičním korunovačním místem švédských králů byla katedrála v Uppsale a obřad prováděl arcibiskup z Uppsaly.\n\nPosledním korunovaným švédským králem byl Oskar II., který byl korunován v roce 1873.\n\nThajští (siamští) králové byli tradičně korunováni v ceremonii obsahující buddhistické a bráhmanské prvky. Poslední korunovace proběhla 5. května 1950, kdy byl korunován současný král Pchúmipchon Adunjadét.\n\nPosledním korunovaným tonžským králem je Tupou VI., který byl korunován v roce 2015. Jde také o nejnověji korunovaného monarchu. Na tomto postu nejnověji korunovaného monarchy nahradil svého bratra, který byl korunován v roce 2008.\n\nPrvní uherská královská krounovace proběhla 25. prosince 1000, když byl arcibiskupem z Ostřihomi korunován první uherský král Štěpán I. Svatý v bazilice Nanebevzetí Panny Marie ve Stoličném Bělehradu. V letech 1563 až 1830 probíhaly korunovace uherských králů katedrále svatého Martina v Prešpurku. Poslední korunovace zde proběhla 28. září 1830, kdy byl korunován uherský král Ferdinand V. (rakouský císař Ferdinand I.). Úplně poslední uherská korunovace proběhla 30. prosince 1916 v Budapešti, kdy byl korunován uherský král Karel IV. (rakouský císař Karel I.).\n\nPoslední korunovace papeže tiárou proběhla v roce 1963, kdy byl korunován papež Pavel VI.\n\n\n\n"}
{"id": "190971", "url": "https://cs.wikipedia.org/wiki?curid=190971", "title": "Kovařík", "text": "Kovařík\n\nKovařík s ženskou formamou Kovaříková:\n\n\n\n\n\n"}
{"id": "190973", "url": "https://cs.wikipedia.org/wiki?curid=190973", "title": "Dějiny Prahy do roku 1348", "text": "Dějiny Prahy do roku 1348\n\nDějiny Prahy do roku 1348 představují období od vzniku pražského podhradí po rozvoj středověkého souměstí před jeho zásadním rozšířením Karlem IV.\n\nRozvoj osídlení se datuje od konce 9. století, kdy kníže Bořivoj I. přenesl své sídlo a založil zde hradiště, pozdější Pražský hrad. Ve 13. století, kdy byl Hrad již hlavní sídlo českého království, bylo osídlení soustředěno do dvou opevněných královských měst, Starého Města a Malé Strany, ke kterým se později přidalo poddanské městečko Hradčany. Spolu s křesťanstvím se ze západu šířil vliv románského stavebního slohu (domy, Juditin most) a od 13. století slohu gotického (Anežský klášter, dům U Kamenného zvonu).\n\nNejstarší slovanské osídlení oblastí dnešní Prahy se soustřeďovalo v oblasti dnešního Veleslavína někdy kolem 6. století, během dalších dvou set let vznikla další hradiště v současné západní polovině města. Po osídlení oblasti dnešního Pražského hradu však hradiště rychle ztratila svůj význam. \n\nJiž v roce 885 na Pražském hradě vznikl první kostel, zasvěcen byl Panně Marii. Jednalo se o jeden z nejstarších kostelů v Čechách vůbec; jen dva roky před ním nechal Bořivoj postavit na Levém Hradci kostel sv. Klimenta.\n\nRoku 895 následovalo po Svatoplukově smrti odtržení od Velké Moravy, byla uzavřena vazalská dohoda Spytihněva I. s východofranským králem Arnulfem Korutanským na ochranu před Uhry. Následovalo otevření karolinské kultuře a zavedení latinské liturgie. Vliv Byzantské říše od této doby začal rychle upadat.\n\nZ 10. století je již doložena obchodnická osada v oblasti dnešní Malé Strany, roku 926 je vybudována rotunda sv. Víta na Pražském hradě, kam jsou následně o dalších 12 let později uloženy ostatky vévody sv. Václava. V kronice je k roku 929 je nazývána \"Praga\" (Widukind z Corvey). V druhé polovině téhož století je založen i Vyšehrad. Roste vliv křesťanství; od roku 973 sídlí v Praze i biskupství pražské (\"Pragensis\"), spadající pod mohučské arcibiskupství, prvním biskupem saský mnich Dětmar. Začínají se budovat první kláštery (břevnovský klášter, jiřský klášter). V kotlině pod hradem se postupně začínají osady rozrůstat a spojovat v jedno velké město. Z roku 965 se dochovalo první písemné svědectví arabsko-židovského kupce Ibráhíma ibn Jákúba o Praze (jako \"Fragha\"/\"Bragha\"/\"al Phraga\" či \"Baraga\"/\"Paraga\") jako o bohatém obchodním městě (středisku obchodu s otroky) z kamene a vápna.\n\nOd roku 995 se Praha stala jediným sídlem českého knížectví, poté co byli vyvražděni Slavníkovci, jako poslední z rodů, vládnoucích českému území. Veškerou moc tak získal rod Přemyslovců. Od začátku 11. století existovala již latinská škola, v druhé polovině téhož století již byly Čechy královstvím, se sídlem právě na Pražském hradě. Přesto svůj královský titul získal panovník Čech definitivně teprve až na začátku 13. století, takže královským městem Praha nebyla nadlouho.\n\nKníže Soběslav I. přenesl sídlo z Vyšehradu zpět na původní hradiště, které od roku 1135 přestavoval na kamennými hradbami opevněný hrad. Oba břehy podhradí spojené dřevěným mostem měly charakter předměstského osídlení s individuálně opevněnými dvorci a dalšími stavbami (Týn). V roce 1172 byl dokončen Juditin most, historicky druhý nejstarší kamenný most ve střední Evropě. Vedle něj vyrůstala johanitská pevnost při kostele Panny Marie, na petřínské stráni byl budován mohutný premonstrátský Strahovský klášter. V této době se v Praze také již začínají stavět románské kamenné domy, např. palác v Řetězové ulici.\n\nRoku 1230 též Staré Město, po spojení několika menších obcí, obehnaly hradby; následovalo zavedení jednotného městského práva, po vzoru norimberského práva. V této době vznikají na druhé straně za řekou také i Hradčany. \n\nV roce 1338 je založena Staroměstská radnice, roku 1342 je Juditin most stržen povodní. Krátce poté začíná být budován nový most, Karlův. O další dva roky později je pražské biskupství povýšeno na arcibiskupství a zahájena je i výstavba katedrály svatého Víta. V tomto období začíná vláda Karla IV., který do Prahy přesunul hlavní město Svaté říše římské. Následuje období rozvoje obchodu a prosperity.\n"}
{"id": "190978", "url": "https://cs.wikipedia.org/wiki?curid=190978", "title": "Jošikacu Ašikaga", "text": "Jošikacu Ašikaga\n\nJošikacu Ašikaga (: , \"Ašikaga Jošikacu\", 19. březen 1434 - 16. srpen 1443) byl sedmým šógunem šógunátu Ašikaga. Titul mu byl udělen v osmém roce jeho života rok poté, co byl jeho otec zavražděn Micusukem Akamacu během povstání Kikacu (1441), ale již rok poté umírá na vážnou chorobu, takže v čele šógunátu nevydržel ani celý rok.\n\nJeho nástupcem se stal roku 1449 jeho mladší bratr Jošimasa Ašikaga.\n"}
{"id": "190983", "url": "https://cs.wikipedia.org/wiki?curid=190983", "title": "Chameleon obecný", "text": "Chameleon obecný\n\nChameleon obecný (\"Chamaeleo chamaeleon\") je jediný druh chameleona, který žije v Evropě. Vyskytuje se v okolí celého Středozemního moře, žije v Severní Africe, na Blízkém východě, ve Španělsku a Portugalsku a na některých řeckých ostrovech. Je chráněný, zařazený do přílohy II, CITES.\n\nSamci dorůstají délky až 36 cm, samice bývají o něco větší, až 40 cm dlouhé. Hlava ještěra je trojboká, s širokou tlamou a zakončená střechovitou a do týla protaženou přilbou. Jako všichni chameleoni má i chameleon obecný oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Má bočně zploštělé tělo a malý, vroubkovaný a úzký hřbetní hřeben, který se táhne od začátku hřbetu do poloviny těla. Nohy mají prsty srostlé v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Ocas je dlouhý a ovíjivý. Zbarvení chameleona obecného je variabilní, zpravidla se jedná o nějaké odstíny zelené, hnědé, šedobílé a černé. Na těle jsou obvykle podélné světlejší pruhy a nepravidelné tmavší skvrny, a na hrdle má chameleon obecný žlutý pruh, který nemění barvu. Samice se od samce kromě velikosti liší též silnějším ocasem.\n\nChameleon obecný vytváří šest poddruhů, evropský je typový poddruh C. c. chamaeleon. Od ostatních poddruhů se liší menším vzrůstem, jen vzácně je delší než 20 cm. Nalezneme jej v nejrůznějších typech biotypů. Vyskytuje se v oázách severní Afriky, kde žije na palmách a v křovinách, ve Španělsku obývá písečné duny, v Egyptě štěrkové pláně, nevyhýbá se ani piniovým lesům, zahradám, mandloňovým sadům nebo olivovým hájům do nadmořské výšky až 1850 m. Na středomořském pobřeží Španělska je hojný a žije zde 10-25 chameleonů obecných na jednom hektaru., dále chameleoni prokazatelně žijí v Portugalsku a v Řecku na ostrově Samos a Chios. Nepotvrzené zprávy o výskytu pocházejí ze Sicílie a Kréty. V Severní Africe žijí chameleoni obecní na Západní Sahaře, v Maroku, a při pobřeží Středozemního moře v Alžírsku, v Tunisku, v Libyi a v Egyptě. Dále se vyskytuje na Kypru, v jižním Turecku, v Sýrii, Libanonu, v Izraeli, v jihozápadní části Saúdské Arábie a v severním Jemenu.\n\nJe to samotářské zvíře s diurnální aktivitou. Loví hmyz pomocí vystřelovacího jazyka, který mu umožňuje bleskově chytit kořist i ve značné vzdálenosti. Natažený jazyk chameleona je obvykle delší než zbytek jeho těla a na konci je mírně rozšířený a lepkavý.\n\nObdobí rozmnožování nastává v druhé polovině roku. Je-li samice svolná k páření, nechá samce přiblížit se k ní. Kopulace trvá 15-20 minut. Chameleon obecný je vejcorodý, po 40-60 dnech březosti samice klade 15-45 kožovitých vajec, pro které v půdě vyhrabe 10–20 cm hlubokou noru. Mláďata se při teplotě 17-29 °C líhnou za 160-240 dní.\n\nChameleona obecného je možné chovat v teráriu o rozměrech minimálně 40×40×70 cm. Vůči ostatním jedincům svého druhu je agresivní, proto by měl být držen odděleně. V teráriu může být teplota pouze 23 °C, ale pod zdrojem tepla musí být teplota vyšší, 30 °C. Pro úspěšné rozmnožování v zajetí je nutné chameleonovi obecnému poskytnout zimní klid, kdy teplota v teráriu klesne na 15 °C. Jako substrát na dno terária je vhodná směs písku a rašeliny, terárium musí být vybaveno větvemi na šplhání či živými rostlinami. Nutností je dobré větrání a k zajištění optimální vlhkosti rosení jedenkrát denně.\n\n"}
{"id": "190989", "url": "https://cs.wikipedia.org/wiki?curid=190989", "title": "Islandská koruna", "text": "Islandská koruna\n\nIslandská koruna ( \"króna\") je zákonným platidlem ostrovního státu Island. Název „koruna“ je stejný pro většinu měn severských států (norská, dánská, švédská koruna), ke kterým se Island započítává. ISO 4217 islandské koruny je ISK. Jedna setina koruny se nazývá „eyrir“ (množné číslo „aurar“). \n\nIsland byl až do roku 1918 součástí Dánského království. Dánská koruna začala na Islandu platit v roce 1874. V roce 1885 se začala razit \"islandská\" koruna, která byla pouze variantou dánské koruny (podobná situace je dnes mezi faerskou a dánskou korunou). Mezi lety 1873 a 1914 byla mezi Dánskem (jehož byl Island součástí) a Švédskem (které bylo v unii s Norskem) Skandinávská měnová unie. V tomto období se ve všech zmíněných státech platilo jednotnou měnou - \"korunou\". Po rozpadu unie začal každý stát používat vlastní měny odvozené od zaniklé společné. Island vydal své první vlastní mince a bankovky v roce 1922. V roce 1981 provedla islandská národní banka měnovou reformu, kdy se ze sta „starých“ korun stala jedna „nová“ koruna.\n\nMince islandské koruny měly hodnoty 1, 5, 10, 50, 100 korun. \nBankovky měly hodnoty 500, 1000, 2000, 5000, 10000 korun. \n\n"}
{"id": "190993", "url": "https://cs.wikipedia.org/wiki?curid=190993", "title": "Jošinori Ašikaga", "text": "Jošinori Ašikaga\n\nJošinori Ašikaga (: , \"Ašikaga Jošinori\", 12. červenec 1394 - 12. červenec 1441) byl šestým šógunem šógunátu Ašikaga. Byl synem třetího šóguna Jošimicua Ašikagy.\n\nPo smrti svého předchůdce Jošikazuy v roce 1425 Jošimoči Ašikaga neurčil svého nástupce. Po Jošimočiho smrti o tři roky později se přece jen Jošinori stal nositelem titulu \"Sei-i Taišógun\", konče tak roční období tahanic a sporů o stolec šóguna.\n\nJošinori začal posilovat svou moc zejména porážkou Močiudžiho Ašikagy po vzpouře Eikjó, která se odehrála v roce 1438. Stejně jako další šógunové praktikoval tradici šudo a pojal za svého milence Sadamuru Akamacua.\n\nŠógun byl zavražděn roku 1441 na své 47. narozeniny. Padl během povstání Kikacu rukou Micusukeho Akamacua. Příčinou byly pravděpodobně Jošinoriho tendence převést Micusukeho državy pod kontrolu svého milence Sadamury.\n\nJošinoriho nástupcem se stal jeho syn Jošikacu, nicméně vliv šógunátu na Japonsko se systematicky snižoval.\n"}
{"id": "190995", "url": "https://cs.wikipedia.org/wiki?curid=190995", "title": "Jošikazu Ašikaga", "text": "Jošikazu Ašikaga\n\nJošikazu Ašikaga (: , \"Ašikaga Jošikazu\", 27. srpen 1407 - 12. červenec 1425) byl pátým šógunem šógunátu Ašikaga a vládl v období let 1423-1425. Byl synem čtvrtého šóguna Jošimočiho Ašikagy.\n\nPo dvou letech od jmenování šógunem Jošikazu umírá a jeho nástupcem se o čtyři roky později stal jeho strýc Jošinori.\n"}
{"id": "190999", "url": "https://cs.wikipedia.org/wiki?curid=190999", "title": "Radostovice", "text": "Radostovice\n\nNázev Radostovice má více sídel:\n"}
{"id": "191000", "url": "https://cs.wikipedia.org/wiki?curid=191000", "title": "Jošimoči Ašikaga", "text": "Jošimoči Ašikaga\n\nJošimoči Ašikaga (: , \"Ašikaga Jošimoči\", 12. březen 1386 - 3. únor 1428) byl čtvrtým šógunem šógunátu Ašikaga a vládl v období let 1394-1423. Byl synem třetího šóguna Jošimicua Ašikagy.\n\nPo abdikaci svého otce roku 1394 se ještě téhož roku Jošimoči stává šógunem. Již v dětském věku se tak stal autoritou šógunátu číslo jedna. Za svého milence pojal Močisadu Akamacua, kterému svěřil jistá území. Močisada byl ale neschopný feudál, za což si vysloužil zavržení od své rodiny. Na příkaz Jošimočiho tedy musel spáchat seppuku. Sám Jošimoči držel úřad šóguna až do roku 1423, kdy odstupuje ve prospěch svého syna Jošikazua.\n"}
{"id": "191001", "url": "https://cs.wikipedia.org/wiki?curid=191001", "title": "Žebrákov", "text": "Žebrákov\n\nNázev Žebrákov má více sídel:\n"}
{"id": "191002", "url": "https://cs.wikipedia.org/wiki?curid=191002", "title": "Slapové jevy", "text": "Slapové jevy\n\nSlapové jevy, též slapy, jsou projevy slapových sil a představují diferencované působení gravitačních sil. Účinky slapových sil se na Zemi projevují v hydrosféře, atmosféře, ionosféře a litosféře – rozeznávají se slapy hydrosféry (mořské slapy, mořské dmutí), slapy atmosféry (atmosférické slapy), slapy ionosféry (ionosférické slapy) a slapy zemské kůry (litosférické slapy). Nejsnáze pozorovatelné jsou mořské slapy. Slapové síly se projevují u planet, měsíců, ve dvojhvězdách i při setkání galaxií. Teoreticky i prakticky mohou slapové síly dokonce způsobit rozpad obíhajícího tělesa, pokud je oběžná vzdálenost nižší než tzv. Rocheova mez. Slapovým silám Jupiteru je například připisován i rozpad komety Shoemaker-Levy 9.\n\nSlapové jevy představují v užším smyslu slova zvyšování a snižování hladiny moře v důsledku působení slapových sil. Zvyšování hladiny se označuje jako příliv, snižování jako odliv, souhrnně se mluví o dmutí mořské hladiny. Nejvyšší úroveň hladiny, dosažená za určitou periodu, je velká voda, nejnižší malá voda.\n\nSlapové jevy způsobují deformace povrchu oceánu vlivem sil, kterými na vodní masu působí nebeská tělesa, v případě Země především Měsíc a Slunce.\n\nPravou silou působící dmutí je gravitační síla, důležitá je přitom nehomogenita jejího pole. Protože velikost gravitační síly je nepřímo úměrná druhé mocnině vzdálenosti, Měsíc přitahuje silněji tělesa na přivrácené straně Země, a naopak slaběji na odvrácené straně. Navíc je však nutno uvážit neinerciálnost soustavy spojené s povrchem Země a tedy působení zdánlivých setrvačných sil. Pro pochopení přílivového dmutí je třeba nahlížet vzájemný pohyb Měsíce a Země ne jako pouhý oběh Měsíce kolem nehybné Země, ale jako rotaci obou těles kolem společného těžiště. Na Zemi tedy působí také setrvačná odstředivá síla, která naopak roste přímo úměrně vzdálenosti od společného těžiště (protože společné těžiště leží pod povrchem Země na přivrácené straně, jak ukazuje obrázek, je odstředivý příspěvek nejsilnější na odvrácené straně, ale částečně přispívá i na přivrácené straně k Měsíci, a to ve stejném smyslu jako jeho gravitace). Zatímco na přivrácené straně k Měsíci převládá gravitační přitažlivost a na odvrácené odstředivá síla, v oblasti mezi tím obě síly působí proti sobě tak, že se prakticky odečítají. Působením sil proto vznikají na světových oceánech dvě přílivové vlny, na straně přivrácené Měsíci a současně i na straně protilehlé. Pro úplnost je potřeba dodat, že dochází i k dmutí zemské kůry a pláště, i když vzhledem k jejich tuhosti zdaleka ne tak znatelnému.\n\nObě přílivové vlny se pohybují po povrchu Země od východu na západ spolu s pohybem Měsíce. K přílivu a odlivu tak dochází s dvojnásobkem frekvence odpovídající průchodu Měsíce nad příslušným poledníkem, tj. každých 12 hodin 25 minut a 14 sekund, mluvíme o půldenním dmutí. Interval mezi přílivem a odlivem na stejném místě je tedy 6 hodin, 12 minut a 37 sekund. Vlivem deklinace Měsíce je v některých oblastech každé druhé dmutí velmi málo patrné, proto se mluví o jednodenním dmutí. Půldenní dmutí probíhá především v Atlantském a Severním ledovém oceánu, jednodenní zejména v Jávském a Ochotském moři; v mnoha oblastech se oba typy střídají.\n\nV oblastech s výrazným dmutím lze přílivové vody využít k výrobě elektrické energie.\n\nSlapové síly Slunce jsou oproti měsíčním přibližně o polovinu slabší (tvoří přibližně 4/7 slapových sil Měsíce). Pokud Měsíc, Země a Slunce stojí v jedné řadě, slapové síly obou těles se sečtou a dmutí je velmi výrazné, označuje se jako skočné dmutí (syzygijní příliv). Pokud naopak Slunce, Země a Měsíc svírají pravý úhel, slapové síly se částečně vyruší a nastává hluché dmutí (kvadraturní příliv). Ke skočnému dmutí dochází, když je Měsíc ve fázi novu nebo úplňku, k hluchému tehdy, pokud je Měsíc v polovině fáze dorůstání nebo ubývání; perioda je tedy přibližně 15 dní.\n\nKromě vzájemné polohy Země, Měsíce a Slunce a polohy místa na Zemi ovlivňuje výšku dmutí také tvar pobřeží a úhel dna. Na volném moři se výška hladiny mění asi o 0,8 metru. Nejvyšší hranice na světě dosahuje příliv v zálivu Fundy v Kanadě, kde hladina stoupá až o 20 metrů. V Evropě je největší rozpětí přílivu a odlivu poblíž pobřeží Francie v zátoce Mont-Saint-Michel, kde dosahuje asi 13 metrů. Výška přílivu se označuje ve speciálních mapách. Čáry, spojující místa se stejnou dobou nejvyššího přílivu se nazývají izohachie.\n\nVzdutí hladiny u ústí řek s povlovným dnem způsobuje, že se příliv šíří proti proudu řek. U některých je velmi výrazný, šíří se jako vodní vlna a označuje se jako přílivový příboj. U ústí Amazonky dosahuje přílivový příboj výšky 5 metrů a je patrný ještě 850 kilometrů od ústí. V některých oblastech dostává přílivový příboj dokonce své místní jméno – například právě na Amazonce se označuje indiánským slovem \"pororoca\" (hřmící vody). Na Labi přílivový příboj dosahuje do vzdálenosti 150 kilometrů od ústí.\n\nTaké u jezer se projevují slapové jevy, ale vzhledem k velikosti hladiny jsou téměř nepatrné. Nejvyšší příliv se objevuje na Michiganském jezeře ve Spojených státech, kde může dosáhnout až výše 7 cm.\n\nVoda se při dmutí šíří v různých oblastech specifickým způsobem, kdy vytváří slapové proudy. Silnější bývají při odlivu, kdy mohou dosáhnout rychlosti až 22 kilometrů za hodinu a ohrožují lodní dopravu.\n\n\n\n"}
{"id": "191006", "url": "https://cs.wikipedia.org/wiki?curid=191006", "title": "František Fridrich (fotograf)", "text": "František Fridrich (fotograf)\n\nFrantišek Fridrich (21. května 1829, Mělník – 23. března 1892, Praha) byl nejvýznamnější český fotograf a vydavatel druhé poloviny 19. století, který v té době jako jediný fotograf z Čech získal skutečně mezinárodní věhlas. Nejvíce se proslavil snímky Prahy a fotografiemi z lázeňských měst.\n\nFrantišek Fridrich, celým jménem František Josef Arnošt Fridrich, se narodil 21. května 1829 v Mělníce. Jeho matka Magdalena Fridrichová byla dcerou školního komisaře v Blatné a otec Jan Melchior Fridrich spravoval od roku 1826 mělnický magistrát a od roku 1830 byl po šestnáct let purkmistrem města. František tedy pocházel ze zámožných poměrů a z rodiny stojící na špici společenského žebříčku někdejšího královnina města. V Praze rodině patřil dodnes stojící dům U zlatého říšského jablka v Michalské ulici, který Jan Melchior koupil v roce 1786. František měl dva starší sourozence, sestru Annu a bratra Karla. O osudech starších sourozenců nevíme zatím nic, je však zajímavé, že rodinný dům získal nakonec nejmladší z rodiny.\n\nPo běžných studiích měšťanského synka nastoupil roku 1847 na právnickou fakultu v Praze, ale v roce 1851 studií zanechal. Možná již fotografoval během vysokoškolských studií a tudíž měl jisté zkušenosti s daguerrotypií, nejstarší v praxi používanou fotografickou technikou. Možná mu učarovala i Talbotova kalotypie, první technika umožňující vytváření kopií z papírového negativu. Právě od roku 1851 se totiž začala používat technika mokrého kolodiového procesu, jež měla v každém směru příhodnější vlastnosti než techniky do té doby známé. Každopádně o počátcích jeho kariéry profesionálního fotografa toho mnoho nevíme.\n\nV roce 1855 navštívil Fridrich světovou výstavu v Paříži, z níž si přivezl řadu stereotypických fotografií, které pak v září 1856 vystavoval v Praze a se svým stereoskopem a fotografickými snímky pak objížděl i venkov. Byla to první autorská fotografická výstava v historii české fotografie. Podle jedněch pramenů se konala v hotelu U arcivévody Štěpána na Václavském náměstí (dnes na jeho místě stojí hotel Evropa), podle jiných zdrojů proběhla v sále někdejšího hotelu Saský dvůr v Hybernské ulici. Tak či onak byla Fridrichova stereoskopická expozice spojena s malým skandálem. Fridrich byl patrně mírně nekonvenční a vystavoval za zástěnou a za zvláštní vstupné i fotografie ženských aktů. Tato epizoda byla později nepochybně i jedním z hlavních důvodů, proč bylo jinak úspěšnému a v té době už známému Fridrichovi odmítnuto udělení titulu c. k. dvorního fotografa. (Dlužno ovšem poznamenat, že si to vynahradil v roce 1866 po prohrané válce Rakouska s Pruskem, kdy požádal o podobné právo v Prusku a po kladném vyřízení žádosti pak užíval titul „královský pruský dvorní fotograf“).\n\nV roce 1857 cestoval František Fridrich se svou snoubenkou Eleonorou Grögerovou přes Hamburk a Londýn do USA, kde se vzali a strávili zde tři roky. Také z obou evropských velkoměst a samozřejmě i ze Spojených států si Fridrich přivezl soubor stereoskopických fotografií, které pak předváděl nejen zájemcům u nás, ale kupříkladu – a to dokonce už během zpáteční cesty do vlasti – v polském Krakově.\n\nDalší dva roky pak trávil střídavě v Praze a Teplicích. Na sever Čech jezdil zejména v lázeňské sezoně, neboť zde nacházel vděčnou a početnou bohatou klientelu pro zakázkové portréty. Teplice se od té doby staly, vedle Prahy a Karlových Varů, Fridrichovým nejoblíbenějším fotografickým místem. V Praze si naproti tomu připravoval zázemí pro plnohodnotný fotografický ateliér s daleko širším tematickým zaměřením, pro nějž získal živnostenské oprávnění už před svým odjezdem do USA.\n\nSvůj pražský fotoateliér otevřel František Fridrich v roce 1862, a sice na Starém Městě v Michalské ulici, v rodinném domě U zlatého říšského jablka, který je dnes znám stejnojmennou restaurací.\n\nUž při prvních návštěvách Teplic se začala vyhraňovat Fridrichova specializace na místopisnou fotografii, které se začal plně věnovat někdy od roku 1864. Stále prodlužoval dobu svých lázeňských pobytů a rozšiřoval vznikající fotografické cykly, dokonce zde pořádal přednášky o fotografování architektury. Nebyly to ale jen Teplice, kam směřovaly jeho podnikatelské aktivity, kde provozoval sklad a později i sezonní fotografický ateliér, filiálky si zřídil také v západočeských lázeňských městech – Karlových Varech a Mariánských Lázních.\n\nFridrichův tematický záběr je ve srovnání s jeho profesními kolegy nebývale pestrý a široký a převládá v něm užitkové fotografie a práce v exteriéru. Vedle oblíbené místopisné fotografie a snímků různých pamětihodností to byla samozřejmě i tehdy velmi oblíbená portrétní produkce ve formě vizitek, která se týkala jak běžných zákazníků, tak osobností politického či uměleckého světa, dále příležitostné fotografické gratulace, cyklus ilustračních fotografií k různým příslovím, fotografický herbář v podobě kolorovaných snímků květin, reprodukce uměleckých děl aj. František Fridrich se stal i největším vydavatelem fotografických pohlednic v celém mocnářství. Obrovskou dokumentární hodnotu mají jeho četné pohledy na tehdejší pražskou zástavbu, dnes už v nejednom případě asanovanou, či fotografie z různých společenských událostí. K jeho nejstarším pražským snímkům patří záběry z Hospodářsko-průmyslové výstavy na Rohanském ostrově v roce 1864, k těm nejvýznamnějším z posledního období zase cyklus fotografií rozestavěného, pak požárem zničeného a opět vystavěného Národního divadla z let 1880 až 1882 nebo právě dokončená stavba Rudolfina z roku 1885.\n\nNěkdy od roku 1870 vedl František Fridrich kromě ateliéru v Michalské ulici ještě vlastní fotografický obchod na nároží Příkopů a Havířské ulice. V roce 1875 svůj fotoateliér pronajal malíři a vyučenému daguerrotypistovi Janu Malochovi (1825–1911), který u něj mimochodem v šedesátých letech pracoval, a sám si zřídil nový ateliér na tehdejší Ferdinandově, dnešní Národní třídě (dnes je tu kavárna Louvre).\n\nPrávě druhá polovina sedmdesátých a počátek osmdesátých let znamenala pro Fridrichův ateliér největší rozmach a věhlas, který daleko překročil hranice Rakouska-Uherska. Tehdy měl kromě Teplic, Karlových Varů a Mariánských Lázní ještě pobočku v Hamburku, smluvní obstaravatele v dalších evropských velkoměstech (mj. v Berlíně, Vídni, Paříži a Londýně) a sklady prakticky po celém světě, pochopitelně ve Spojených státech, v Brazílii, kde byl navíc jmenován dvorním fotografem císařského domu, v Austrálii, Alžíru, Šanghaji, Japonsku i jinde.\n\nNa rozdíl od Jindřicha Eckerta se Fridrich tolik neangažoval ve veřejných záležitostech, ani v různých spolcích. V některých však chybět nemohl. V roce 1868 se Fridrich zřejmě podílel na založení Pražského ledního klubu, o dva roky později byl spoluzakladatelem Veslařského klubu Regatta a stal se jeho místopředsedou. Dále byl Fridrich zvolen tajemníkem Společenstva fotografů. Díky snímkům z prostředí bruslařských a veslařských sportů, které patřily k Fridrichovým zálibám, můžeme Františka Fridricha označit jako prvního fotografa sportu u nás. A byl i prvním, kdo fotografoval Prahu v zimě.\n\nZískal také řadu významných mezinárodních ocenění – bronzovou medaili na Etnografické výstavě v Moskvě v roce 1867, „Mention honorable“ v tomtéž roce na výstavě v Paříži a v témže roce ještě rakouskou velkou zlatou medaili \"Za umění a vědu\". O rok později získal první cenu na fotografické výstavě v Hamburku. Rakouskou velkou medaili získal za fotografické album „Erinnerung an Prag“, dodnes uložené v kožené kazetě se zlaceným kováním ve vídeňské Národní knihovně.\n\nVe svých šedesáti letech, v roce 1889, pověsil František Fridrich definitivně fotografické řemeslo na hřebíček a pokoušel své štěstí na literárním poli, kde mj. sepsal a vydal německy psaného průvodce \"Okružní cesta po Čechách\".\n\nDům v Michalské ulici postoupil dceři Eleonoře a po zbytek života bydlel v domě U slona na nároží Staroměstského náměstí a Dlouhé třídy.\n\nZemřel 23. března 1892 a jeho dcera rok poté prodala dům U zlatého říšského jablka Arturu Bellmanovi, pokračovateli fotografické živnosti po jeho otci Karlu Ferdinandu Bellmannovi (1820–1893).\n\n\n"}
{"id": "191014", "url": "https://cs.wikipedia.org/wiki?curid=191014", "title": "Lenin (ledoborec)", "text": "Lenin (ledoborec)\n\nLenin (Лeнин) je ledoborec spuštěný na vodu v roce 1957 a je jak první hladinovou lodí, tak zároveň první civilní lodí poháněnou jadernou energií. Lenin začal službu v roce 1959 a byl oficiálně stažen v roce 1989.\n\n\nV pozdější verzi dva jaderné reaktory dodávaly páru do osmi Kirovových turbín. Ty roztáčely generátory, které poháněly tři sady elektrických motorů, které poháněly tři lodní šrouby.\n\nPři spuštění na vodu \"Lenin\" poháněly tři reaktory OK-150.\n\nV únoru 1965 došlo k nehodě s chladicí kapalinou reaktoru č. 2. Po jeho odstávce při výměně paliva byla z reaktoru vypuštěna chladicí kapalina předtím, než bylo vyjmuto vyhořelé palivo. V důsledku toho se roztavily a zdeformovaly některé součásti paliva. Při následném vyjímaní paliva nešlo asi 60 % z něj vyjmout, protože se vzpříčilo. Bylo rozhodnuto vyjmout je i spolu s řídícími tyčemi a následně umístit do speciálního kontejneru, uskladnit jej na dva roky a posléze vyhodit nedaleko Nové země, což se i stalo.\n\nDruhou nehodou byl únik z chladicího systému v roce 1967, krátce po zavezení paliva. Aby se únik našel, bylo zapotřebí rozbít betonový a kovový štít za pomoci palic. Když byl únik nalezen, bylo zřejmé, že škoda způsobená palicemi nepůjde opravit. V důsledku toho byly všechny tři reaktory typu OK-150 vyměněny za dva typu OK-900. Práce byly hotovy na jaře roku 1970.\n\nDetaily těchto nehod nebyly zveřejněny až do rozpadu SSSR.\n\n\"Lenin\" byl vyřazen ze služby roku 1989, protože jeho trup byl opotřebovaný třením o led. Byl uložen v Atomflotu, základně atomových ledoborců v Murmansku. Jeho oprava a přeměna na muzeum byla dokončena roku 2005.\n\n"}
{"id": "191016", "url": "https://cs.wikipedia.org/wiki?curid=191016", "title": "Klan Óuči", "text": "Klan Óuči\n\nKlan Óuči (: 大内氏, \"Óuči-ši\") byl jedním z nejsilnějších klanů Japonska během šógunátu Ašikaga. Jejich panství, ovládané z Jamaguči, představovalo v dobách největšího rozmachu šest provincií. Klan hrál také významnou roli ve válkách období Nanboku-čó proti císařskému dvoru. Až do šedesátých let 16. století představoval klan významnou sílu v západní části Japonska, poté byl zastíněn rostoucím vlivem svých vazalů, klanu Móri.\n\nDíky své poloze a ústředí v provincii Suó na západě Honšú, byli jedněmi z prvních klanů, kteří obchodovali se západními zeměmi, zejména s Čínou. Během války Ónin byli ostrými rivaly konkurenčního klanu Hosokawa. Tyto dva klany se střetly v Ningpo v roce 1523, což byla významná obchodní stanice s Čínou. Následkem konfliktu bylo uzavření a opuštění obchodní stanice Číňany. I když se Óučiové pokoušeli vyslat ještě několik obchodních lodí do Číny, vzájemný obchod ochabl a byl obnoven až v roce 1548, kdy skončil monopol Óučiů na kontakt s čínskými obchodníky a byla otevřena další obchodní stanice v Sakai. Bez zajímavosti není fakt, že Óučiové hostili roku 1551 ve svém domě portugalského jezuitského misionáře Františka Xaverského.\n\nDíky svému bohatství a obchodním kontaktům zvýšili Óučiové svoje renomé zejména v oblasti kultury a umění. Sbírali nespočet uměleckých předmětů z Japonska a Číny. Masahiro Óuči roku 1486 dokonce na svém dvoře v Jamaguči hostil věhlasného malíře Seššúa.\n"}
{"id": "191018", "url": "https://cs.wikipedia.org/wiki?curid=191018", "title": "Smilov", "text": "Smilov\n\nNázev Smilov má více sídel:\n\n\n"}
{"id": "191020", "url": "https://cs.wikipedia.org/wiki?curid=191020", "title": "Královské jablko", "text": "Královské jablko\n\nKrálovské jablko nebo také globus cruciger (lat. sféra nesoucí kříž) je jedním z korunovačních klenotů ve tvaru koule s nasazeným křížem na horní straně. Symbolizuje svět, který je zobrazený glóbem, nad nímž vládne Kristus, symbolizovaný křížem.\n\nPro královské jablko Českého království viz české korunovační klenoty.\nPro královské jablko rakouského císařství viz rakouské korunovační klenoty.\nPro královské jablko Velké Británie viz britské korunovační klenoty.\nPruské královské jablko ve tvaru modře smaltované koule zlatým prstencem a zlatým křížem je zdobená 50 broušenými kameny a 36 rubíny a byla vytvořena v roce 1700 jako korunovační klenot pro korunovaci krále Bedřicha I. Pruského roku 1701.\nKrálovské jablko z norských klenotů bylo zhotoveno v roce 1818 ve Stockholmu a je z pozlaceného stříbra. Glóbus je rozdělen na dvě poloviny proužkem zlatě zdobeného rozetami. Podobný proužek dělí horní polokouli na dvě části. Na něm je posazeno další jablko v malém měřítku s vytepaným latinským křížem.\nKrálovské klenoty dánských králů jsou uloženy ve sklepení zámku Rosenborg.\nKorunovační klenoty ruských panovníků jsou uloženy v ruském Diamantovém fondu a Kremelské zbrojnici.\n\n"}
{"id": "191022", "url": "https://cs.wikipedia.org/wiki?curid=191022", "title": "Digital Radio Mondiale", "text": "Digital Radio Mondiale\n\nDigital Radio Mondiale (DRM) je standard digitálního rozhlasového vysílání, vytvořený jako náhrada za současné analogové AM vysílání (DRM30) a jedna z možných náhrad FM vysílání (DRM+).\n\nSystém DRM využívá kompresi MPEG-4 HE-AAC nebo xHE-AAC. Šířka DRM kanálu je asi 9–10 kHz. Pro stereofonní vysílání je zapotřebí dvojnásobku šířky (tj. asi 18–20 kHz). V závislosti na šířce kanálu a bitové rychlosti umožňuje systém DRM vysílat mimo komprimovaného zvuku i datové a textové služby (něco jako RDS). DRM je určeno pro vysílání v pásmu DV, SV a KV.\n\nDRM je nejmladší standard digitálních vysílání. Jedná se o systém na modulačním principu OFDM, který je náhradou za dnes již nevyhovující amplitudovou modulaci (kmitočtová pásma 150kHz–30MHz). Jedná se o poměrně úzké pásmo s proměnlivými podmínkami pro relativně blízké kmitočty. Aby se do tohoto frekvenčního rozsahu vešly všechny stanice, bylo nutné, aby šířky\njednotlivých kanálů byly malé. Úzké kanály pak mohou přenášet pouze omezené množství informací. Tím jsou dána i omezení systému DRM. Jedná se o tato kmitočtová pásma:\n\n\nTahle pásma odpovídají frekvenčním rozsahům analogového vysílání s amplitudovou modulací. Ve stejném pořadí jsou to DV (dlouhé vlny), SV (střední vlny) a KV (krátké vlny). Pro DRM se používají šířky kanálů 4, 5, 9, 10, 18 a 20 kHz odvozené od kmitočtového rastru analogového vysílání. Z frekvenční šířky jednotlivých kanálů vyplývá jednak počet nosných frekvencí a jednak i možná bitová rychlost daného kanálu. Jedná se o několik desítek nosných vln, např.: 10 kHz je přibližně 200 a přenosová rychlost cca 20 kbit/s. Datový tok DRM (tzv. multiplex) obsahuje 3 typy logických kanálů:\n\n\nKaždý z těchto logických kanálů má určitý počet nosných vln, které jsou modulovány různě robustními modulacemi QAM. Přenášená data jsou zakódována proti chybovosti. Na přijímací straně existuje možnost odhalit a opravit určité množství chyb. Největší současnou překážkou pro rozvoj DRM je stále nedostatek komerčně vyráběných přijímačů.\n\n\n"}
{"id": "191023", "url": "https://cs.wikipedia.org/wiki?curid=191023", "title": "Dobrovolnictví", "text": "Dobrovolnictví\n\nDobrovolnictví je samostatná činnost prováděná ve prospěch druhých bez nároku na finanční odměnu. Častým typem dobrovolnictví je zapojení se do činnosti neziskové organizace (někdy také nazýváno formálním dobrovolnictvím), ale mnozí lidé také slouží méně formálně, ať už jednotlivě, nebo jako součást skupiny. Tento typ dobrovolnictví je obtížněji zjistitelný, proto tito dobrovolníci nebývají zahrnováni do výzkumu a statistik zabývajících se dobrovolnictvím.\n\nO dobrovolnictví mluvíme v případě, když člověk věnuje něco dobrovolně jiným (může jít o peníze, věci, čas, úsilí) a nežádá za to žádnou finanční náhradu. Důvody k dobrovolnictví bývají většinou morální. Patří mezi ně potřeba pomáhat druhým, měnit svět k lepšímu, případně bránit svoji vlast ve válce, pomáhat při živelní katastrofě, mírnit utrpění nemocných lidí při epidemiích atd. Časová náročnost dobrovolných činností je různá. Při velké náročnosti může někdy dojít až k syndromu vyhoření.\n\nMotivace každého člověka k dobrovolné práci je jedinečná – často se ovšem jedná o kombinaci následujících faktorů:\n\nV ČR mezi nejrozšířenější a nejstarší organizace spojené s dobrovolnictvím patří:\n\nMezi novější, ale také velmi rozšířené organizace spojené s dobrovolnictvím patří:\n\nV ČR relativně novou formu dobrovolnictví představují krátkodobé dobrovolnické projekty, známé jako workcampy.\n\nAktéry v organizaci dobrovolnické služby lze rozdělit podle jejich vztahu k dobrovolníkovi.\n\nTato organizace zastupuje dobrovolníka jak vůči státu, tak vůči organizaci přijímající. Její role je významná zejména v případě mezinárodního dobrovolnictví.\n\nOrganizace využívající dobrovolníkovu službu.\n\nU řady organizací (zvláště těch \"starších\" – jako jsou spolky dobrovolných hasičů atd.) je rozdělení na vysílající a přijímající organizaci bezpředmětné.\n\nVětšina neziskových organizací v ČR, zabývajících se dobrovolnictvím – včetně mezinárodních dobrovolnických projektů, existuje jako vysílající i přijímající organizace zároveň. Mezi nejvýznamnější patří AIESEC, INEX - sdružení dobrovolných aktivit a HESTIA.\n\nJak uvádí Jiří Tošner, dobrovolnictví je v České republice částečně právně upraveno zákonem č. 198/2002 Sb., o dobrovolnické službě. Je výsledkem aktivit, které proběhly během Mezinárodního roku dobrovolníků (2001). Zákon se zabývá zejména povinnostmi vysílajících a přijímajících organizací. Uvedený zákon ale pouze vymezuje podmínky za kterých stát dobrovolnickou službu realizovanou a akreditovanou dle tohoto zákona podporuje.\n\nRok 2001 byl OSN vyhlášen mezinárodním rokem dobrovolníků. Podobně je každý 5. prosinec mezinárodním dnem dobrovolníků. Rok 2011 byl vyhlášen Evropským rokem dobrovolnictví.\n\n\n"}
{"id": "191028", "url": "https://cs.wikipedia.org/wiki?curid=191028", "title": "Velmi krátké vlny", "text": "Velmi krátké vlny\n\nVelmi krátké vlny (zkratka VKV nebo též VHF z anglického \"Very High Frequency\") je oblast elektromagnetického záření používaná především pro přenos rozhlasového a radiového signálu v atmosféře. Označení vyplývá z toho, že jeho vlnová délka je poměrně velmi krátká.\n\nPodle definice frekvenční obor zahrnuje frekvence od 30 do 300 MHz, což odpovídá vlnovým délkám 1 m až 10 metrů. Tyto frekvence se používají pro přenos signálu, které vyžadují větší šířku pásma než na KV. Do tohoto pásma tedy spadá i FM rozhlasové a televizní vysílání.\n\nFrekvence těsně pod tímto rozsahem nazýváme krátké vlny (KV), nad tímto rozsahem ultra krátké vlny (UKV).\n\nPro analogové FM rozhlasové vysílání se používá pásmo VKV. Následující tabulka zobrazuje rozdělení rádiových vln na jednotlivá pásma a geografii jejich využití:\n\nDigitální rozhlas DAB využívá III. pásmo VKV (174-240 MHz). Jiný systém DRM+ vysílá také v pásmu VKV.\n\nPásmo VKV se využívalo pro analogové televizní vysílání. Pro digitální DVB-T/T2 se ale již v Česku nepoužívá.\n\n"}
{"id": "191033", "url": "https://cs.wikipedia.org/wiki?curid=191033", "title": "Studénka (rozcestník)", "text": "Studénka (rozcestník)\n\nNázev Studénka má více sídel:\n\n"}
{"id": "191037", "url": "https://cs.wikipedia.org/wiki?curid=191037", "title": "Tis (rozcestník)", "text": "Tis (rozcestník)\n\nTis může být:\n\n\n"}
{"id": "191041", "url": "https://cs.wikipedia.org/wiki?curid=191041", "title": "Tarim", "text": "Tarim\n\nTarim ( , transliterováno \"Tarim däryasi\", ) je řeka na západě ČLR v Sin-ťiangu, jedna z nejdůležitějších řek v této autonomní oblasti a nejdelší vnitrozemská řeka ve Střední Asii. Je 2030 km dlouhá od pramenů delší zdrojnice Jarkend. Povodí, které zahrnuje i povodí jezer Lobnor a Karakošun, má rozlohu 951 500 km².\n\nJménem \"Tarim\" je řeka pojmenovaná pod soutokem řek Jarkend, Chotan a Aksu, přičemž za pramenný tok je považovaná první jmenovaná s horním tokem Raskemdarjou, jež pramení v pohoří Karákóram. Nejvodnější zdrojnicí je však Aksu (70-80%), když druhé dvě zdrojnice v některých letech vysychají. Pod soutokem zdrojnic teče převážně po severním okraji Kašgarské roviny a obtéká ze severu poušť Taklamakan. Na středním a dolním toku se řeka rozděluje na mnohá ramena a průtoky, čímž vytváří neuspořádaný labyrint mělkých koryt a jezer široký až 80 km. V tomto úseku se má charakter mělké, nesplavné pouštní řeky s proměnlivým průběhem hlavního koryta. Na dolním toku se tok \"Tarimu\" přibližuje k řece Končedarja a obě řeky jsou propojeny průtoky s občasným tokem. V letech, kdy převážné množství vody směřuje do řeky Končedarja, naplňuje se jezero Lobnor. Naopak v letech, kdy převážné množství vody směřuje do řeky \"Tarim\", naplňuje se jezero Karakošun a Lobnor se naopak značně zmenšuje nebo vysychá. Jiné z ramen uhýbá k jihu a mizí někde za přehradou Daxihaizi Shuiku. V některých letech řeka končí ve slanisku východně od jezera Karakošun. Většinu povodí ve skutečnosti vyplňují písečné duny pouště Taklamakan. Těsně u řeky se drží odolná keřovitá vegetace a řídký les topolů s podrostem vrb, rakytníku řešetlákového, toještě konopného a lékořice uralské.\nV minulosti do Tarimu ústily řeky Kašgar, Tiznaf a Kerija, jejichž vody se od poloviny 20. století v plném rozsahu využívají na zavlažování popř. se ztrácejí v poušti.\n\nZdrojem vody jsou sněhové a dešťové srážky a na horním toku zdrojnic také ledovce. Nejméně vody má od října do dubna, nejvíce pak od května do září, kdy taje sníh v Ťan-šanu a Kchun-lunu. Od prosince do března bývá řeka zamrzlá. Maximální průtok vody na středním toku u Aralu dosahuje přibližně 2500 m³/s. Objem celkového odtoku činí pod horami přibližně 29 km³ a na dolním toku 4 až 8 km³. Srážky v Tarimské pánvi dosahují pouhých 50 až 100 mm ročně.\n\nŘeka je bohatá na ryby (marinka, osman, siven) a její údolí je častou zastávkou stěhovavých ptáků a na dolním toku v rákosových porostech se nacházejí i jejich hnízdiště. Údolí je řídce osídlené, obyvatelé se živí zemědělstvím v oázách (především Jarkandská, Kašgarská, Aksujská), kde využívají na zavlažování vodu z řeky a jejich přítoků.\n"}
{"id": "191051", "url": "https://cs.wikipedia.org/wiki?curid=191051", "title": "Kněž", "text": "Kněž\n\nNázev Kněž má více sídel:\n"}
{"id": "191052", "url": "https://cs.wikipedia.org/wiki?curid=191052", "title": "Potenciálně nebezpečná planetka", "text": "Potenciálně nebezpečná planetka\n\nPotenciálně nebezpečná planetka ( , PHA) je označení pro takové těleso sluneční soustavy, které vzhledem ke své dráze a velikosti hrozí srážkou se Zemí. Planetka je považována za potenciálně nebezpečnou, je-li nejkratší vzdálenost její oběžné dráhy od oběžné dráhy Země menší než 0,05 astronomické jednotky (přibližně 7,5 milionu km) a její průměr větší než 150 m. Tato velikost je již dostatečná na to, aby planetka nebyla zachycena atmosférou a způsobila úplnou devastaci rozsáhlých území (po dopadu na souš) případně ničivé tsunami (po dopadu do oceánu). Ke srážkám Země s planetkami této velikosti dochází jednou za 10 000 let, ale i častěji. Ke kategorizaci nebezpečnosti PHA se používá tzv. Turínská stupnice.\n\nV listopadu 2006 evidovala NASA 825 potenciálně nebezpečných planetek. Předpokládalo se, že v celé sluneční soustavě jich je mezi 1 000 a 1 100. Hledání dalších takových planetek neustále pokračuje; každá objevená planetka je dopodrobna prozkoumána, aby se zjistila její dráha, velikost, složení a rotace. Tohoto hledání se účastní jak profesionální, tak i amatérští astronomové.\n\nPočet potenciálně nebezpečných planetek však není stálý. V důsledku gravitačního působení jiných planet a jejich měsíců je dráha většiny asteroidů těžko předpovídatelná na větší dobu do budoucnosti. Některé potenciálně nebezpečné planetky se tak mohou časem stát běžnými planetkami nepředstavujícími pro Zemi hrozbu, ale i naopak – nové potenciálně nebezpečné planetky stále vznikají.\n\nÚdaje jsou k 1. 1. v daném roce.\n\n"}
{"id": "191055", "url": "https://cs.wikipedia.org/wiki?curid=191055", "title": "Smrčná (rozcestník)", "text": "Smrčná (rozcestník)\n\nNázev Smrčná má více sídel:\n"}
{"id": "191065", "url": "https://cs.wikipedia.org/wiki?curid=191065", "title": "Leie", "text": "Leie\n\nLeie ( ) je řeka ve Francii (Hauts-de-France) a v Belgii (Henegavsko, Západní Flandry, Východní Flandry). Je to levý přítok Šeldy. Je 214 km dlouhá. Povodí má rozlohu 3900 km².\n\nPramení na severních svazích vysočiny Artois a protéká rovinami Flander. Ústí zleva do Šeldy.\n\nPrůměrný průtok vody na dolním toku činí 28 m³/s. V době velkých povodní dosahuje maxima 200 až 300 m³/s. Zvýšenou vodnost má řeka v zimě.\n\nPod městem Aire-sur-la-Lys je řeka regulovaná pro vodní dopravu. Je spojena kanály s průmyslovými oblastmi Belgie a severní Francie. Leží na ní města Aire-sur-la-Lys, Armentières (Francie), Wervik, Kortrijk, Gent (Belgie).\n"}
{"id": "191067", "url": "https://cs.wikipedia.org/wiki?curid=191067", "title": "Lys", "text": "Lys\n\nSlovo Lys má několik významů:\n\n\n"}
{"id": "191076", "url": "https://cs.wikipedia.org/wiki?curid=191076", "title": "VKV", "text": "VKV\n\nVKV má více významů:\n\n"}
{"id": "191085", "url": "https://cs.wikipedia.org/wiki?curid=191085", "title": "Francisco Tárrega", "text": "Francisco Tárrega\n\nFrancisco Tárrega (21. listopadu 1852 Villarreal – 15. prosince 1909 Barcelona) byl španělský virtuos, skladatel, pedagog a jeden z nejskvělejších kytaristů své doby. Francisco Tárrega se bezesporu stal klíčovou osobností moderní kytarové historie vůbec. Zásadní reformou techniky hry – od držení nástroje, polohy pravé ruky umožňující nové formy úderu a zvukového odstínění, po neobyčejné, důmyslné a funkční prstoklady, využívající rovnoměrně celého hmatníku, stejně jako osobním vkladem skladatelským a aranžérským otevřel novou epochu kytarou okouzlených generací 19. a 20. století.\n\nAčkoliv vedle hudební teorie studoval Tárrega na madridské konzervatoři hru na klavír, jeho celoživotní láskou i údělem se stala kytara. Mimořádné nadání ho předurčovalo k mezinárodnímu věhlasu, ale on na podobnou kariéru rezignoval. Byl člověkem až chorobně plachým a uzavřeným, který se cítil nejlépe v úzkém kruhu svých žáků a přátel, pro které hrál ve skromném soukromí domova. S výjimkou Paříže a Říma také veřejně koncertoval jen v Barceloně a dalších místech Španělska. Se svou rodinou žil v neustálé nouzi, často odkázán na finanční pomoc bratra Vincenta a barcelonského kroužku ctitelů „Audiciones Tárrega“. Jeho těžké lidské osudy navíc ztrpčovala vleklá oční choroba – není tedy divu, že v posledních letech života byl kritizován pro „melancholický“ repertoár svých koncertů.\n\nŽákům věnoval neobyčejnou péči – psal pro ně individuální cvičení, skladby i úpravy. Plodnost Tárregova pedagogického zaujetí osvědčují jména jako M. Llobet, E. Pujol, D. Fortea, P.Roch, J.Robledo, R. Rodés aj., patřící ke špičkovým osobnostem světového kytarového umu počátku 20. století.\nTárregův skladatelský rukopis charakterizuje romantická senzitivnost, ozvláštňující lyrikou, zpěvnou melodikou, překvapivě bohatou harmonizací, těžící mistrně z nově odkrytých nástrojových dispozic. Bohatá, vynalézavá invence činí z Tárregy mistra drobnokresby, který i z krátkých preludií,(např. Una Lagrima), capricha (Alborada) či stylizovaných tancůl (Pavana, Adelita, Marieta) vykouzlí skutečné perly kytarové literatury. Tam, kde se jeho skladby nechávají inspirovat bohatou a svéráznou španělskou lidovou tradicí, jiskří ekvilibristickou brilancí cikánského flamenca, podmanivým rytmem a neobyčejnými zvukovými efekty. To platí jak o Caprichu árabe, evokujícím maurský kolorit s vůní Orientu (dle svědectví P. Rocha bylo kdysi hráváno i vojenskými orchestry), tak zejména o strhující Gran jotě. Ta patřila k několika málo skladbám, které získávaly v poválečném Československu nadšené zájemce o kytarovou hru a podílela se tak na vzniku nové, dnes již slavné kapitoly české kytarové historie. Důležitou roli při návratu kytary na koncertní pódia přelomu 19. a 20. století sehrály úpravy skladeb velkých autorů minulosti i Tárregových současníků. Emancipovaly kytaru jako suverénní, rovnocenný nástroj a současně doplňovaly její, v té době nevelký koncertní repertoár. I zde osvědčil Tárrega mimořádný cit při výběru i přizpůsobování skladeb svému nástroji – většinu jeho transkripcí si ale časem po nepodstatných úpravách prstokladů apod. přisvojili pozdější kytaristé zvučných jmen. Protože navíc byla drtivá většina Tárregova díla publikována až po jeho smrti z nejrůznějších opisů, nese většina vedených úprav nepřesné či přímo zavádějící pojmenování.\n\nFrancisco Tárrega má nepochybně nezastupitelné místo v kytarové historii a nelze ho chápat „pouze“ jako autora Lagrimy a Recuerdos de la Alhambra.\n\nV dnešní době jeho tvorbu proslavila nejvíce společnost Nokia, když umísťuje do mobilních telefonů část skladby Gran Vals, označovaný jako Nokia Tune.\n\n"}
{"id": "191090", "url": "https://cs.wikipedia.org/wiki?curid=191090", "title": "Klášter (rozcestník)", "text": "Klášter (rozcestník)\n\nKlášter má více významů:\n\n\n\n"}
{"id": "191093", "url": "https://cs.wikipedia.org/wiki?curid=191093", "title": "Stružinec (rozcestník)", "text": "Stružinec (rozcestník)\n\nNázev Stružinec má více sídel:\n"}
{"id": "191102", "url": "https://cs.wikipedia.org/wiki?curid=191102", "title": "KMail", "text": "KMail\n\nKMail je e-mailový klient pro Linux a další unixové systémy. Je součástí balíku aplikací Kontact. Díky tomuto může plně využívat jeho ostatní komponenty a naopak. Podporuje volitelné zobrazování HTML emailů, lze používat IMAP.\n\n\nStojí za pozornost možnost jednoduchého nastavení vlastní ikonky ke každé emailové složce, příjemnou vlastností je zobrazení ikonky odesilatele v záhlaví emailu, pokud máte tuto ikonku nahranou v adresáři KAddressBook. Využití těchto vlastností je zobrazeno na screenshotu programu.\n\nDalší zajímavou funkcí je upozornění na zapomenutou přílohu. V případě, že se v textu e-mailu objeví jedno z definovaných klíčových slov (attachment, příloha, …) a žádná příloha není přiložena, klient zobrazí dialogové okno, které na tento fakt upozorní.\n\n\n"}
{"id": "191117", "url": "https://cs.wikipedia.org/wiki?curid=191117", "title": "Avogadrův zákon", "text": "Avogadrův zákon\n\nAvogadrův zákon je důležitý fyzikální zákon, který lze formulovat následujícími slovy:\n\nMáme-li dva různé plyny, přičemž hmotnost jedné molekuly prvního plynu je formula_1 a hmotnost jedné molekuly druhého plynu je formula_2, pak Avogadrův zákon říká, že za stejných podmínek obsahují dva stejné objemy formula_3 plynů stejný počet formula_4 molekul. Celková hmotnost prvního plynu tedy bude formula_5 a celková hmotnost druhého plynu formula_6. Pro poměr hustot obou plynů dostaneme\n\nPoměr hustot dvou plynů je tedy za stejné teploty a tlaku stejný jako poměr hmotností jejich molekul.\n\nZa tzv. normálních podmínek (tzn. teplota 0 °C a tlak 101,325 kPa) je molární objem roven 22,414 dm, přičemž je v něm obsaženo 6,022×10 částic (tzv. Avogadrova konstanta).\n\n"}
{"id": "191120", "url": "https://cs.wikipedia.org/wiki?curid=191120", "title": "Harmony", "text": "Harmony\n\nHarmony (dříve známý jako Node 2) je modul Mezinárodní vesmírné stanice. Slouží jako přechodová část mezi moduly. Obsahuje čtyři přístrojové skříně zajišťující napájení připojených modulů elektrickou energií a přenos dat. Zařízení bylo k vesmírné stanici připojeno 26. října 2007. Připojením Harmony k ISS považuje NASA americké jádro stanice za dokončené.\n\nModul \"Node 2\" byl přejmenován na \"Harmony\" v březnu 2007.\nJméno bylo vybráno studenty v akademické soutěži, které se zúčastnilo více než 2200 škol z 32 států USA. Pravidla soutěže od studentů požadovala, aby vesmírnou stanici studovali, postavili model modulu v měřítku a napsali esej, kde vysvětlili své navrhované jméno.\n\nZařízení ve tvaru válce váží přibližně 13 600 kg, jeho délka je 7,2 m a průměr je 4,4 m. Je druhým ze tří přechodových modulů mezi hlavními částmi stanice. Modul zvětší prostor Mezinárodní vesmírné stanice a umožní připojení japonské a evropské laboratoře. Z povrchu modulu Harmony bude moci operovat robotická ruka kosmické stanice Canadarm2.\n\nPodle dohody mezi NASA, Evropskou kosmickou agenturou a italskou firmou Alenia Spazio, postavila tato společnost modul Harmony v Turíně v Itálii. Harmony byl dopraven pomocí těžkého dopravního letadla Airbus Beluga 1. června, 2003 do Kennedyho vesmírného střediska na Floridu. Po inspekci zařízení po dokončení přepravy jej předala Italská kosmická agentura Evropské kosmické agentuře (ESA). Ta pak formálně předala 18. června 2003 vlastnictví Harmony NASA. Modul byl umístěn v budově Space Station Processing Facility v Kennedyho kosmickém středisku.\nPředáním Harmony byla splněna hlavní část barterové smlouvy mezi ESA a NASA, podepsané v Turíně 8. října 1977.\n\nHarmony byl vynesen do vesmíru 23. října 2007 na palubě raketoplánu Discovery při misi STS-120.\n26. října v 10:02 UTC vystoupili astronauti Scott Parazynski a Douglas Wheelock do otevřeného prostoru, aby připravili modul \"Harmony\" na přemístění z nákladového prostoru raketoplánu k ISS - dočasně na modul přichytili zařízení PDGF (\"\") sloužící k budoucímu připojení staničního manipulátoru SSRMS, sňali z modulu ochranné kryty a odpojili konektory, které jej spojovaly s raketoplánem. Potom staniční manipulátor, který obsluhovali astronauti Daniel Tani a Clayton Anderson, zachytil modul \"Harmony\", zdvihl ho a pomalu ho přemístil k levému bočnímu portu modulu Unity, kde byl dočasně ukotven. V 15:38 UTC se \"Harmony\" oficiálně stal součástí ISS. Stanice se tak rozrostla o 75 m životního prostoru. Její celkový objem dosáhl 500 m. Na palubě STS-120 modul Harmony doprovázel italský astronaut ESA Paolo A. Nespoli, specialista mise.\n\n27. října se posádky raketoplánu Discovery a ISS věnovaly přípravám na oživení modulu Harmony. Ve 12:24 UTC velitelka posádky ISS Peggy Whitsonová otevřela průlez do modulu \"Harmony\". Astronauti při prvním vstupu do modulu použili ochranné roušky, aby náhodou nevdechli případné malé volně poletující částice. Potom se posádka věnovala demontáži přibližně 700 šroubků a příchytek, které jistily různé části vybavení modulu při startu.\n\nPo odletu Discovery provedla posádka kosmické stanice tři výstupy do vesmíru (EVA).\n\nPrvní výstup se uskutečnil 9. listopadu 2007. Zúčastnila se ho Peggy Whitsonová a Jurij Malenčenko. Astronauti měli za úkol rozpojit kabeláž mezi laboratoří Destiny a PMA-2, především kabely zařízení SPTSS (\"\"), které umožňuje raketoplánům získávat elektrickou energii ze zdrojů vesmírné stanice. Připravili také čelní port Harmony na připojení tunelu PMA-2. Po několika dalších rekonfiguracích a drobných úpravách na vnějším povrchu stanice po 6 hodinách a 55 minutách výstup ukončili.\n\n12. listopadu Peggy Whitsonová uvolnila šrouby, které spojovaly tunel PMA-2 s laboratoří Destiny. K této laboratoři byl PMA-2 připojen od 12. února 2001, kdy posádka raketoplánu Atlantis při misi STS-98 připojila ke stanici modul Destiny. Letový inženýr Daniel Tani uchopil staničním manipulátorem PMA-2 a vzdálil jej od Destiny. Po prohlédnutí stykových ploch tunelu kamerami přenesl Tani PMA-2 opatrně k přednímu portu Harmony, kde byl tunel zajištěn.\n\nModul Harmony s tunelem PMA-2 ve své přední části byl 14. listopadu uvolněn ze své dočasné pozice na boku Unity. Daniel Tani přenesl manipulátorem sestavu na čelní port americké laboratoře Destiny. Přesun trval zhruba jednu a půl hodiny.\n\nPo přenesení Harmony do své cílové pozice bylo ještě nutno propojit moduly Destiny, Harmony a PMA-2 s ohledem na energie, data a chlazení. 20. a 24. listopadu se uskutečnily dva výstupy do vesmíru EVA-2 a EVA-3, kterých se zúčastnili astronauti Whitsonová a Tani. Jedním z úkolů bylo překonfigurovat a zapojit rozvody amoniaku, který slouží stanici jako chladicí médium. Elektricky a datově byl propojen adaptér PMA-2 s modulem Harmony a Destiny.\n\n\n\n"}
{"id": "191121", "url": "https://cs.wikipedia.org/wiki?curid=191121", "title": "Klytaimnéstra", "text": "Klytaimnéstra\n\nKlytaimnéstra (řečtina \"Κλυταιμνήστρα\", latinsky \"Clytaemnestra\") je v řecké mytologii dcera spartského krále Tyndarea a jeho manželky Lédy.\n\nKlytaimnéstra byla manželkou mykénského krále Agamemnóna, se kterým měla čtyři potomky: syna Oresta a dcery Élektru, Ífigeneiu a Chrýsothemis. Jejími sourozenci byli Kastór, Polydeukés a Helena, všichni významné postavy starých mýtů. Její život byl poznamenán tím, že jejímu švagrovi, spartskému králi Meneláovi, unesl trojský princ Paris manželku, Klytaimnéstřinu sestru-dvojče, krásnou Helenu. Meneláos se obrátil na Agamemnona, aby mu pomohl ženu dostat zpět a pomstít uraženou čest. Vyjednávání s trojským králem Priamem o navrácení Heleny nebylo úspěšné. To bylo v době, kdy mykénské království vzkvétalo, bylo bohaté a respektované, Agamemnonovi ke spokojenosti chyběla právě jen sláva na poli válečném. Dal dohromady velké loďstvo a vojsko ze všech částí Řecka a byl ustanoven jeho vrchním velitelem. Jakmile Agamemnón odplul do války proti Tróji, podlehla Klytaimnéstra svodům manželova bratrance Aigistha a postupně spolu připravili plán, jak se zbavit krále. Válka trvala dlouhých deset let, pro Řeky skončila vítězstvím, pro Tróju zkázou. Vojska Řeků se vracela do svých domovů a král Agamemnón podle slibu oznámil manželce svůj návrat už zdaleka ohněm na nejvyšší hoře nad zálivem. Jakmile zvědové oheň spatřili, Aigisthos se vypravil krále uvítat. Připravil velkolepou hostinu, v hodovní síni však ukryl dvanáct najatých vrahů, kteří Agamemnóna a jeho druhy zákeřně a krutě zavražili. Proslýchala se i jiná verze, že manžela zavraždila\nKlytaimnéstra sekyrou v koupelně. Jejím dětem Élektře a Orestovi se s pomocí jejich chůvy podařilo uprchnout.\n\nKrálovna se po vraždě svého muže provdala za Aigistha a dosadila ho na mykénský trůn. Pod jeho vládou země úpěla, lid králem i jeho manželkou opovrhoval. Jeho vláda trvala pouhých sedm let - potom se vrátil již dospělý syn Orestés a vykonal pomstu — zabil Aigistha i svou zrádnou matku.\n\nKlytaimnéstra je hodnocena s opovržením ve své době i v době mnohem pozdější. Ve výčtu možných motivů jejího podlého činu se uvádí několik okolností:\n\nŽivotní příběh královny Klytaimnéstry se setkal s odezvou zejména v antických tragédiích\n\n"}
{"id": "191124", "url": "https://cs.wikipedia.org/wiki?curid=191124", "title": "M10 GMC", "text": "M10 GMC\n\nStíhač tanků M10 GMC (\"Wolverine\") byl stíhač tanků zkonstruovaný ve Spojených státech amerických a užívaný zejména v druhé světové válce.\n\nOficiální název stíhače byl M10 Gun Motor Carriage. Jeho vývoj začal v roce 1942 na základě požadavků armády, které se opíraly o zkušenosti z bojů ve druhé světové válce. Stroj byl postaven na podvozku tanku M4 Sherman. Jeho věž byla umístěna více vzadu a byla opatřena kanónem ráže 76 mm. Na obranu proti pěchotě byl instalován kulomet Browning ráže 12,7 mm. Celkem bylo do konce války vyrobeno 6706 kusů. M10 je často označován přezdívkou \"\"Wolverine\"\" (\"rosomák\"), ale původ této přezdívky není znám. Pravděpodobně se jedná o poválečný název. Na rozdíl od jiných vozidel, jako jsou M4 Sherman, M5 Stuart nebo M7 Priest nebylo M10 nikdy oficiálně takto pojemenováno a ani američtí vojáci jej takto nenazývali. Jednoduše jej nazývali \"TD\" (zkratka pro výraz \"tank destroyer\", v českém překladu stíhač tanků).\n\n\nVozidlo kromě Američanů používala též vojska Velké Británie, Sovětského svazu, Kanady, polského zahraničního vojska či Svobodných Francouzů. Stíhače tanků M10 byly poprvé nasazeny v závěru bitvy o Tunisko, dále byly nasazeny v Normandii a na území Německa.\n\nTato vozidla byla tak účinná, že byla používána ještě několik let po druhé světové válce.\n\n\n"}
{"id": "191125", "url": "https://cs.wikipedia.org/wiki?curid=191125", "title": "Culzean Castle", "text": "Culzean Castle\n\nCulzean Castle (čti \"Kul-aejn\"), je hrad ve Skotsku, v oblasti Jižního Ayrshiru, tyčící se na pobřežní skále jižně od města Ayr. Hrad se nachází v parku \"Culzean Country Park\", spolu s osmi dalšími budovami. Celý areál je spravován organizací The National Trust for Scotland, které také patří.\n\nHrad byl vystavěn v letech 1777 až 1792 na místech, kde od 16. století stála mnohem méně honosnější stavba prapůvodní tvrze. Stavba byla určena pro Davida Kennedyho - \"Desátého hraběte z Cassillis\", který zaúkoloval architekta Roberta Adama, aby kompletní přestavbu provedl. Po dokončení pokračovaly i výstavby přilehlých budov a parku. \"Walled Garden\", budova a zahrada pro odpočinek a stravování byla stavěna 1775 - 1786. Další budovy, jako stáje, altány a a jiné stavby mnohem déle. Pozdější majitelé komplex v roce 1945 věnovali organizaci \"The National Trust for Scotland\".\n\nV dnešních dnech je tato památka otevřena pro veřejnost, park celoročně, hrad od jara do podzimu. V areálu jsou turistické stezky, informace, restaurace a obchod. Na skále pod hradem jsou hnízdiště několika druhů mořských ptáků.\n\n"}
{"id": "191129", "url": "https://cs.wikipedia.org/wiki?curid=191129", "title": "M18 Hellcat", "text": "M18 Hellcat\n\nM18 Hellcat byl americký stíhač tanků, vyvinutý v roce 1941. Jednalo se o rychlý lehký stíhač tanků, který však byl poměrně slabě pancéřován. Jeho úkolem byly překvapivé útoky ze zálohy, k čemuž maximálně využíval svoji pohyblivost i palebnou sílu. Oficiální název stroje byl M18 Gun Motor Carriage. Pohon stíhače tanků zajišťoval devítiválcový motor Continental R-975-C4, který byl spojený s automatickou převodovkou. Věž byla otevřená. Celkem bylo vyrobeno 2 507 kusů.\n\nCelkem bylo operačně nasazeno 700 \"Hellcatů\". Zde se ukázalo, že při správné taktice nasazení (rychlé a nenadálé údery z boku, využívající jejich dobrou obratnost a nízkou siluetu) je velmi dobrou zbraní. \"Hellcaty\" tak byly použity při osvobozování území Itálie i západní Evropy, bojovaly také v bitvě v Ardenách, kde se 705. \"Tank Destroyer Batallion\" podílel na obraně města Bastogne. V menším rozsahu byly nasazeny i v Tichomoří, kde s nimi však bylo počítáno zejména až pro samotnou invazi do Japonska.\n\nPo skončení druhé světové války již Hellcaty v americké armádě nečekala žádná zářná kariéra. Proti novým potenciálním protivníkům, sovětským tankům, je limitoval slabší 76mm kanón a proto je v Korejské válce nahradily výkonnější stíhače M36 Jackson. Stroje M18 byly naopak převeleny k výcviku či do rezervy a postoupeny americkým spojencům.\n\nZa druhé světové války testovaly Velká Británie a Sovětský svaz několik kusů M18. Venezuela používala neznámý počet M18 až do 80. let. Německý Bundeswehr sice nepoužíval přímo M18, ale disponoval množstvím transportérů M39, postavených na jeho bázi. Itálie M18 používala k výcviku. Posledním evropským uživatelem byla Jugoslávie, která od USA v 50. letech získala množství obrněné techniky. Přesný počet dodaných M18 není znám, zajímavostí ale je, že se tyto stroje (uložené v rezervě) dočkaly rozpadu Jugoslávie a byly v občanské válce různými stranami i bojově nasazeny. V Asii M18 používaly armády Tchaj-wanu a Jižní Koreje.\n\n"}
{"id": "191131", "url": "https://cs.wikipedia.org/wiki?curid=191131", "title": "Kirk Hammett", "text": "Kirk Hammett\n\nKirk Lee Hammett (* 18. listopadu 1962, San Francisco, Kalifornie) je americký kytarista hrající v kapele Metallica. V roce 2003 se umístil v americkém hudebním magazínu Rolling Stone na jedenáctém místě v anketě o 100 nejlepších kytaristů světa.\n\nNarodil se v San Francisku v Kalifornii irskému otci a matce pocházející z Filipín. Do základní školy začal docházet poté, co se jeho rodina přestěhovala do East Bay. Jako mladý začal projevovat zájem o hudbu hlavně díky sbírce kytar a nahrávek jeho staršího bratra Ricka. Nejvíce ho ovlivnily kapely Led Zeppelin, The Rolling Stones, Black Sabbath a UFO. Jeho největším vzorem byl Jimi Hendrix. Ke kytaře se dostal v 15 letech, jeho prvními kytarami se staly 1978 Fender Stratocaster a 1974 Gibson Flying V. Aby si vydělal na zesilovač značky Marshall, začal pracovat jako prodavač v Burger Kingu.\n\nV roce 1980 založil spolu se zpěvákem Paulem Baloffem, kytaristou Gary Holtem, baskytaristou Geoffem Andrewsem a bicmanem Tomem Huntingem skupinu Exodus, která je aktivní dodnes.\n\nHammett nastoupil do kapely Metallica v roce 1983 jako náhrada za Dava Mustaina (Megadeth), který měl problémy s alkoholem. Jeho prvním počinem společně s Metallicou bylo album Kill 'Em All. V té době bral lekce hry na kytaru od slavného kytarového virtuóza Joea Satrianiho.\n\nRoku 1986 zahynul baskytarista skupiny Cliff Burton po nehodě autobusu, kterým jela skupina z koncertu. Náraz jej vymrštil z lůžka ven oknem a hned po tom se na něj autobus převrátil. Přitom původně měl na \"lůžku smrti\" ležet Kirk, postele si však prohodili.\n\nPřestože je Hammett hlavně sólový kytarista, pro Metallicu napsal také velké množství riffů od poloviny 80. let, obzvláště pak v letech devadesátých v průběhu Load éry. Jeden ze slavných riffů skladby Enter Sandman napsal v hotelovém pokoji ve tři hodiny ráno. Část skladby \"Creeping death\" napsal Kirk Hammett původně pro Exodus, avšak přenesl ji do Metallicy. Hammett je známý častým užíváním Wah-wah pedálu v jeho sólech. On sám říká, že wah-wah mu dovoluje „rozšířit jeho osobnost“. Často také obohacuje písně flažolety, nejvíce patrné jsou ve skladbách Welcome Home (Sanitarium), Am I Evil?, Nothing Else Matters, Disposable Heroes a The Thing That Should Not Be.\n\nAlbum Metallicy St. Anger vyvolává rozporuplné reakce. Jednou z hlavních příčin je absence kytarových sól. Kirk sám řekl že do alba zkoušeli sóla zakomponovat, avšak neznělo to podle jejich představ.\n\nV roce 2006 Hammett propůjčil hlas své postavě v seriálu Simpsonovi (epizoda Žabař, kuchař, manželka a její Homer - 18 řada, 1. díl).\n\nHammettovo první manželství skončilo v roce 1990, v průběhu nahrávání alba The Black Album. Nyní žije v San Franciscu společně se svou druhou ženou Lani se kterou se oženil v roce 1998. 29. září 2006 se Kirkovi a Lani narodil syn, kterému dali jméno Angel Ray Keala Hammett.\n\nV lednu 2007 ohlásila americká společnost ESP Guitars Company limitovanou edici kytary KH-20 která oslavuje Kirkův 20letý vztah se společností ESP. Kytara vychází z typu KH-2 který se prodává již řadu let.\n\nV roce 2009 připravila firma ESP Guitars Company ve spolupráci s Hammettem limitovanou edici kytary ESP M-II Ouija v černé barvě (dle originálu) a \"reversed\" verzi v barvě bílé.\n\nS kolegou Davidem Koronem založil značku KHDK specializující se na výrobu kytarových a baskytarových efektů. Jejich hlavním vývojářem je čech Antonín Salva (Salvation Audio- výroba efektů a aparátů). \n\n\n\n\n\n"}
{"id": "191133", "url": "https://cs.wikipedia.org/wiki?curid=191133", "title": "Svišť", "text": "Svišť\n\nSvišť (\"Marmota\") je rod větších hlodavců z čeledi veverkovití. Žijí většinou ve skupinách. Jejich pravlastí je Amerika. V Evropě žijí svišti například v Alpách nebo ve slovenských Tatrách, kde se jim říká kromě \"svišť\" také \"hvizdák\" (podle jeho typického hvizdu).\n\nSvišti jsou ve většině případů býložravci: Živí se různým jetelem, travami, semeny, květy a ovocem. Někteří však nepohrdnou ani sarančaty či hlemýždi.\n\nVětšina svišťů žije ve skupinách či koloniích, které jsou tvořeny obvykle jedním samcem a několika samicemi. Mláďata, kterých se v jednom vrhu rodí až osm, jsou ze skupiny vyhnána samcem po 20 až 30 dnech od narození. Ve skupinách některých jedinců se najde jisté zajímavé chování. Například svišť žlutobřichý-když kolonie přijde pozdě odpoledne z lovu, v doupěti si svišti vzájemně čistí srst.\nJsou ale i svišti, kteří nežijí pořád ve skupině, ale někdy i samostatně (jejich sociální jednotka je \"variabilní\"). Na jaře dochází dokonce i k agresi mezi jednotlivými zástupci jednoho druhu a to převážně při bojích o území či samičku. Svišť lesní brání své doupě s obloukovitě nahrbeným hřbetem, mrská napruženým ocasem, vyskakuje a klepe vyceněnými zuby.\n\nMezi druhy tohoto rodu patří:\n\n2. února se v Severní Americe slaví Den svišťů (Groundhog Day), protože prý ten den svišťové lesní po zimním spánku poprvé vylézají ze svých nor a svým chováním předpovídají počasí. Pokud se prý svišť poleká svého stínu a hned se vrátí do nory, zima ještě potrvá.\nV Mongolsku a Kyrgyzstánu se místní druhy jako svišt tarbagan loví pro maso, které je pokládáno za pochoutku. Sádlo svišťů se v minulosti v Tatrách i v Alpách používalo pro výrobu léčivých mastí.\n\n"}
{"id": "191134", "url": "https://cs.wikipedia.org/wiki?curid=191134", "title": "Obligace", "text": "Obligace\n\nObligace (z latinského \"obligó\", váži, zavazuji), ale také povinnost nebo nutnost, může znamenat emisní dluhový cenný papír, jehož majitel má právo získat od osoby, která ji vydala, v dohodnutém termínu její nominální hodnotu penězi nebo jiným majetkovým ekvivalentem. Také dluhopis může stanovit právo vlastníka na získání procenta z jeho nominální hodnoty nebo jiných majetkových práv.\n\nDluhopis (obligace) je emisní dluhový cenný papír, jehož majitel má právo získat od osoby, která ji vydala, v dohodnutém termínu její nominální hodnotu penězi nebo jiným majetkovým ekvivalentem. Také dluhopis může stanovit právo vlastníka na získání procenta z jeho nominální hodnoty nebo jiných majetkových práv.\n\nVýnosy investora se mohou skládat ze dvou složek: pravidelné platby v dohodnuté výši a rozdíl mezi kupní cenou dluhopisu a splatnou cenou. Často se vyskytují dluhopisy s pohyblivou úrokovou sazbou, která je spojena s mezibankovními sazbami, refinancováním nebo jinými finančními ukazateli.\n\nDluhopisy slouží jako další zdroj finančních prostředků pro emitenta, což je ekvivalent úvěru. Někdy je jejich vydání cílené – pro financování konkrétních programů nebo objektů, jejichž výnosy v budoucnu slouží jako zdroj pro výplatu výnosů z dluhopisů.\n\nEkonomická podstata dluhopisů je velmi podobná půjčování. Dluhopisy umožňují plánovat jak na úrovni nákladů pro emitenta, tak i úroveň příjmů pro kupujícího, ale nevyžadují provedení zajištění a zjednodušují postup přechodu práva požadavky na nového věřitele. Ve skutečnosti se na dluhopisovém trhu provádějí střednědobé a dlouhodobé půjčky, obvykle v rozmezí od 1 roku do 30 let.\n\nJako investice jsou dluhopisy atraktivní pevnou dobou oběhu na trhu a pevným úrokovým výnosem, což umožňuje přesně předpovědět výši návratnosti takové investice. To výrazně snižuje riziko investic do dluhopisů ve srovnání s akciemi, jejichž výnosy závisí na velkém počtu faktorů a jsou dlouhodobě špatně předvídatelné. Samozřejmě, že rizika selhání emitenta jsou totožná jak s investicemi do dluhopisů, tak s nákupem akcií, ale mechanismus konkurzního řízení činí platby dluhopisů prioritnějšími a u akcií v poslední řadě.\n\n\n\n\n\n\n\n\n\n\n\n\n\n\n\n\n\n\n\n\n\nNěkteré společnosti, banky, vlády a další suverénní subjekty se mohou rozhodnout vydávat dluhopisy v cizích měnách, protože se mohou jevit stabilnější a předvídatelnější než jejich domácí měna. Emise dluhopisů denominovaných v cizích měnách také dává emitentům možnost přístupu ke kapitálu dostupnému na zahraničních trzích. Výnosy z emise těchto dluhopisů mohou společnosti použít k rozdělení na zahraniční trhy, nebo je lze převést na místní měnu emitující společnosti, k použití ve stávajících operacích pomocí devizových swapů. Dluhopisy zahraničních emitentů lze také použít k zajištění kurzového rizika. Některé dluhopisy zahraničních emitentů se nazývají přezdívkami, například „samurajský dluhopis“. Mohou je vydávat zahraniční emitenti usilující o diverzifikaci své investorské základny mimo domácí trhy. Tyto emise dluhopisů se obecně řídí právem trhu emise, například samurajský dluhopis emitovaný investorem se sídlem v Evropě se bude řídit japonským právem. \n\nEurodolární dluhopisy jsou největší součástí trhu eurobondů. Eurodolární dluhopis musí být denominován v amerických dolarech a napsán mezinárodní společností. Vzhledem k tomu, že eurodolární dluhopisy nejsou registrovány u SEC, nelze je prodávat veřejnosti v USA. Lze s nimi však obchodovat na sekundárním trhu. Přestože mnoho portfolií zahrnuje eurodolární dluhopisy v amerických portfoliích, američtí investoři se na primárním trhu nepodílejí. Na primárním trhu proto dominují zahraniční investoři.\n\nYankee dluhopisy jsou dalším typem dluhopisů denominovaných v dolarech. Na rozdíl od eurodolárních dluhopisů je však cílový trh dluhopisů Yankee v USA. Tyto dluhopisy vydává zahraniční společnost nebo země, která se zaregistrovala u Komise pro cenné papíry (SEC). Vzhledem k tomu, že dluhopisy Yankee mají kupovat občané USA na primárním trhu, musí se řídit pravidly stanovenými SEC. Například společnost vydávající dluhopis musí být finančně stabilní a schopna provádět platby po celou dobu trvání dluhopisu.\n\nSamurajské dluhopisy jsou denominovány v japonské měně (jenech), vydávány zahraniční společností a podléhající japonským předpisům. Tyto dluhopisy dávají emitentům přístup k investičnímu kapitálu dostupnému v Japonsku a poskytují příležitost expandovat na japonský trh bez měnových rizik obvykle spojených se zahraniční investicí, protože jsou vydávány v jenech. Výnosy z emise samurajských dluhopisů mohou být použity jinými než japonskými společnostmi na japonský trh, nebo mohou být převedeny na místní měnu emitenta, která se použije na stávající operace.\n\nJavorové dluhopisy jsou denominovány v kanadských dolarech, které v Kanadě prodávají zahraniční finanční instituce a společnosti. Umožňují domácím investorům investovat do zahraničních společností bez obav z účinků kolísání směnných kurzů.Vydávání těchto dluhopisů je ovlivněno nákladovou efektivitou emitenta půjčovat si v kanadských dolarech a vyměňovat výnosy zpět do své měny financování, kterou si oni sami vyberou. Vzhledem k tomu, že zahraniční emitent přebírá úvěrové riziko, když vydává dluhopisy v kanadských dolarech, je náchylný kjakýmkoli nákladům nebo výhodám plynoucím ze změn směnného kurzu kanadských dolarů k měně zahraničního emitenta.\n\nBuldočí dluhopisy jsou vydávány ne-britskými společnostmi, který se snaží získat kapitál v librách (GBP) od britských investorů. Jsou vypisovány jedinou bankou nebo syndikátem domácích bank, denominovány v britských librách a vydávány, když jsou úrokové sazby ve Spojeném království vzhledem k domácím úrokovým sazbám zahraniční společnosti nízké. Emise buldokového dluhopisu snižuje náklady emitenta na úroky nebo náklady na půjčky.\nDlužník může emitovat dluhopisy buď na domácím trhu nebo v zahraničí, například formou emise zahraničních dluhopisů. V tomto případě umisťuje dluhopisy na zahraniční kapitálový trh stejně jako jakákoli místní společnost. Dluhopisy musí být samozřejmě denominovány v místní měně a jejich emise musí být v souladu s národními předpisy. Pro americké dlužníky se Švýcarsko a Japonsko staly nejdůležitějšími zahraničními dluhopisovými trhy.\n\nZahraniční dluhopisy jsou vydávány k umístění v konkrétní zemi a musí splňovat požadavky vnitrostátních právních předpisů. Existuje však mezinárodní trh pro dlouhodobé půjčky, známý jako trh Eurobondů.\n\nTrh Eurobondů kombinuje trhy zahraničních dluhopisů a eurobondů. Zahraniční dluhopisy se prodávají na konkrétní burze, zatímco eurobondy lze kótovat na jakékoli burze. Zahraniční obligace jsou emitovány nerezidentem, jsou nominovány v národní měně a emitovány podle pravidel země vydání.\n\nHlavními zeměmi vydávajícími zahraniční dluhopisy jsou Švýcarsko, Japonsko a USA. Název dluhopisu označuje vydávající zemi. \n\nStátní, zahraniční dluhopisy a eurobondy dluhopisy s pevnou nebo pohyblivou úrokovou sazbou, s kupónem nebo bez něj, dluhopisy jsou odvolatelné, prodlužované nebo s právem na včasný prodej dluhopisů s dluhopisy nebo bez nich, priorita a „junior“. Na trhu dluhopisů se objevuje téměř každý den novinka. To jsou jen několik příkladů exotických vazeb. \n\nPři vydávání zahraničních dluhopisů musí emitent dodržovat pravidla a pokyny stanovené vládou země, ve které je emise vydána. V závislosti na zemi to může být snadný nebo obtížný úkol. Jednou z hlavních výhod získávání zahraničních dluhopisů je schopnost diverzifikovat riziko selhání portfoliových dluhopisů bez obav z fluktuací měny.\n\nVětšina emisí zahraničních dluhopisů je prakticky soustředěna na národních trzích pouze čtyř států –USA, Německa, Švýcarska a Japonska. Až do začátku 70. let byla zaznamenána nesporná převaha amerického kapitálového trhu. Takže v letech 1963-1970 na americkém trhu bylo vydáno téměř 2/3 celkové částky všech zahraničních dluhopisů. Od 70. let se však situace změnila a na evropských a japonských trzích s cennými papíry se provádí stále rostoucí část emisí. \n\nAmerický zahraniční dluhopisový trh je atraktivní pro mezinárodní dlužníky, zejména s velkými půjčkami v průměru 100 milionů dolarů, z nichž největší dosahuje 300 milionů dolarů a více, a také s významnou dobou trvání. Nejdelší půjčky byly poskytovány až 30 let, což je mnohem více než v západní Evropě. Emisní náklady jsou asi 1 %, tj. asi polovina nákladů na dolarovém trhu eurobondů, asi třetina nákladů na ¨německém trhu dluhopisů a pouze čtvrtina nákladů na zahraničním dluhopisovém trhu ve švýcarských francích.\n\nÚroková sazba na zahraniční dluhopisy je obvykle o něco vyšší než u prvotřídních tuzemských dlužníků, ale málo známý dlužník musí samozřejmě platit výrazně vyšší sazbou, výrazně vyšší než sazba tuzemského prvotřídního dlužníka, který se ve druhé polovině 80. let pohyboval v rozmezí 9–9,7 %. \n\n\n"}
{"id": "191136", "url": "https://cs.wikipedia.org/wiki?curid=191136", "title": "Státní dluh", "text": "Státní dluh\n\nTermíny státní dluh a veřejný dluh (), vládní dluh () a národní dluh () se označuje souhrn závazků ústředních vládních institucí a dalších veřejných orgánů dané země vůči jednotlivým věřitelům. Zahrnuje tedy celkové zadlužení vlády, nižších správních celků (v Česku krajů a obcí), mimorozpočtových fondů a fondů sociálního zabezpečení (např. zdravotních pojišťoven).\n\n\"Pozor, někdy se v Česku používá alternativní terminologie, podle které \"státní dluh\" je dluhem centrální vlády a tvoří jen část celkového \"veřejného dluhu\".\"\n\nVeřejný dluh vzniká kumulací schodků (deficitů) veřejných rozpočtů, především státního rozpočtu, v jednotlivých letech. (Také se obvykle udává jako procento ročního hrubého domácího produktu.) Vláda si většinu chybějících peněz obvykle půjčuje emisním financováním, vydáváním dluhopisů (neboli \"obligací\") a dalších cenných papírů s takovou úrokovou sazbou, aby je někdo koupil.\n\nVětšina států své dluhy vůbec nesplácí – když dojde na splatnost dluhopisů prostě vydají dluhopisy nové (tzv. rolování). Ovšem to se týká pouze států, které si to mohou dovolit, tedy států, jejichž obligace jsou finanční trhy ochotné kupovat. To se odvíjí především od odhadu rizika, že dluhy nebudou včas a řádně splaceny, které vyjadřuje rating (hodnocení) vydávaný ratingovými agenturami. Od ratingu se pak odvíjí rizikový příplatek () u CDS, což je cena pojištění právě pro případ, že dojde k nesplácení státního dluhu ().\n\nPodle toho, kdo je věřitelem, se rozlišuje vnitřní dluh, kdy věřiteli jsou občané státu a právnické osoby v něm registrované, a zahraniční dluh, kdy jsou věřiteli zahraniční subjekty, a to jak soukromé (např. obchodní banky), tak jiné vlády a nadnárodní instituce (např. Evropská centrální banka či Světová banka). Pro vládu je jasně výhodnější vnitřní dluh, kdy stát de facto dluží sám sobě, ale zda je možné obligace na domácím trhu prodat závisí na absorpci domácího trhu.\n\nDále je podstatné, zda stát najde dostatek zájemců, kteří by koupili jeho obligace v domácí měně. V opačném případě mu nezbude než se zadlužit v jedné z mezinárodně uznávaných měn (dolar, euro...). Termín dluh fiskálně suverénních zemí () je právě proto někdy definován jako \"souhrn veřejných závazků v zahraniční měně\".\n\nPodle doby splatnosti se státní dluhopisy dělí se na krátkodobé (do jednoho roku), střednědobé (do tří let) a dlouhodobé (nad tři roky).\n\nLogickým důsledkem existence státního dluhu je nutnost platit z něj úrok, říká se tomu obsluha státního dluhu a tvoří podstatnou část rozpočtů většiny zemí. Do tzv. dluhové pasti se stát dostane, pokud úroky, které musí platit, jsou vyšší než nominální růst jeho HDP. V důsledku pak stát dostane horší rating, což zase zvýší úrokové sazby; z takové \"dluhové spirály\" se nelze jednoduše vymanit.\n\nMíra zvaná \"fiskální mezera\" je lepším měřítkem, protože bere v úvahu všechny výdaje. Například v USA je 10,5 % HDP, v Německu 1,2 % HDP a v Itálii dokonce -2,3 % HDP. Znamená, o kolik by se musely teoreticky zvýšit daně, aby byly finance udržitelné (v případě fiskálně zodpovědné Itálie by se tedy mohly snížit).\n\n"}
{"id": "191138", "url": "https://cs.wikipedia.org/wiki?curid=191138", "title": "Alvin Kraenzlein", "text": "Alvin Kraenzlein\n\nAlvin Christian Kraenzlein (12. prosince 1876 Milwaukee, Wisconsin – 6. ledna 1928 Wilkes-Barre, Pensylvánie) byl americký atlet, který na 2. olympijských hrách v Paříži 1900 získal čtyři zlaté medaile.\n\nAlvin Kraenzlein studoval na Wisconsinské a později na Pennsylvanské univerzitě zubní lékařství. Roku 1897 získal svůj první atletický titul na přeboru Amatérské atletické unie (AAU) , když zvítězil v běhu na 220 yardů překážek. V dalších letech ještě získal dalších pět přebornických titulů AAU na krátkých překážkových tratích a ve skoku dalekém a osm titulů I4A (Mezikolejní asociace amatérských atletů Ameriky) na překážkách, v dálce a ve sprintu.\n\nA. C. Kraenzlein je tvůrcem současné techniky krátkého překážkového běhu spočívající v tzv. kročném způsobu přeběhu překážek, při němž se švihová noha vede přes překážku přímo, předklání se trup a odrazová noha se při pohybu přes překážku pokrčmo unoží. V roce 1900 se Kraenzlein připravuje na pařížskou olympiádu v Londýně a získává zde britský titul v běhu na 220 yardů překážek a v dálce.\n\nNa olympijských hrách 1900 nastoupil 14. července k závodu na 110 m překážek. Této disciplíny se účastnilo celkem devět závodníků ze tří zemí – USA, Francie a Indie. V 1. rozběhu porazil Kraenzlein svého krajana a pozdějšího držitele bronzové medaile Fredericka Moloneye v novém světovém rekordu 15,6 sekundy. Ve finále nastoupil kromě nich další Američan John McLean, který byl nakonec druhý, Francouz Jean Lécuyer a Ind Norman Pritchard, který závod nedoběhl. McLean se na startu ulil, ale startér nechal závod běžet, Kraenzlein však soupeře brzy předběhl a zvítězil opět ve světovém rekordu 15,4 s.\n\nTéhož dne proběhla kvalifikace ve skoku dalekém. Účastnilo se jí 12 skokanů ze šesti zemí. Výkon z kvalifikace se započítával do finále. Kvalifikaci vyhrál Kraenzleinův kolega z družstva USA Meyer Prinstein (7,175 m). Druhý den 15. července byla neděle, kdy měli američtí studenti zákaz sportovních aktivit. Zatímco bezpečně vedoucí muž pole Prinstein zákazu uposlechl, Kraenzlein skákal a o jediný centimetr (7,185 m) Prinsteina porazil. Ze zloby nad ztrátou zlaté medaile Prinstein Kraenzleina napadl, prameny se rozcházejí, zda ho stačil udeřit nebo mu v tom kolegové zabránili. Třetí místo ve skoku dalekém obsadil Brit Patrick Leahy.\n\n15. července 1900 probíhala i soutěž v nejkratším sprintu na 60 m. Deset závodníků ze šesti zemí absolvovalo nejprve dva rozběhy. V prvním zvítězil Kraenzlein (7,0 s) před krajanem Edmundem Minahanem. Ihned po rozbězích se konalo finále, které bylo strhující bitvou, Kraenzlein zvítězil ve stejném čase jen o prsa před dalším Američanem Johnem Tewksburym, třetí byl Australan Stanley Rowley.\n\n16. července se Kraenzlein zúčastnil své čtvrté soutěže na olympiádě, 200 m překážek. V této disciplíně bylo 11 účastníků z pěti zemí. V 1. rozběhu měl Kraenzlein chybný start a rozhodčí mu připočetli 1 metr(!), přesto zvítězil poměrně snadno nad Eugenem Choiselem z Francie – čas stanoven na 27,0 s. Ve finále porazil časem 25,4 s o více než sekundu druhého Inda Pritcharda, třetí byl John Tewksbury.\n\nRok po olympiádě Kraenzlein ukončil sportovní dráhu jako držitel 6 světových rekordů, dokončil univerzitní studia a mnoho let se věnoval praxi stomatologa. Později se ke sportu vrátil jako univerzitní atletický trenér. Zemřel na chorobu srdce.\n\n"}
{"id": "191140", "url": "https://cs.wikipedia.org/wiki?curid=191140", "title": "M36 Jackson", "text": "M36 Jackson\n\nStíhač tanků M36 Jackson byl vyvinut v USA na základě požadavků americké armády na rychlý stroj, který by dokázal ničit i ty nejmodernější a nejtěžší obrněnce německé armády. První stroje se dostaly k jednotkám roku 1944, účastnily se zejména bojů v Evropě. Jejich oficiální označení znělo M36 GMC (Gun Motor Carriage), říkalo se jim Slugger (baseballový ranař) nebo Jackson. Ke konci jara roku 1945 byly věže stíhačů tanků M36 Slugger vybaveny skládací soupravou přídavného střešního pancéřování, která chránila jejich posádky proti odstřelovačům. Americké stíhače tanků se používaly i po druhé světové válce, sloužily dokonce ještě v devadesátých letech v jugoslávském konfliktu ve výzbroji všech hlavních válčících stran.\n\n\n\n"}
{"id": "191144", "url": "https://cs.wikipedia.org/wiki?curid=191144", "title": "Irène Joliot-Curie", "text": "Irène Joliot-Curie\n\nIrène Joliot-Curie (12. září 1897 Paříž – 17. března 1956 Paříž) byla francouzská vědkyně, dcera Marie a Pierra Curie. Roku 1935 obdržela společně se svým manželem, Frédéricem Joliot-Curie Nobelovu cenu za chemii.\n\nStudovala na Fakultě přírodních věd na Sorboně, ale její studium bylo přerušeno 1. světovou válkou, během níž pracovala jako sestra u rentgenu. Po válce pokračovala ve výzkumu svých rodičů, v roce 1925 získala doktorát přírodních věd za dizertační práci o alfa záření polonia.\n\nV roce 1926 se provdala za Frédérica Joliota-Curie a spolupracovala s ním na výzkumu přírodní a umělé radioaktivity, transmutaci částic a nukleární fyziky. V roce 1927 se jim narodila dcera Hélène a v roce 1932 syn Pierre. V roce 1935 se podělili manželé o Nobelovu cenu za chemii. Irène se v roce 1937 stala profesorkou na Přírodovědecké fakultě v Paříži. Vedla katedru nukleární fyziky na Sorboně. Předtím, v roce 1936 ji vláda Francie jmenovala tajemnicí pro vědecký výzkum a získala i řád důstojnice čestné legie. Její práce z roku 1938 na výzkumu aktivity neutronů těžkých kovů znamenala důležitý krok k objevu jaderné fúze. Po 2. světové válce od roku 1946 byla ředitelkou Radiového institutu.\n\nAngažovala se v politice jako aktivistka za mír, hájila práva žen. Stala se členkou Comité National de l'Union des Femmes Françaises (Národní výbor Svazu francouzských žen) a Světové rady míru.\n\nIrène Joliot-Curie zemřela na leukémii způsobenou ozářením při výzkumu radioaktivity.\n\n"}
{"id": "191149", "url": "https://cs.wikipedia.org/wiki?curid=191149", "title": "Huť", "text": "Huť\n\nHuť může označovat:\n\nNázev Huť má i několik sídel:\n\n"}
{"id": "191153", "url": "https://cs.wikipedia.org/wiki?curid=191153", "title": "The Holy Devil (Rasputin)", "text": "The Holy Devil (Rasputin)\n\nThe Holy Devil (Rasputin) je divadelní hra, kterou napsal dramatik a scenárista Leo Birinski. Její anglická verze byla objevena v pozůstalosti po novináři a spisovateli Hermanu Bernsteinovi (zemřel v srpnu 1935) v podobě dvou částečně odlišných strojopisných verzí. Novější verze obsahuje rukopisné opravy (většinou pravopisné nebo stylistické), pořízené pravděpodobně Bernsteinem, návrh změny názvu na \"The Wicked Saint (Rasputin)\" a na titulním listu údaj o adaptaci hry Bernsteinem. Není jasné, zda výsledná podoba měla být finálním tvarem hry nebo šlo stále jen o rozpracovaný polotovar. Z korespondence mezi Birinským a divadelním ředitelem Carlem Meinhardem vyplývá, že hra byla pod názvem \"Der heilige Teufel (Rasputin)\" napsána německy již někdy před rokem 1927. Německý text se najít nepodařilo. V září 1932 si Birinski v USA zaregistroval práva na titul \"The Last Czarina,\" což by mohla být první anglická verze této hry. Žádné informace o případném vydání tiskem nebo jevištním provedení kterékoliv z uváděných verzí, ať již v němčině nebo angličtině, se nezachovaly.\n\n\nAnglický text hry byl objeven v dubnu 2005 v pozůstalosti po novináři, spisovateli a diplomatu Hermanu Bernsteinovi (zemřel 31. srpna 1935), která je uložena v archivu Institutu pro židovská bádání YIVO v New Yorku. Zachoval se dokonce ve dvou strojopisných verzích. O získání kopií obou textů se výrazně zasloužila Lenka Pichlíková – Burke, bez jejíž osobní návštěvy Institutu YIVO by texty zůstaly zřejmě jednou provždy uzavřeny v archivu.\n\nAni jeden ze strojopisů není datován, takže stáří textů můžeme jen odhadovat z nepřímých indicií. Leo Birinski přijel do USA v září 1927. Na začátku roku 1929 pracoval na jednom z mnoha návrhů scénáře pro nikdy nedokončený film \"Queen Kelly\" – ten ovšem psal ještě německy. Naopak nejzazší hranicí, kdy mohla hra vzniknout, je zcela jistě úmrtí Hermana Bernsteina. \"Rasputin\" v objevené podobě tedy mohl být napsán někdy mezi druhým pololetím roku 1929 a prvním pololetím roku 1935.\n\nPři porovnání obou verzí textu jsou patrné některé zásadní rozdíly. Po formální stránce je první verze označena jako „hra v šesti obrazech“, druhá verze jako „hra ve třech dějstvích“. Liší se seznamy postav, a to nejen celkovým počtem (v první verzi jich je více), ale v několika případech i pohlavím, pravopisem jména či titulem těch osob, které se vyskytují v obou verzích. Obecně lze říci, že vzhledem k historickým souvislostem hry je druhá verze přesnější. Některé postavy z první verze jsou ve druhé verzi sloučeny do postavy jediné. U první verze jde o čistý strojopis, ve druhé verzi je v textu velké množství rukopisných oprav, na titulním listu je změněn název hry a stejným rukopisem je dopsána formulka „Adapted by Herman Bernstein“. Děj druhé verze je celkově přehlednější, méně rozvláčný a upovídaný. Z toho všeho lze soudit, že druhá verze („ve třech dějstvích“) je i bez zřetele k rukopisným doplňkům propracovanější, čili pozdější a bližší zamýšlenému finálnímu tvaru.\n\nLze důvodně předpokládat, že strojopisný textový základ druhé verze je vlastní dílo Birinského, zatímco rukopisné úpravy jsou dílem Bernsteinovým. Je dost sporné, zda lze označit Bernsteinův podíl jako adaptaci. Jde sice o rázné, nicméně pouze jazykové úpravy, které ani v jednom případě nezasahují do struktury původního textu, nepřekračují tedy rámec jeho redakce. Herman Bernstein byl tedy spíše než spoluautorem nebo upravovatelem pouze pečlivým odpovědným redaktorem, který mladšímu kolegovi především pomohl vylepšit ne zcela suverénní angličtinu.\n\nTaké porovnání jazyka obou verzí, ale i jednotlivých částí samotné starší verze je zajímavé. Na příklad první obraz starší verze byl evidentně napsán v jiné době než zbytek díla. Anglické slovo „I“ (já) je zde velice často psáno písmenem „J“, zatímco v dalších obrazech nikoliv. Kromě toho je první obraz psán mnohem horší angličtinou než další části. V textu je mnoho běžných pravopisných chyb („our“ místo „hour“, „quiquly“ místo „quickly“ atd.), ale také dost chyb odkazujících jednoznačně k německému pravopisu („Zar“ a „Zarin“ místo „Csar“ a „Csarina“, „blud“ místo „blood“, „telefone“ místo „telephone“, „was“ místo „what“, „leutnant“ místo „lieutenant“ atd.). Ostatní části a zejména druhá verze textu mají jazykově mnohem lepší úroveň. Ovšem s germanizmy se setkáme i ve druhé verzi, byť především v podobě různých „zapomněnek“. Místo „Csarina“ se občas vyskytne „Czarin“ nebo dokonce „Zarin“. Z postavy „Colonel“ se náhle stane „Oberst“. Němčina zkrátka anglickým textem jasně prostupuje, ve starší verzi více, v novější méně. Lze soudit, že anglická verze textu vznikla jako autorský převod Birinského z němčiny.\n\nPřes všechny rozpory a nejistoty je \"Rasputin\" první Birinského anglicky psanou hrou a jeho první hrou z amerického období, jejíž úplný text se podařilo najít. A zatím také hrou jedinou.\n\nVšechny hlavní postavy hry mají svůj předobraz v historických osobnostech, jejich jména jsou však různě zkomolena. Rovněž většina událostí a lokalit, které se ve hře vyskytují, má svůj historický vzor. Birinski pozměnil jména postav zřejmě záměrně, aby se v ději a časovém řazení událostí nemusel držet historické skutečnosti, ale mohl je přizpůsobit svému obecnějšímu cíli. Kromě toho šlo jistě i o prevenci právních problémů, protože mnozí aktéři skutečných událostí kolem Rasputina v době napsání hry ještě žili. Nejde tedy o historickou hru, ale o drama inspirované historickými osobnostmi a událostmi. V dalším textu jsou uvedeny informace o historických předlohách jednotlivých postav.\n\n\nPro představu o době, kdy se děj hry odehrává, lze uvést skutečná data historických událostí, které Birinski ve hře použil. Narození careviče Alexise: červenec 1904; seznámení Rasputina s carským párem: listopad 1905; atentát na ministerského předsedu Stolypina: září 1911; zavraždění Rasputina: prosinec 1916. Nejobtížnější bylo časové určení událostí, které se staly dějovým rámcem 1. dějství. Podle jména budoucího světce lze soudit, že jako předloha Birinskému posloužilo svatořečení Serafima ze Sarova (1759–1833), které proběhlo skutečně za účasti carské rodiny 19. července 1903 v poustevně – klášteru Sarov (cca 500 km východně od Moskvy a cca 200 km jižně od Nižního Novgorodu). Birinski tedy ve své hře časový sled událostí poněkud upravil.\n\nKromě časových přesunů si Birinski ve své hře dopřál i posun místní. Atentát na Ministra umístil do Petrohradu, zatímco skutečný atentát na Stolypina se odehrál v Kyjevě. A Rasputin u něj nebyl přítomen. Pro úplnost zbývá dodat, že kritického večera se v opeře ve skutečnosti nehrála \"Piková dáma\", ale \"Pohádka o caru Saltánovi\".\n\nSarov dodává hře ještě zajímavé, byť mimoděčné místní souvislosti. V 50. letech 20. století bylo na místě původního kláštera postaveno tajné město, kde sídlí centrum ruského jaderného zbrojního programu. Zde vznikla pod vedením akademika Kurčatova a ve spolupráci s akademikem Sacharovem sovětská vodíková bomba (je uložena ve zdejším muzeu jaderných zbraní). Do roku 1995 neslo město pouze krycí a občas měněné názvy: Privolžskaja Kontora (Приволжская контора), Centr-300 (Центр-300), Arzamas-16 (Арзамас-16), Gorkij-130 (Горький-130) a v posledním období Kremljov (Кремлёв).\n\nOtec Ostap odříkává v pohřební kapli žalmy, s Otcem Porfirijem mluví o připravované kanonizaci mnicha Serafima. Mají Car s Carevnou právo žádat změnu pravidel kanonizace jen proto, že nový světec by měl orodovat za careviče nemocného hemofilií? Venku se ozvou zvony – stal se prý zázrak, zjevila se Matka Boží. Do prázdné kaple vejde Ministr, v náručí nese nahou ženu, Carevnu. Carevna přijde k sobě a vypráví, že oknem své místnosti uviděla oči, které na ni zvenku upřeně hleděly. Ten pohled ji donutil, aby nahá vyšla do zahrady a došla až k muži, který tam beze slova stál. Náhle začaly zvonit zvony a Carevna omdlela. Ministr nařídí Plukovníku Murlovovi, aby ihned prohledal klášter. Vrátí se Mniši a dohadují se, co se stalo: zjevila se Matka Boží nebo to byl Satan? Policista přivádí několik Poutnic, které byly zadrženy v klášteře. Doprovázejí prý světce Grišku. Vzápětí přivedou k výslechu i Grišku – Rasputina. Vrací se Carevna a v Rasputinovi pozná muže, který na ni hleděl ze zahrady. Objeví se i Car, který Carevnu hledá. Rasputin jim oběma požehná a prohlásí, že carevič bude v pořádku. Car odpoví, že mu věří, a klaní se před ním.\n\nBěžný provoz v Rasputinově petrohradském sídle, Tajemník nestačí odmítat žádosti o audienci a pozvání. Kněžna Jusuková přichází neohlášena osobně. Rasputin ji políbí, ale zároveň jí vyhubuje a pošle ji domů k manželovi. Rasputin si stěžuje, že kvůli popularitě nemůže plnit svůj úkol a chce odejít z Petrohradu. Barabová ho přesvědčuje, že Carevna se bez něj již neobejde. Meziscéna, při níž Žid / Abramson nabízí Tajemníkovi pro Rasputina za záchranu syna z armády účast na skvělém obchodě s kostelními svícemi. Návštěva Carevny u Rasputina – ukazuje mu anonymní dopisy, které dostává Car, prosí Rasputina, aby zůstal. Jen on prý může zachránit careviče. Objeví se i Car, Rasputin mu vytýká slabost a měkkost vlády. Mezi řečí se s carským párem domluví na realizaci projektu s kostelními svícemi a debatu uzavře filozofickou úvahou o mužicích a pánech. Car s Carevnou odejdou, přichází dav prosebníků. Rasputin si vybírá, s kým promluví, komu pomůže. Davem se prodere Voják – válečný invalida. Označí Rasputina za největšího lumpa v Rusku, který má všechny v moci a zneužívá toho jen pro své obchodní zájmy. Rasputin dostane hysterický záchvat a všechny vyžene z místnosti. Slibuje pomstu všem ženám, které ho stáhly do morálního bahna, když on chtěl být novým Kristem. Odejde do svého pokoje, pomalu se scházejí ženy z Rasputinovy suity. Kdosi telefonuje, zda bude večerní modlení.\n\nV lóži mluví Ministr s Plukovníkem Murlovem o zajištění bezpečnosti pro carskou rodinu a Rasputina během slavnostního dobročinného představení. Z hovoru o Rasputinovi je jasné, že oba muži na jedné straně obdivují jeho schopnost pít a zacházet s ženami, na druhé straně cítí, že Rusko kvůli jeho působení spěje do záhuby. Ze závěru rozhovoru vyplyne, že je připraveno spiknutí a že Rasputin má být v divadle zastřelen. Plukovník Murlov přivede k Ministrovi odsouzence k smrti Magrova, který má atentát provést. Za to mu bude umožněn útěk. Ministr mluví s Magrovem o samotě. Souhlasí s jeho názorem, že Rasputin není největší škůdce, Plukovník Murlov je horší. Domluví se, že Magrov místo Rasputina zastřelí Plukovníka. Plukovník Murlov dává Magrovovi poslední pokyny. Domluví se s Magrovem, že největší nebezpečí pro společnost znamená Ministr – Magrov má místo Rasputina zastřelit Ministra. Do lóže přijde carský pár a po ruské hymně začíná předehra opery Piková dáma. V hledišti padnou výstřely. Rasputin oznamuje, že byl zastřelen Ministr.\n\nSpiklenci Kníže Jusukov, Velkovévoda Míťa, Poslanec Dumy Puriškevič a Doktor Lazavert upravují místnost, aby vypadala jako po skončeném bujarém večírku. Doktor Lazavert dává do některých sklenic vína jed, další sype na Rasputinovy oblíbené koláčky. Zároveň domlouvají detaily provedení plánu na likvidaci Rasputina. Nemohou se shodnout, jak naložit s jeho mrtvým tělem. V domě je ještě Kněžna Jusuková, která má posloužit jako volavka, a Poručík Sacharov. Ten má po celé akci v masce Rasputina opustit dům a vytvořit tak spiklencům alibi. Kněžna Jusuková prosazuje zastřelení jako čestnější metodu než otrávení, ale je ostatními odmítnuta. Kníže Jusukov přivádí do domu Rasputina. Všichni ostatní v horním patře předstírají doznívající zábavu po skončeném večírku. Rasputin provokuje Knížete Jusukova, popíjí otrávené víno, pojídá otrávené koláče, jed však neúčinkuje. Kníže Jusukov předstírá, že jde nahoru pro Kněžnu, ale jde si pro pistoli. Když schází zpět, Rasputin ho donutí vyndat ruku s pistolí z kapsy, Kníže v šoku pistoli upustí na zem. Objeví se Puriškevič, vystřelí na Rasputina a ten padne k zemi. Doktor Lazavert konstatuje Rasputinovu smrt – střela prošla srdcem. Poručík Sacharov v masce vychází z domu. Ostatní se rozejdou, v místnosti zůstane jen Kníže Jusukov s Rasputinovým tělem. Rasputin se náhle staví na nohy. Kníže utíká ke vstupním dveřím, kde narazí na Puriškeviče. Objeví se Kněžna Jusuková. Puriškevič střílí na Rasputina. Rasputin k sobě volá Kněžnu a ta dojde až k němu. Rasputin ji dlouze políbí, donutí Knížete a Puriškeviče pokleknout na kolena a zamíří k východu. Náhle ho opustí síly a Rasputin klesá mrtev na zem.\n\nLeo Birinski zřejmě použil Bogrovovo krycí jméno „Alenskij“ v upravené podobě „Lenskij“ ve svých dalších hrách. V \"Raskolnikovovi\" vypráví Razumichin, že jistý Lenskij „s křivým nosem“ u Zosimova tvrdil, že by bez výčitek zabil lichvářku Alenu. V \"Mumraji\" se Lenskij vyskytuje jako jeden z nejvýraznějších revolucionářů, který byl odsouzen k smrti, ale ještě před popravou uprchl z vězení. Osobnost Mordechaje Bogrova zřejmě Birinského velmi zaujala.\n\nMajetková práva k samotné hře budou trvat do 31. prosince 2021 (autor zemřel v roce 1951). Do dnešního dne se nepodařilo najít ani vlastníka, ani správce těchto práv, přestože pátrání proběhlo za pomoci agentury Dilia i v USA, kde Leo Birinski publikoval i jiná díla a kde také zemřel. Pátrání po Birinského dědicích, případně po jiných vlastnících či správcích majetkových autorských práv k jeho dílu pokračuje i nadále, situace se tedy v budoucnu může změnit.\n\n\n"}
{"id": "191155", "url": "https://cs.wikipedia.org/wiki?curid=191155", "title": "Boris Tadić", "text": "Boris Tadić\n\nBoris Tadić ( ; narozen 15. února 1958 Sarajevo) je srbský politik, předseda Nové demokratické strany — Zelení, který v letech 2004–2012 zastával úřad prezidenta Srbska.\n\nNarodil se 15. ledna 1958 v Sarajevu otci Ljubomiru Tadićovi, filosofovi a členovi Srbské akademie vědy a umění a matce psycholožce Nevence Tadić.\nZákladní a střední školu navštěvoval v Bělehradě. Poté vystudoval sociální psychologii na Bělehradské univerzitě. Následně učil psychologii na bělehradském gymnáziu. Založil Středisko pro rozvoj demokracie a politických dovedností, byl také jeho prvním ředitelem.\n\nTadić byl členem Demokratické strany od roku 1990. 27. února 2000 byl na stranickém sjezdu zvolen místopředsedou.\n\nRoku 2002 zastával místo ministra spojů ve vládě Svazové republiky Jugoslávie. Později byl ministrem obrany Srbska a Černé Hory. Působil také v různých funkcích srbského Národního shromáždění a Shromáždění Srbska a Černé Hory. Předsedou strany byl zvolen roku 2004, rok po vraždě Zorana Đinđiće. V druhém kole srbských prezidentských voleb v roce 2004 zvítězil s většinou 53 % hlasů nad Tomislavem Nikolićem, a vystřídal tak Predraga Markoviće na místě prezidenta Srbska.\n\nDne 5. dubna 2012 na úřad prezidenta rezignoval, oficiálně kvůli tomu, aby umožnil konání parlamentních a prezidentských voleb ve stejném termínu. V květnových volbách opět kandidoval a postoupil do druhého kola, ve kterém ale podlehl svému soupeři, Tomislavu Nikolićovi ze Srbské pokrokové strany.\n\nV lednu 2014 Boris Tadić opustil Demokratickou stranu a stal se předsedou Nové demokratické strany — Zelení, kterou hodlá vést ve volbách v roce 2014.\n\n"}
{"id": "191161", "url": "https://cs.wikipedia.org/wiki?curid=191161", "title": "Australský válečný památník", "text": "Australský válečný památník\n\nAustralský válečný památník (Anzac Parade) je válečný památník stojící v hlavním městě Austrálie Canbeře. Byl pojmenován k uctění památky australských a novozélandských vojáků bojujících v první světové válce.\n\nJednotlivé síně znázorňují historii válečných konfliktů a budova je rozdělena na křídla první a druhé světové války.\n\nV památníku se nacházejí například tato místa:\n\n"}
{"id": "191164", "url": "https://cs.wikipedia.org/wiki?curid=191164", "title": "Kultura Higašijama", "text": "Kultura Higašijama\n\nKultura Higašijama (: 東山文化, \"Higašijama Bunka\", \"kultura Východních hor\", 1436-1490) je segment japonské kultury proklamované šógunem Jošimasou Ašikagou. Velice silně vycházela ze zen-buddhistických konceptů wabi-sabi (\"krása a prostota\"). \"Higašijama Bunka\" kladla důraz na zenové činnosti, jakými byly čajový obřad (sadó), aranžování květin (ikebana), divadlo (nó) a malba inkoustem (sumi-e). Většina z toho, co je dnes považováno za tradiční japonskou kulturu, vzniklo právě v uvedeném období.\n\nSídlem šóguna Jošimasy se stal Ginkakudži (\"Stříbrný palác\"), který se nachází v kjótské čtvrti Higašijama. Palác je charakteristický svou prostou krásou. Stříbro, kterým měl být původně palác pokryt, ale chybí, neboť palác vznikal v době nákladných válek a nepokojů, takže na to prostě nezbývaly prostředky. Velice známou je také kamenná zenová zahrada, typický představitel wabi-sabi askeze. Pouze ten, který dokáže žít zenem, může vychutnat pravou krásu této zahrady. Není žádným tajemstvím, že šógun hojně zval do svých paláců množství věhlasných umělců své doby.\n\nGinkakudži byl navržen jako čajový dům, tedy čajovna. Jeho architektura a skromná výzdoba dává znát tomu, že zde byl provozován čajový rituál. Složitější dekorace, které je možno nyní v paláci vidět, vznikaly až v pozdější době. Nejvýrazněji se podepsal styl šoin ze 17. století. Jedním z takových elementů byla tokonoma. Mnoho času zde v Ginkakudži trávil také věhlasný malíř Seššú Tójó, éra stála u zrodu též malířské školy Kanó, stejně jako u počátků čajového obřadu čanoju. K formalizování obřadu došlo v 16. století přičiněním Sena no Rikjúa.\n"}
{"id": "191165", "url": "https://cs.wikipedia.org/wiki?curid=191165", "title": "Shetlandy", "text": "Shetlandy\n\nShetlandy, také Shetlandské ostrovy, \"Shetland\" (ze středoskotského \"Ȝetland\"), jsou souostroví a jedna ze 32 správních oblastí Skotska, ležící na severu země. Je to nejsevernější území Skotska, potažmo Spojeného království. Ostrovy s celkovou rozlohou 1 468 km² leží severovýchodním směrem od Orknejí, na hranici Severního moře a Atlantiku. Administrativním centrem je město Lerwick, nacházející se na největším ostrově Mainland. Společně s Orknejemi tvoří Severní ostrovy, \"Northern Isles\".\n\nJméno pochází od největšího ostrova Mainland (hlavní, největší pevnina), jehož jméno je anglickou koruptelou skandinávského Hjaltland, později Hetland (země \"land\" z čedičových skal \"het\"). Jednoslovný název (Shetland) se v angličtině nikdy nepoužívá v plurálu.\n\nShetlandy se nachází mezi Skotskem, Norskem a Faerskými ostrovy. Ostrovy jsou složeny částečně z metamorfovaných hornin a částečně z hornin sedimentárních a vyvřelých. Dnešní podoba shetlandské krajiny je také důsledkem činnosti ledovce, oceánu a řek. Pobřeží celého souostroví je lemováno mnoha útesy. Na Shetlandách není žádné vnitrozemské místo, vzdálené od pobřeží více než pět kilometrů. Nejvyšším bodem Shetland je vrchol kopce Ronas Hill, nacházející se ve výšce 450 m n. m.\n\nZ více než stovky shetlandských ostrovů je jich pouze 16 obydleno. Největší z nich je Mainland.\nShetlandské ostrovy mají mírné, silně oceánské klima. Na svoji zeměpisnou polohu mají poměrné teplé podnebí, což způsobuje Golfský proud. Okolní moře má teplotu od 5°C v zimě po 14 °C v létě. Teplota se jen velmi vzácně přibližuje k 20 °C a stejně tak jsou velmi vzácné silnější mrazy pod -5 °C. V zimě občas sněží, ale sníh se často nemusí udržet přes celý den. Mlhy jsou nejčastější v létě. V průměru mrzne 20 (Sumburgh) až 60 (nejhlubší vnitrozemí) dní v roce, dnů se sněžením je nejméně v Sumburghu, v průměru 12 v roce (ve zbytku Shetland 20 až 30) a deštivých dnů (nad 1 mm) je v roce průměrně 200 až 220, na nejjižnějším výběžku (Somburgh) 180 až 200. Průměrná roční rychlost větru je od 19 do 27 km/h, v závislosti na vzdálenosti od pobřeží a zakrytí kopci, zpravidla nejvíc na západním pobřeží a Sumburghu.\n\nShetlandy jsou celé travnaté a nejsou na nich žádné lesy, na celých Shetlandách je jen 30 000 m² lesa (0,03 km²). Ale pokud jsou stromy vysazeny (zahrady, parky), tak jim nedělá problém tady růst, a to ani listnatým, kterých je v parcích a zahradách nejvíc, přestože je to nejchladnější část Skotska. Mimo města a vesnice jsou stromy mimořádně vzácné, jen na několika místech na březích jezer nebo na útesech. \"Sorbus aucuparia\" a \"Malus sylvestris\" (druh jabloně) jsou jediné původní stromy. Druhů rostlin je tu málo, jen okolo 400. Nejčastější jsou tady rostliny typické pro tundru, různé trávy, mechy, lišejníky. Shetlandy mají jednu endemitní rostlinu, která roste jen na Shetlandách a nikde jinde, je to \"Cerastium nigrescens\". Tahle rostlina je však vzácná a roste jen na ostrově Unst.\nNa Shetlandách pobývá spousta mořských ptáků, například papuchalk bělobradý, buřňáčci, potáplice malá, terej bílý nebo chaluha velká. Objevila se tam párkrát i husa sněžná nebo sovice sněžní. Existují i 3 druhy ptáků vyskytující se jen na Shetlandách, Shetland Wren, Fair Isle Wren a Shetland starling. Z ptáků žijících i dále od pobřeží třeba kulík zlatý. Jediní volně žijící savci na ostrovech jsou myši a potkani. Z domácích zvířat jsou tady i shetlandské, trochu odlišné verze, třeba shetlandský pastevecký pes, shetlandská ovce, shetlandská husa nebo zvláštní druh polodivokého prasete, který vyhynul v roce 1930, nazývaný grice. Velmi známý je z domácích zvířat hlavně shetlandský poník.\n\nPrvní známé lidské osídlení na Shetlandách je z roku 4030 př. n. l., kdy se tu stavěly první kamenné domy. První osídlené místo na Shetlandách bylo nalezeno podle ostatků pravěkého smetiště někde u Sumburghu. Nedaleko odtud na archeologickém nalezišti Jarlshof (na nejjižnějším cípu Shetland) byly nalezeny pozůstatky kovárny a různých kamenných staveb. Stavby zvané broch se stavěly nejvíc mezi 1200 až 1 př. n. l. (doba železná). Lidské osídlení bylo největší v místě dnešního Sumburghu.\n\nJak přibývali obyvatelé Skandinávie a tím ubývala orná půda, tak na Shetlandy přicházelo tím více Vikingů, nejvíce jich sem přišlo mezi lety 700 až 800. Později byly Shetlandy hlavním sídlem vikinských pirátů, kteří podnikali výpravy jak do Skotska, tak i do Norska. V reakci na nájezdy norský král Harald Harfagre v roce 875 Shetlandy zabral. Křesťanství se na Shetlandy dostalo v pozdním 10. století, kdy na Orkneje (Orkneje a Shetlandy patřily v té době pod jeden kraj Norska) připlul norský král Olav Tryggvasson a pod hrozbou vyhlazení přinutil místní obyvatele, aby se nechali pokřtít a přešli na křesťanskou víru. V roce 1194 ostrované povstali proti králi Norska Sverre Sigurdssonovi a vypluli ke břehům Norska. Byli však u Bergenu poraženi a Shetlandy patřily pod Norsko další dvě století.\n\nOkolo roku 1250 se ostrovy pokusil obsadit skotský král Alexandr II., v těchto snahách pokračoval i jeho nástupce Alexandr III. Král Norska Haakon Haakonsson reagoval invazí na Shetlandy. V tažení pokračoval až hluboko do Skotska do blízkosti města Ayr, kde prohrála bitvu se Skoty. Král Haakon Haakonsson zemřel při ústupu na Orknejích v roce 1263. Poté už se Norové nesnažili dostat znovu do Skotska, ponechali si však kontrolu nad souostrovími Orkneje a Shetlandy. Ve 14. století však rostl skotský vliv na Shetlandách, posledním norský hrabětem na ostrovech byl Jon Haraldsson, po něm nastupovali Skotové. V roce 1380 se Norsko přestalo o Shetlandy zajímat. V roce 1469 se Norský král oženil s dcerou skotského krále a norský král měl povinnost zaplatit věno, pokud by nezaplatil, připadly by Shetlandy Skotsku. Norský král věno skutečně nezaplatil a Shetlandy další rok definitivně připadly Skotsku, blízké kontakty ostrovanů s Norskem tím však neskončily. Od roku 1500 se začalo obchodovat s Německem a začaly se odtud vyvážet solené ryby, vlna a máslo a na oplátku se sem přivážely sůl, látky, oblečení, pivo...\n\nV roce 1707 byl vývoz solených ryb zakázán a to způsobilo problémy zdejší ekonomice. V 17. století vypukla na Shetlandách epidemie neštovic, ale brzo se proti nim začalo dávat očkování a počet obyvatel se potom zvýšil na svoje maximum 31 670 v roce 1861. Shetlanďané byli dobrými námořníky a tak byli verbováni během Napoleonských válek, během války sloužilo 3 000 obyvatel Shetland. Ale vracelo se jich málo, například z Fetlaru odešlo bojovat 120 mužů a vrátilo se jich jen 20. Mezi lety 1861–1881 emigrovalo okolo 8 000 Shetlanďanů.\n\nV první světové válce sloužilo mnoho Shetlanďanů v britské armádě a dalších 3 000 v obchodním loďstvu. Přes Lerwick vedla i důležitá trasa pro konvoje. V první světové válce padlo 500 Shetlanďanů. Během druhé světové války v roce 1940 mělo základnu v Scalloway norské námořnictvo. Po druhé světové válce byla v moři na východ od Shetland nalezena ropa, což na Shetlandy přineslo další peníze.\n\nDopravu mezi ostrovy Shetland zajišťují trajekty. Existuje také lodní linka Lerwick - Aberdeen, na které je dopravce NorthLink Ferries, plavba trvá 12 hodin, pokud navíc loď zastavuje i v Kirkwallu na Orknejích, tak je cesta o 2 hodiny delší. Cesta lodí z Lerwicku do Aberdeenu je přibližně 350 km dlouhá, se zastávkou v Kirkwallu přibližně 450 km.\n\nHlavní letiště je letiště Sumburgh na úplném jihu Shetland, asi 40 km jižně od Lerwicku. Hlavní aerolinka je Loganair (patřící dál pod leteckou lowcost společnost FlyBe). Ze Sumburghu letadla téhle společnosti vylétávají až desetkrát denně do různých míst ve Skotsku, hlavně do Kirkwallu, Aberdeenu, Inverness, Glasgow a Edinburghu. I u Lerwicku je jedno letiště, asi 11 km na západ od něj. Z tohoto letiště vylétávají vnitrozemské (uvnitř Shetland) lety k většině obydlených ostrovů Shetland. Velmi využívané je také letiště u ropné rafinérie Sullom Voe, kam létají hlavně zaměstnanci letadly z Aberdeenu.\nAutobusy jezdí na ostrovech Mainland, Whalsay, Burra, Unst a Yell. Hlavní autobusový dopravce na Shetlandách je ZetTrans, pod kterým je spousta dalších mnohem menších dopravců a ZetTrans je vlastně spojuje dohromady, ZatTrans jezdí na ostrovech Mainland, Unst, Yell a Fetlar. Intervaly mezi jednotlivými spoji jsou běžně až mnohahodinové.\nShetlandy mají nejvíc peněz ze zemědělství, rybolovu, ropy, zemního plynu a cestovního ruchu.\n\nRybolov je pro Shetlandy vůbec nejdůležitější. Za rok 2009 bylo vyloveno 75 000 tun ryb, v hodnotě 73 milionů liber. Nejčastěji lovená ryba je makrela, těch je víc než polovina ze všech ulovených ryb. Další lovené ryby jsou tresky, sledi, ďasové a korýši. Nejčastěji se tu chovají ovce s poměrně hodně jemnou vlnou. Pěstuje se tu i oves a ječmen a kvůli drsnému počasí se tady toho ani moc vypěstovat nedá. Velmi rozšířený je tu crofting, to znamená, že okolo vesnice jsou společná pole, která všichni obyvatelé obdělávají společně.\n\nRopa a zemní plyn byly nalezeny na Sullom Voe v roce 1878 a vzápětí se toto místo stalo největším nalezištěm ropy a zemního plynu v Evropě. Za vytěženou ropu jsou vybírany poplatky a peníze z nich se dávají do Shetland. Ve službách tu pracuje až tři čtvrtě zaměstnanců.\n\nV lednu 2007 Shetlandy uzavřely smlouvu s několika dodavateli elektřiny, že jim budou posílat podmořským kabelem ze Shetland elektřinu, kterou vyrábějí ve svých 200 věrných elektrárnách (200 vrtulí). Ročně se tam vyrobí 600 megawattů a Shetlandy tím získají 20 milionů liber ročně.\n\nVelmi známá je i zdejší tradiční výroba pletenin. Stává se však, že i jiní výrobci mimo Shetlandy umisťují na svoje výrobky slovo Shetland a snaží ze vyvolat dojem, že jejich výrobky jsou z Shetland. Proto byla registrována chráněná značka Shetland Lady.\n\nShetlandy mají vlastní noviny, The Shetland Times, které jsou vydávány každý týden. Je tu také rádio BBC Shetland a SIBC.\n\nShetlandy jsou častým cílem výletních lodí. V roce 2010 také cestovní průvodce Lonely planet napsal o Shetlandách, že jsou šesté nejméně lidmi dotčené místo na světě, také popsal Shetlandy jako krásné místo s velmi soběstačnými lidmi. Celkově tu turisté v roce 2006 utratili 16,4 milionů liber. V roce 2009 na ostrovy připlulo, a to jen do přístavu v Lerwicku, 26 000 turistů. Nejnavštěvovanějšími místy v roce 2009 byly Sumburgh Head, Shetland Museum, Bonhoga galerie a Jarlshof.\n\nI přesto, že se do Shetland po tom, co připadly Skotsku, nastěhovaly tisíce skotských rodin, tak i dnes jsou ostrované geneticky z poloviny Skandinávci. I téměř každý název zdejších vesnic pochází z původního norského názvu. Do 18. století se běžně mluvilo norštinou, ale ta postupně byla nahrazována angličtinou, přesněji shetlandským dialektem angličtiny.\n\nTento ohňový festival je už více než 100 let starý a má oslavovat delší dny a konec svátku jule. Festival je po celých Shetlandách vždy poslední lednové úterý. Patří k němu průvody lidí oblečených jako Vikingové a končí to spálením makety Vikingské lodě v životní velikosti.\n\nZáklad kuchyně je jehněčí a hovězí maso a ryby a další živočichové z moře. Je tu i jeden pivovar Valhalla Brewery, nejsevernější pivovar Spojeného království. Pěstují se tu i brambory, jejich modrá odrůda.\n\nPořádají se tu pravidelně International Island Games (mezinárodní ostrovní hry) do kterých se zapojují vybrané ostrovy z celého světa. Závodí se hlavně v atletice. Shetlandy mají svůj fotbalový tým, který se účastní i těchto her.\n\nHraje se tu hlavně folk na housle. Velmi známá zdejší skupina je Forty Fiddlers, ve které hraje spousta houslistů najednou. Byla založena v roce 1960 a brzo se stala známou po celých Shetlandách a byla zvána do všech koutů Shetland a zahrála i pro královnu Alžbětu II. při její návštěvě Shetland. Není to skupina jen určitých lidí, a tak někdo přijde, jiný zase odejde, a tímto způsobem skupina dobře funguje dosud.\n\nNa Shetlandách jsou 2 střední školy a 30 základních škol. Dál je tu vysoká škola rybolovu a další 2 vysoké školy.\n\nNa Shetlandách jsou 3 církve, Metodistická, Skotská církev a Skotská episkopální církev. Hlavní náboženství je křesťanství, které tu zavedl koncem 10. století norský král Olav Tryggvasson. A to dost násilně, když ostrovanům pohrozil naprostou likvidací, pokud nepřejdou na křesťanství. Nejsevernější kostel (Metodistické církve) Shetland a zároveň celého Spojeného království je v Haroldswicku.\n\nShetlandy patří do volební okruhu Shetlandy a Orkneje. A tento volební obvod volí jednoho poslance, který se dostane do skotského parlamentu.\n\nVlajku Shetland vymyslel Roy Grönneberg společně s Billem Adamsem, k výročí 500 let od doby, co ostrovy získalo Skotsko. Vlajka je ve skotských barvách, je na ní také kříž, ale na rozdíl od Skotské vlajky je kříž ve stejné poloze, jako u vlajek severských států, jako je Norsko, Švédsko, Dánsko, Finsko nebo Island.\n\n\n"}
{"id": "191168", "url": "https://cs.wikipedia.org/wiki?curid=191168", "title": "Nětčice", "text": "Nětčice\n\nNázev Nětčice má více sídel:\n"}
{"id": "191171", "url": "https://cs.wikipedia.org/wiki?curid=191171", "title": "Slættaratindur", "text": "Slættaratindur\n\nSlættaratindur je se svou výškou 880 m nejvyšší horou Faerských ostrovů. Nachází se na severní části ostrova Eysturoy mezi vesnicemi Eiði, Gjógv a Funningur. Je to jedna z deseti faerských hor přesahujících nadmořskou výšku 800 m. Druhá nejvyšší hora souostroví, Gráfelli, leží severovýchodně od Slættaratinduru.\n\nJejí jméno znamená ve faerštině \"„plochý vrch“\".\n\nVrcholu se dá dosáhnout během čtyř hodin a přestože jsou cesty strmé, k jeho dosažení není zapotřebí odborných horolezeckých znalostí. Při dobrém počasí je z vrcholu rozhled na celé souostroví.\n\n"}
{"id": "191173", "url": "https://cs.wikipedia.org/wiki?curid=191173", "title": "Lužice (rozcestník)", "text": "Lužice (rozcestník)\n\nNázev Lužice má více míst:\n"}
{"id": "191176", "url": "https://cs.wikipedia.org/wiki?curid=191176", "title": "Tomáš Zelenka", "text": "Tomáš Zelenka\n\nTomáš Zelenka (* 20. listopadu 1975 Litvínov) je bývalý hokejový útočník, který následkem úrazu skončil na invalidním vozíku, nyní je marketingovým ředitelem SK HS Třebíč a reprezentačním trenérem sledge hokeje. S ledním hokejem začal v Litvínově, první zápas odehrál v šesti letech a Litvínov tehdy vyhrál nad Berounem 10:3. V roce 1989 se s Litvínovem zúčastnil turnaje v Kanadě. V Litvínovských mládežnických družstvech působil až do roku 1995. \n\nV roce 1995 dostal nabídku od svého bývalého spoluhráče Lukáše Gergela, aby za ním přijel vyzkoušet hokej do Kanady. V Kanadě působil v juniorské IHL v klubu Olds Grizzlys nedaleko Calgary. Na základě svých výsledků byl nominován do výběru tamní ligy na mezinárodní turnaj za účasti několika výběrů do 18 let z Evropy, USA a Ruska. V posledním přípravném zápase se zranil a turnaje se nemohl zúčastnit. Přestože měl další nabídky z universit, rozhodl se vrátit zpět do ČR.\n\nPři návratu bylo jeho záměrem prosadit se v HC Litvínov, kde se neprosadil do základní sestavy, proto odešel s dalšími dvěma mladými spoluhráči do Děčína a odehrál zde celou sezónu. Sezóna 1996/97 byla pro Děčín velmi úspěšná, neboť vyhrál druhou ligu a v baráži se pokoušel o postup do první. Právě na barážových utkáních s Kadaní měla své skauty SK Horácká Slavia Třebíč, která si zde Tomáše Zelenku vyhlédla.\n\nTřebíč byla v sezóně 1997/1998 v 1. lize nováček, a proto převažoval spíše defenzívní hokej. S kapitánem Jirkou Olivou vytvořili tandem, který byl tahounem celého kolektivu. Následující sezóna byla velmi zdařilá, padalo hodně branek a Tomáš se na jejich realizaci podílel. I ročník 99/00 byl rozehrán výtečně a po základní části postupovalo mužstvo do play-off ze druhého místa. V té době byl Tomáš dokonce nejúspěšnějším střelcem první ligy.\n\nV sezóně 2000/2001 při čtvrtfinále playoff v zápase s Duklou Jihlava (dne 22. února 2001) došlo ke zranění Tomáše Zelenky, po faulu Mariana Moravy zezadu a sražení na mantinel se hráč ocitl na ledě a následkem zranění ochrnul na dolní polovinu těla.\n\n\n"}
{"id": "191178", "url": "https://cs.wikipedia.org/wiki?curid=191178", "title": "Těšice", "text": "Těšice\n\nNázev Těšice má více míst:\n"}
{"id": "191182", "url": "https://cs.wikipedia.org/wiki?curid=191182", "title": "Svobodná univerzita Berlín", "text": "Svobodná univerzita Berlín\n\nSvobodná univerzita Berlín, , je veřejná vysoká škola, která se nachází v Berlíně.\n\nUniverzita byla založena v roce 1948 v tehdejším Západním Berlíně. V současnosti (2007) má univerzita celkem 12 fakult, 3 vysokoškolské instituty a studuje na ní přibližně 35 000 studentů.\n\n"}
{"id": "191186", "url": "https://cs.wikipedia.org/wiki?curid=191186", "title": "Sudoměřice (rozcestník)", "text": "Sudoměřice (rozcestník)\n\nNázev Sudoměřice má více sídel:\n"}
{"id": "191189", "url": "https://cs.wikipedia.org/wiki?curid=191189", "title": "Terezín (rozcestník)", "text": "Terezín (rozcestník)\n\nNázev Terezín odkazuje na:\n\n"}
{"id": "191191", "url": "https://cs.wikipedia.org/wiki?curid=191191", "title": "Maranello", "text": "Maranello\n\nMaranello je město v provincii Modena v severní Itálii ležící 18 km od Modeny. Počet jeho obyvatel k 31. prosinci 2013 byl 17 165.\n\nMěsto je známo zejména jako sídlo automobilky Ferrari S. p. A. od 1943, kdy Enzo Ferrari přesunul výrobu Auto Avio Costruzioni (založených 1939) z Modeny, která byla základnou Scuderie Ferrari od jejího založení v roce 1929 jakožto části Alfy Romeo, kvůli bombardování během druhé světové války. Je zde též muzeum vozů Ferrari a týmu Formule 1 Scuderia Ferrari. Maranello bylo též sídlem karosárny Carrozzerie Scaglietti, nyní vlastněné firmou Ferrari. Poblíž Maranella je závodní okruh Fiorano, který používá Ferrari pro testování.\n\n\n"}
{"id": "191192", "url": "https://cs.wikipedia.org/wiki?curid=191192", "title": "Velká", "text": "Velká\n\nNázev Velká má více sídel:\nDále se název Velká vyskytuje v názvu obcí:\n…a částí obcí:\n"}
{"id": "191193", "url": "https://cs.wikipedia.org/wiki?curid=191193", "title": "Karel Kukal", "text": "Karel Kukal\n\nKarel Kukal (22. listopadu 1927, Praha – 6. března 2016, Bern) byl český skaut a politický vězeň.\n\nNarodil se v Praze v rodině obchodníka, studoval na gymnáziu. Po roce 1945 byl členem mládežnické organizace Národně socialistické strany. Po únoru 1948 se aktivně účastnil třetího odboje. Spolupodílel se na vydávání časopisu, rozšiřoval letáky a bílé lístky před volbami v roce 1948. Byl zatčen a odsouzen v procesu, přidruženém k procesu s Milanem Chocem, na sedm let za spolčování proti republice a dále pro velezradu a špionáž za útěk. Celkově byl vězněn od 11. června 1948 do 10. května 1962.\n\n15. října 1951 se účastnil hromadného útěku jedenácti vězňů z šachty č. 14 jáchymovských uranových dolů nedaleko Horního Slavkova. Útěk se nezdařil, druhý den byl Kukal a další ze skupiny chyceni u vsi Stanovice. Kukal byl odsouzen na dalších 25 let. Z jedenácti útěkářů přežili jen on a Zdeněk Štich, ostatní byli buď zastřeleni na útěku či odsouzeni k trestu smrti. Na svobodu byl na amnestii propuštěn až v roce 1962. V roce 1968 emigroval do Švýcarska, kde patřil k zakládajícím členům exilového skautingu.\n\nO útěcích z jáchymovských lágrů napsal knihu \"Deset křížů\".\n\n28. října 2002 dostal od prezidenta České republiky Václava Havla Medaili Za hrdinství.\n\nKukal, jehož skautské jméno znělo Cookie, vstoupil do 22. oddílu v Praze, střediska Šipka, v září 1938. Po zrušení Junáka pracoval oddíl pod hlavičkou Káčat. V roce 1944 probíhaly ilegální schůzky v branické loděnici. Za Pražského jara se schůzky konaly v SIA, paláci Kinských, Domovině. Vůdcem Šipky, tajemníkem br. Františkem Němcem (Stříbrným Vlkem), byl Kukal delegován do Historické komise.\n\nV roce 1972 se stal spoluzakladatelem Čs. exilového skautingu. Byl vůdcem II. odd. Effretikon (později Curych), dále vůdcem oblasti Švýcarsko a členem Evropského poradního kruhu. Je spoluautorem Stupňů zdatnosti, byl instruktorem Lesních škol a redaktorem časopisu Tamtam. Byl vyznamenán nejvyšším exilovým Řádem stříbrného lva, dále Řádem čestné lilie v trojlístku – zlatý stupeň. Textař a spoluvydavatel Skautského zpěvníku z domova a exilu, člen Oddílu Velena Fanderlíka.\n\n\n\n"}
{"id": "191195", "url": "https://cs.wikipedia.org/wiki?curid=191195", "title": "Lidéřovice", "text": "Lidéřovice\n\nNázev Lidéřovice má více sídel:\npodobný název mají \n"}
{"id": "191201", "url": "https://cs.wikipedia.org/wiki?curid=191201", "title": "Allen Coage", "text": "Allen Coage\n\nAllen James Coage (22. října 1943 New York – 6. března 2007 Calgary) byl americký profesionální zápasník, původně judista. Na 21. letních olympijských hrách v Montrealu získal bronzovou medaili v judistické kategorii nad 93 kg. Prezentovaná výška 185 cm, hmotnost 118 kg.\n\nDříve než začal zápasit, věnoval se po dvě desetiletí judu. Roku 1976 získal místo v americkém olympijském týmu judistů pro OH v Montrealu. Trénoval v Japonsku pod nejlepšími trenéry a žil v poměrné chudobě jen z lásky ke svému sportu. Na olympiádě ho překonali vítěz Sergej Novikov ze SSSR a druhý Günther Neureuther z NSR, o bronz se dělil s Japoncem Sumio Endóem. Po zisku bronzové medaile na olympiádě si otevřel Coage vlastní judistickou školu. Později se pokusil o dráhu profesionálního zápasníka. Kolem roku 1978 začal trénovat s Antoniem Inokim.\n\nPo krátké štaci v \"New Japan Pro Wrestling\", které vedl Inoki, a ve \"World Wrestling Entertainment\" (WWE), zakotvil v Calgary v týmu trenéra a bývalého zápasníka Stu Harta \"Stampede Wrestling\". Tento tým reprezentoval v letech 1982 - 1988 a podnikl několik turné po Austrálii a Floridě. Přitom měl exhibice se slavnými zápasnickými jmény jako byl Tom Billington (Dynamite Kid) a Owen Hart. R. 1988 se pod přezdívkou Bad News Brown vrátil do WWE a tehdy dosáhl největší slávy. Na rozdíl od druhých zápasníků byl Coage spíše samotářem. Slavné bylo jeho vítězství v turnaji WrestleMania IV v Atlantic City 1988, kde vyřadil Breta Harta v boji označovaném jako královská bitva. Coage vrcholově zápasil do roku 1990, poté ještě řadu let účinkoval v menších exhibicích, dokud si roku 1998 nepoškodil koleno. Žil pak se svojí ženou v Calgary, pořádal nezávislá utkání pro své přátele. Posléze začal zápas vyučovat a pracoval jako ochranka v jednom nákupním středisku v kanadském Aidrie v provincii Alberta.\n\nZemřel 6. března 2007 v nemocnici v Calgary, kam byl urychleně převezen, když si stěžoval na bolesti v hrudníku.\n"}
{"id": "191203", "url": "https://cs.wikipedia.org/wiki?curid=191203", "title": "Skiatlon", "text": "Skiatlon\n\nSkiatlon je disciplína v běhu na lyžích kombinující dvě techniky běhu – klasickou a tzv. bruslení. Obě části závodu na sebe bezprostředně navazují.\n\nSkiatlon se obvykle závodí s hromadným startem. Po úvodní klasické části zajíždějí závodníci do depa, kde absolvují tzv. \"přezouvání\" – vymění si lyže a hůlky a pokračují až do cíle volnou technikou, tedy bruslením. Lyže na bruslení bývají kratší, jiné je mazání a jiné bývají i hůlky.\n\nPřímou návazností obou částí závodu i zastávkou v depu se skiatlon přiblížil duatlonu nebo triatlonu.\n\nOlympijský skiatlon nyní má délku 15 + 15 km pro muže a 7,5 + 7,5 km pro ženy.\n\nV Česku si skiatlon můžete vyzkoušet v rámci veřejného závodu zařazeném do SKImagazín TOUR, seriálu netradičních závodů v běhu na lyžích, která se koná od roku 2010. \n\nMezinárodní lyžařská federace zavedla v roce 1992 do olympijského programu kombinační závod sestávající ze dvou startů. První den se jel úvodní závod klasickou technikou (10 km muži, 5 km ženy), absolvovaný časovkovým způsobem, za který byly uděleny samostatné medaile a zároveň se počítal do kombinace. Následující den se lyžaři zúčastnili stíhacího závodu volnou technikou (15 km muži, 10 km ženy), který už byl pouze druhou polovinou kombinace, takže se za něj samostatná medaile neudělovala. Tímto způsobem proběhly závody na na ZOH 1992, 1994 a 1998. Na ZOH 2002 byl systém změněn, obě části již byly výhradně součástí kombinace, obě měly shodnou délku (2×10 km muži, 2×5 km ženy) a obě se jely v jediný den s hodinovou přestávkou mezi sebou.\n\nSkiatlon s přezouváním lyží se už tehdy začal zkoušet a na mistrovství světa měl premiéru v roce 2003. Prvními olympijskými vítězi v této disciplíně se v Turíně na Zimních olympijských hrách 2006 stali Kristina Šmigunová a Jevgenij Děmentěv, od té doby je nadále součástí olympijského programu.\n\nNázev závodu se v českém prostředí vyvíjel. V počátcích se hovořilo např. o \"skiduatlonu\", tento název se jako menšinový udržel až dodnes. V anglických materiálech se nejčastěji používá název \"double pursuit\" (česky dvojitá stíhačka).\n"}
{"id": "191205", "url": "https://cs.wikipedia.org/wiki?curid=191205", "title": "Normané", "text": "Normané\n\nNormané jsou potomci části Vikingů, kteří v 9. století obsadili severní Francii. V roce 911 západofranský král Karel III. zvaný Prosťáček udělil jejich náčelníkovi Rollovi v léno hrabství Rouen v Normandii, čímž vzniklo Normandské vévodství. Král se tímto způsobem pokusil řešit problém rozpínavosti a dravosti Normanů. Ti mu přísahali věrnost, přijali křesťanství a také galorománský jazyk.\n\nDalší výboje směřovali Normané do Anglie, kterou si roku 1066 v Bitvě u Hastingsu podmanil normanský vévoda Vilém Dobyvatel a stal se tak anglickým králem. V roce 1072 napadl Vilém Dobyvatel Skotsko a král Malcolm III. se mu byl nucen podrobit. Normané též usilovali o vládu ve Walesu a v Irsku.\n\nNormané výrazně ovlivnili také dějiny Středozemí. Zúčastnili se řady bojů s Araby a byli za svou statečnost hojně odměňováni. Rainulf Drengot získal v Itálii roku 1030 od Sergia IV. Neapolského hrabství Aversa a příslušník rodiny Hauteville Guaimar IV. ze Salerna později získal dokonce Apulii a Kalábrii jako „vévoda z Apulie a Calabrie“. Guaimar okamžitě odměnil svého prvního velitele Viléma zvaného Železná paže knížectvím Melfi. Drengotův syn pak získal ještě knížectví Capuu. Tyto územní zisky byly završeny dobytím Sicílie a Malty z rukou Arabů. Roku 1130 pak vzniklo Sicilské království.\n\nNormané by neměli být zaměňováni s Vikingy – skandinávskými nájezdníky, pleniteli Anglie a ruských knížectví.\n\nGeoffrey Malaterra Normany charakterizoval jako \"vyznačující se svou prohnaností, pohrdající odkazy svých předků v naději na další veliká vítězství.\n\nZeměpisně se Normandie nachází v přibližně týchž místech, jako stará církevní provincie Rouen, která se nazývala \"Brittanica Nova\" stejně, jako západní Flandry. Toto území nemělo přirozenou hranici, proto předtím tvořilo administrativní celek. Historicky bylo obyvatelstvo převážně francouzské. V oblasti se také natrvalo usadili vikinští osadníci, kteří začali oblast osidlovat kolem roku 880 a kteří byli rozděleni mezi malou kolonii ve východní Normandii a o něco větší usedlost v západní Normandii.\n\nBěhem 10. století se začaly množit případy zkázonosných nájezdů Vikingů ze severu, pronikajících po řekách hluboko do vnitrozemí Galie, které se začaly stávat jejich častým tábořištěm. S sebou si Vikingové brali i své ženy i osobní majetek. Část Vikingů se zde trvale usadila, jejich pohanské zvyky byly později nahrazeny křesťanstvím a Vikingové též přijali také galorománský jazyk místních obyvatel. Po jedné či dvou generacích se již potomci vikinských nájezdníků ničím nelišili od zdejšího francouzského obyvatelstva.\n\nNormané si v Normandii osvojili sílící feudální systém a stejně jako Normané v Anglii, tak také Normané v severní Francii zaujali své místo ve společenském žebříčku. Normanští válečníci se zcela lišili od místní francouzské aristokracie, která mohla leckdy vysledovat svůj původ až do karolinské doby, zatímco Normané zřídkakdy dokázali vystopovat své předky do doby před počátek 11. století. Většina rytířů zůstávala chudá a lačná po půdě. Rytířstvo v dobách před křížovými výpravami patřilo k nízké společenské třídě a rytíř býval často jen profesionální voják a jediným jeho majetkem byl jeho kůň. Mnoho anglických a francouzských Normanů se proto horlivě připojilo k myšlence křížové výpravy.\n\nNormané měli kontakty s Anglií již ve svých raných dějinách. Vikingové nejen pustošili anglické břehy, ale obsadili většinu důležitých přístavů na druhé straně Lamanšského kanálu. Tento vztah byl nakonec stvrzen i krví - svatbou sestry vévody Richarda II. Normandského s anglickým králem Ethelredem II. Roku 1013 byl Ethelred II. nucen uprchnout do Normandie ke svému švagrovi Richardovi, kam ho vyhnaly vikinské výpravy do Anglie, které vedl dánský král Sweyn Forkbeard a Ethelred zůstal ve Francii tři roky. Když se nakonec Eduard III. Vyznavač roku 1041 vrátil z otcova exilu na pozvání svého nevlastního bratra Hardiknuta do Anglie, přinesl s sebou také vysokou normanskou vzdělanost. S Eduardem III. Vyznavačem přišlo do Anglie také mnoho normanských úředníků a bojovníků. Král najal menší počet Normanů a nechal z nich postavit anglické jezdectvo. Tato koncepce nikdy úplně nezakořenila, ale je typickým příkladem kroků Eduardovy vlády. Jmenoval Roberta z Jumièges arcibiskupem v Canterbury a Ralfa Bázlivého hrabětem z Herefordu. Eduard III. pozval v roce 1051 svého švagra Eustacha II. z Boulogne na svůj dvůr do Londýna. Tato událost měla za následek dosud největší z raných konfliktů mezi Sasy a Normany, který skončil exilem hraběte Godwina z Wessexu.\n\nRoku 1066 nejslavnější normanský vévoda Vilém I. Dobyvatel dobyl Anglii. Přišedší Normané pak nahradili Anglosasy jako vládnoucí vrstvu obyvatelstva. Po odeznění počáteční vlny odporu vůči Normanům se tyto dvě populace začaly vzájemně mísit, začaly kombinovat své zvyky a tradice. Normané se poté ztotožnili jako \"Anglo-Normané\" a všechny rozdíly definitivně vymizely v průběhu stoleté války, kdy se Anglo-Normanská aristokracie identifikovala jako anglická. Jazyk Anglo-Normanů byl značně odlišný od francouzštiny. Jazyky Anglosasů a Anglo-Normanů se promíchaly a vytvořily středověkou angličtinu.\n\nNakonec poté, co bylo anglickou korunou ztraceno Normandské vévodství, ačkoliv ostrovy v kanálu La Manche Anglie udržela a několikrát se změnila vládnoucí dynastie, bylo spojení s Francií dlouho udržováno. Anglická šlechta byla částí samostatné francouzsky mluvící kultury a mnozí měli svá území na francouzské straně kanálu La Manche a přitom byli leníky králů Francie a Anglie. Angličtí králové ovládali části (často velké části) francouzského území na evropské pevnině. Ani středověcí angličtí králové nezapomínali na vlastnictví Normandie. Král Richard I. Lví srdce je často považován za ztělesnění středověkého anglického krále, ale ve skutečnosti trávil více času v Akvitánii nebo na křížové výpravě, než v Anglii. Richard Lví srdce ani nebyl vychován v anglickém jazyce. Ani žádný jiný král až do Richarda II. nebyl anglickým rodilým mluvčím. Většina středověkých anglických králů si dělala nároky na francouzský trůn.\n\nJeden z ucházečů o anglický trůn, rival Viléma I. Dobyvatele, Edgar Atheling když anglickou korunu nezískal, odplul nakonec do Skotska. Skotský král Malcolm III. se oženil s Edgarovou sestrou Margaret a stal se Vilémovým nepřítelem, který se už začal s Malcolmem přít o jižní hranice Skotska. Roku 1072 se vojsko Viléma Dobyvatele vylodilo ve Skotsku a Vilém postupoval po souši až k Abernethy, kde se setkal se svým loďstvem. Malcolm III. se Vilémovi podrobil, slíbil mu věrnost a vzal svého syna Duncana jako rukojmí, čímž rozpoutal spory o to, zdali je skotská koruna ve vlastnictví anglického krále.\n\nNormané dále přicházeli do Skotska, budovali zde své hrady a zakládali šlechtické rody, ze kterých vzešli budoucí králové jako například Robert Bruce. Král David I. byl svolný k uvedení Normanů a normanské kultury do Skotska, tomuto procesu se říká „Davidovská revoluce“. Sestra Davida I. se vdala za anglického krále Jindřicha I. a David I. trávil na dvoře svého švagra hodně času, protože potřeboval jeho podporu proti svému nevlastnímu bratrovi Máelu Coluimovi mac Alaxandairovi, za což Jindřicha podaroval rozsáhlým územím ve Skotsku. Proces „Davidovská revoluce“ pokračoval i za vlády Davidových nástupců, a nejrozsáhleji za vlády Viléma I. Normanská forma feudalismu se místně ve větší či menší míře ujala ve většině Skotska.\n\nJeště před tím, než si Normané podrobili Anglii, tak navázali kontakty také s Walesem. Eduard III. Vyznavač jmenoval výše jmenovaného Ralfa Bázlivého hrabětem z Herefordu a pověřil ho bojem s Velšany. Avšak tím od té doby veškerá normanská snaha na dobytí Walesu nijak nepostoupila. Takže se Normané pustili do dlouhého a pomalého dobývání, během kterého téměř celý Wales stal předmětem Normanských zásahů.\n\n"}
{"id": "191208", "url": "https://cs.wikipedia.org/wiki?curid=191208", "title": "Kalmius", "text": "Kalmius\n\nKalmius ( ) je řeka v Doněcké oblasti v Donbasu na jihovýchodní Ukrajině. Je 209 km dlouhá. Povodí má rozlohu 5070 km².\n\nPramení u města Jasynuvata na jižním svahu Doněckého krjaže. Protéká městem Doněck a vlévá se v Mariupolu do Azovského moře.\n\nZdrojem vody jsou především sněhové srážky. Průměrný průtok vody u obce Sartana činí 6,23 m³/s.\n\nŠiroce se využívá k zavlažování a k zásobování vodou pro průmysl. Na řece byly vybudovány čtyři přehradní nádrže; z nichž ta v Doněcku je využívána také pro rekreační a sportovní účely. Na horním toku byla vybudována Hornokalmiuská přehradní nádrž, která je součástí komplexu vodních děl patřících k vodnímu kanálu Severní Donec - Donbas. Na řece leží město Doněck a při ústí Mariupol.\n"}
{"id": "191209", "url": "https://cs.wikipedia.org/wiki?curid=191209", "title": "Muslim Magomajev", "text": "Muslim Magomajev\n\nMuslim Magomajev (: Müslüm Məhəmməd oğlu Maqomayev, : Муслим Магометович Магомаев, 17. srpna 1942, Baku – 25. října 2008, Moskva) byl ázerbájdžánský a ruský zpěvák populární hudby.\n\nMagomajev se narodil v Baku v divadelní rodině, jeho praotcem byl ázerbájdžánský hudební skladatel Muslim Magomajev, jehož jméno nese ázerbájdžánská filharmonie. Jeho otec scénograf zemřel už v roce 1945 na frontě druhé světové války. Magomajev vystudoval hudební školu při konzervatoři v Baku – obor klavír a skladba a později absolvoval samotnou konzervatoř v oboru zpěv pod vedením Š. Mamedovové.\n\nV té době ale už byl známý po celém Sovětském svazu, když s výjimečným úspěchem vystoupil v roce 1962 na závěrečném koncertu přehlídky ázerbájdžánského umění ve Sjezdovém paláci v Moskevském kremlu. V listopadu následujícího roku 1963 vystoupil na svém prvním sólovém koncertu a stal se také sólistou Achundovova ázerbájdžánského divadla opery a baletu v Baku.\n\nJeho operní hvězda měla raketový vzestup – v letech 1964 a 1965 hostoval s úspěchem na scéně milánské La Scaly, ale po návratu odmítl angažmá v moskevském Velkém divadle. V letech 1966 a 1969 si získal i pařížské publikum v divadle Olympia. Dostal tam dokonce nabídku na roční angažmá, ale nedostal z Kremlu povolení k jejímu přijetí. Po návratu do Sovětského svazu nesměl půl roku vystupovat, než ho pozval tehdejší šéf KGB Jurij Andropov k vystoupení na koncertu k výročí KGB.\n\nMagomajev opustil operní scény a začal se věnovat populární hudbě a estrádním vystoupením. Říkal o tom: \"„Našel jsem tam svobodu. Tam se snažíš, aby dnes píseň zněla jinak než včera – to je velká radost!“\" V roce 1969 získal první cenu na festivalu populárních písní v Sopotech a Zlatou desku v Cannes.\n\nV roce 1973 byl oceněn titulem národní umělec Sovětského svazu. Magomajev zpíval před vyprodanými stadiony, pořádal zájezdní turné po celé zemi a opakovaně vystupoval v televizi.\n\nV roce 1980 zpíval některé z písní na slavnostním zahájení a zakončení letních olympijských her v Moskvě včetně písně na rozloučenou s maskotem her Míšou (\"До свидания, Миша\").\n\nMezi nejslavnější role, které Magomajev nastudoval, patřili Figaro v \"Lazebníku sevillském\", Scarpia v \"Tosce\", Mefisto ve \"Faustovi\" nebo Oněgin v \"Evženu Oněginovi\". Disponoval zvučným barytonem, charismatickým vzhledem a slušným hereckým nadáním.\n\nI když Magomajev i na koncertech zpíval operní árie, ruské romansy nebo populární italské canzony, nastudoval také množství populárních písní.\n\nMagomajev vystupoval také v několika filmech, např. ve filmu \"Nizami\", \"Zpívá Muslim Magomajev\" (\"Поет Муслим Магомаев\") nebo \"Moskva v notách\" (\"Москва в нотах\"), všude ale nikoli v roli, ale jako zpěvák Magomajev. Odmítl také roli Vronského ve filmu režiséra Alexandra Zarchiho podle románu \"Anna Kareninová\".\n\nSám Magomajev složil nejméně dvacet písní a hudbu k několika filmům.\n\nJeho oblíbeným pěvcem byl italský tenorista Mario Lanza, o kterém napsal i několik knih.\n\nPodle diskografie na jeho osobních webových stránkách vyšlo v minulosti nejméně 45 dlouhohrajících desek a 15 kompaktních disků.\n\nI když některé jeho písně bývají označovány za jeho osobní vyznání – např. \"Melodie\" (\"Мелодия\"), \"Svatba\" (\"Свадьба\") nebo \"Nechvátej\" (\"Не спеши\") – sám odmítl nějakou takovou vybrat.\n\nManželkou Muslima Magomajeva byla zpěvačka Tamara Siňavská. Jeho zálibou bylo také malování.\n\nV roce 1997 po něm a jeho manželce Ruská astronomická společnost pojmenovala dvě planetky ve Sluneční soustavě.\n\n"}
{"id": "191216", "url": "https://cs.wikipedia.org/wiki?curid=191216", "title": "Deauville", "text": "Deauville\n\nDeauville je francouzská obec v Normandii. Obec je má přezdívku královna normandských pláží, přitahuje také dostihovou dráhou, přístavem a řadou zábavních podniků. V roce 2008 v ní žilo téměř 4000 lidí.\n\nPrvní zmínka o Deauville pochází z roku 1060, kdy obec ještě nesla jméno \"A Enilla\". K rozmachu malé obce došlo až od 60. let 19. století, kdy na normandské pobřeží opakovaně zavítal Napoleon III. Pro Deauville a blízké Trouville-sur-Mer bylo vybudováno společné nádraží a vyhlouben byl i uzavřený přístav. Deauville bylo vážně poničeno za první světové války.\n\nV současnosti obec žije hlavně z turistického ruchu. Významná je zdejší dostihová dráha Hippodrome de la Touques, díky níž se kolem Deauville soustředilo mnoho stájí pro chov špičkových dostihových koní. Napomáhá tomu i partnerství s americkým dostihovým střediskem Lexingtonem.\n\nV roce 1966 v Deauville natočil režisér Claude Lelouch film \"Muž a žena\". V roce 2007 Deauville hostilo mistrovství Evropy ve střelbě ze vzduchových zbraní.\n\n\"Počet obyvatel\"\n\n\n"}
{"id": "191222", "url": "https://cs.wikipedia.org/wiki?curid=191222", "title": "Hrnčíře (Šeberov)", "text": "Hrnčíře (Šeberov)\n\nHrnčíře jsou vesnicí v jižní části Prahy. Nyní tvoří jižní část městské části Praha-Šeberov a spadají do katastrálního území i evidenční části Šeberov. S vlastním Šeberovem netvoří souvislou zástavbou – mezi oběma částmi je vzdálenost asi 700 m. Z hlediska zastavěné plochy jsou Hrnčíře nyní větší než vlastní Šeberov. V několika historických etapách se Hrnčíře rozrostly zástavbou nových rodinných domků.\n\nNejstarší dochovaná zmínka o vsi je z roku 1352 v souvislosti se zdejší farou, v té době ves patřila zbraslavskému klášteru. V 15. století ji drželi pražští měšťané, jedním z nich byl husitský kronikář Vavřinec z Březové. Předpokládá se, že zde stávala i tvrz, snad někde v prostoru pozdějšího dvora. Roku 1658 je při prodeji majetku mimo jiné uváděno „zbořené rytířské sídlo v Hrnčířích‟. V polovině 16. století byly Hrnčíře vráceny do vlastnictví zbraslavského kláštera. V polovině 17. století byly, zpustlé v důsledku třicetileté války, připojeny k panství Šeberov a později byla ves obnovena. Roku 1974 byl Šeberov i s Hrnčířemi připojen k Praze, obě sídla si však do značné míry ponechala vesnický charakter.\n\nOsou Hrnčíř je ulice K Šeberovu, která pokračuje do Zdiměřic a Osnice.\n\nHlavní památkou Hrnčířů je gotický barokně přestavěný kostel sv. Prokopa ze 13. století. Patří mezi nejstarší dochované stavby na území dnešní Prahy. Bývalý hřbitov je obehnán zdí s barokní vstupní branou. V sousedství kostela se nachází malá nepojmenovaná náves a kolem ní jádro bývalé vsi. Stál zde statek čtvercového půdorysu, jehož hospodářské budovy byly zdemolovány roku 2014 a do roku 2016 nahrazeny rezidenčním komplexem podobného půdorysu podle projektu Petra Marušiaka jako developerský projekt Statek Šeberov. Zachována byla průčelní obytná budova statku. Na návsi se nachází památná lípa, vysazená kolem roku 1830, a pomník padlým z první světové války. Domek čp. 509 proti kostelu je bývalá škola z počátku 19. století. Poblíž návsi se nachází i rozsáhlý objekt hospody čp. 506, dosud funkční pod názvem Hrnčířská hospůdka.\n\nV severní části vsi v oblasti dnešní kruhové křižovatky stával původně samostatný dvůr Dolní Hrnčíře. Nejstarší dochovaná zmínka o něm je z roku 1386, kdy byl v držení malostranského kostela sv. Mikuláše. Roku 1577 byl uváděn jako pustý a koncem 16. století byl připojen k Šeberovu. Dnešní obdélná budova z kamenného zdiva (čp. 280 + 323) je bývalým ovčínem mnohem mladšího původu. Naproti přes ulici se nachází od roku 1896 nový hrnčířský hřbitov, roku 2006 byl rozšířen o rozptylovou loučku. V severozápadní části vsi býval ovčín, který zanechal stopu v uličním názvosloví.\n\nNa zástavbu Hrnčířů navazuje na jihovýchodě statek Drazdy, který se již nenachází na území Prahy. Nová vilková zástavba v jižní části Hrnčíř místy přesahuje mimo její hranice; přesahující úseky jsou statisticky přiřazeny k Drazdům a spolu s nimi administrativně patří k části Zdiměřice města Jesenice.\n\nHrnčíře leží v pramenné oblasti Kunratického potoka, jejíž nejcennější části s třemi rybníky u Hrnčíř a dvěma u Šeberova jsou chráněny jako přírodní památka Hrnčířské louky. Severně od historické návsi se nachází drobný rybník Šmatlík o rozloze 0,4 ha, který je historického založení. Není zahrnut do přírodní památky, ale do jejího ochranného pásma, byť s jejím územím přímo nesousedí.\n\n\n"}
{"id": "191229", "url": "https://cs.wikipedia.org/wiki?curid=191229", "title": "My Heart Will Always Be the B-Side to My Tongue", "text": "My Heart Will Always Be the B-Side to My Tongue\n\nMy Heart Will Always Be the B-Side to My Tongue je druhé EP album Fall Out Boy. Na albu je pět písní v akustických verzích. Objevují se tam písně z alba Take This to Your Grave, ale i z alba nadcházejícího From Under the Cork Tree. Píseň \"Love Will Tear Us Apart\" je coververzí skupiny Joy Division.\n"}
{"id": "191232", "url": "https://cs.wikipedia.org/wiki?curid=191232", "title": "Kostel svatého Prokopa (Hrnčíře)", "text": "Kostel svatého Prokopa (Hrnčíře)\n\nKostel svatého Prokopa v Hrnčířích je raně gotický barokně přestavěný kostel. Nachází se v městské části Praha-Šeberov, v centru místní části Hrnčíře. Jde o jednu z nejstarších dochovaných staveb na území Prahy.\n\nTato malá jednolodní stavba s hranolovitou věží pochází z konce 13. století (podle jiných údajů až ze začátku 14. století). Kostel má prosté architektonické řešení bez výrazných detailů.\n\nKolem roku 1700 byl kostel zbarokován. Z této doby pochází i vnitřní vybavení kostela – řezaný barokní oltář a lavice. Na konci 90. let 20. století byl zrestaurován. Okolo kostela je hřbitov, kde byli pohřbíváni obyvatelé ze Šeberova, Hrnčíř a Kateřinek. Roku 1896 byl tento hřbitov zrušen a založen nový hřbitov v místech křižovatky ulic K Labeškám a K Hrnčířům.\n\nKaždou neděli se v kostele koná od 11.00 mše svatá.\n\n\n\n"}
{"id": "191233", "url": "https://cs.wikipedia.org/wiki?curid=191233", "title": "František Kermer", "text": "František Kermer\n\nFrantišek Kermer (psán též Kerner, Kherner, Körner, křestní jméno Franz) (1710 Žatec – 12. března 1786 Hradec Králové) byl architekt a stavitel.\nPrvní a daleko nejvýznamnější osobnost mezi vlastními hradeckými umělci. Jeho dílo je typickým projevem zdejšího regionu. Narodil se asi roku 1710 v Žatci. Předpokládáme, že se tu mohl seznámit s pracemi významného žateckého stavitele Josefa Antonína Gentsche (Jentsche) a později určitě přišel v těsný styk s dílem Kiliana Ignáce Dientzenhofera, které jeho tvorbu poznamenalo tak výrazně, že můžeme mluvit přímo o jeho žákovském následování největšího barokního architekta. Do Hradce Králové přišel snad ve 30. letech, ale bezpečně jej tu zjišťujeme až roku 1743 už jako stavitele zkušeného a váženého, staršího cechu.\n\nV Hradci Králové se také dvakrát oženil – z prvního manželství s chotí Kateřinou se mu narodil syn František Antonín Petr (* 26. 5. 1751), pozdější pevnostní stavitel, a dcera Marie Teresie (* 2. 5. 1751) – a zde také zemřel roku 1786 ve svém domě č. 217 (dnes č. 116) na Malém náměstí ve věku 76 let.\n\nOd počátku své kariéry v Hradci se Kermer jeví jako skutečný reprezentant města. Nejprve se to projevuje jeho osobní činností v cechu, později, zejména v těžkých letech přeměny Hradce v pevnost, jeho účastí v komisích pro stavby v Hradci i v Josefově, v nichž zastupuje městské zájmy v opozici proti nové vojenské vrchnosti. Spolu s městem bojuje o zachování starých práv – zvlášť výrazně se to projevuje ve sporu o projekt kostela na Novém Hradci Králové. Město si jej náležitě váží a svěřuje mu stavby, jež se podařilo vyjmout z pravomoci vojáků. Okázale přitom ignoruje pevnostní inženýry. Zevním výrazem této vážnosti je Kermerova volby do městské rady v roce 1778, kterou však stavitel „s ohledem na svou živnost“ odmítl. Předpokládá se, že má podíl na přestavbě hradeckých domů na Velkém a Malém náměstí. Kromě Hradce Králové je jeho tvorba soustředěna na Novobydžovsko a do okresů Ústí nad Orlicí a Rychnov nad Kněžnou.\n\nStavby jím realizované (doložené):\n\nStavby, které mu jsou připisované (ale nedoložené):\n\nStavby, které opravoval či upravoval:\n\n"}
{"id": "191236", "url": "https://cs.wikipedia.org/wiki?curid=191236", "title": "FI", "text": "FI\n\nSpojení písmen F a I může mít různé významy:\n\n"}
{"id": "191239", "url": "https://cs.wikipedia.org/wiki?curid=191239", "title": "Boeing 777", "text": "Boeing 777\n\nBoeing 777 je dvoumotorový širokotrupý dopravní letoun vyráběný společností Boeing Commercial Airplanes (Boeing), běžně označovaný jako \"Triple Seven\". Byl navržen tak, aby překlenul mezeru mezi typy Boeing 767 a Boeing 747 a nahradil starší letouny DC-10 nebo L-1011 TriStar. Vývoj probíhal ve spolupráci s osmi hlavními leteckými společnostmi. První schůzka proběhla v lednu 1990 a první objednávka byla ohlášena 14. října 1990 od United Airlines. Prototyp byl představen při „roll outu“ 9. dubna 1994, poprvé vzlétl 12. června 1994 a do model 777 služby vstoupil 7. června 1995 u United Airlines. Varianty s větším doletem byly uvedeny 29. února 2000 a první dodávky probíhaly od 29. dubna 2004.\n\nJde o největší vyráběný dvoumotorový proudový letoun, jeho typická kapacita ve 3 třídách je 301 až 368 cestujících a dolet 9 704 až 15 844 km (5 240 až 8 555 námořních mil). Je zřetelný díky dvouproudovým motorům s velkým průměrem, šestikolému hlavnímu podvozku, plně kruhovému průřezu trupu a zploštělé ocasní části (tzv. „tail cone“). Jako první z Boeingů má ovládací prvky „fly-by-wire“. Zpočátku soutěžil s typy Airbus A340 a McDonnell Douglas MD-11, které se již nevyrábí a později s letouny s Airbus A330-300 a Airbus A350XWB.\n\nPůvodní Boeing 777 s maximální vzletovou hmotností (MTOW) 247–299 t byl vyráběn ve dvou trupových délkách: po prvním modelu -200 následoval v roce 1997 prodloužený 777-200ER; a o 10,13 m delší verze 777-300 v roce 1998. Tyto klasické verze typu 777 byly poháněné motory General Electric GE90, Pratt & Whitney PW4000 nebo Rolls-Royce Trent 800 o tahu 343–436 kN (77 200–98 000 lbf). Varianta s delším doletem 777-300ER a maximální vzletovou hmotností 347–352 t (766 000–775 000 lb) vstoupila do služby v roce 2004, varianta s ještě větším doletem 777-200LR v roce 2006 a nákladní 777F v roce 2009. Tyto dálkové varianty jsou vybaveny motory GE90 o tahu 489–513 kN (110 000–115 300 lbf) a prodlouženými, zakřivenými konci křídel. V listopadu 2013 společnost Boeing oznámila vývoj modelu Boeing 777X, který by měl být uveden do služby na začátku 20. let 21. století. Model 777X disponuje kompozitovými křídly se skládacími konci a motory General Electric GE9X.\n\nJe nejčastějším širokotrupým letounem. Obdržel více objednávek než kterékoli jiné širokotrupé letadlo - k srpnu 2019 byly zadány více než 60 zákazníky objednávky na 2 049 letadel všech verzí, s 1 609 již dodanými kusy. Nejběžnější a nejúspěšnější variantou je 777-300ER s 810 dodanými letouny a 844 objednanými. V červenci 2018 byla největším operátorem se 163 letadly společnost Emirates. V březnu 2018 se typ 777 se stal nejvíce vyráběným širokotrupým Boeingem, čímž překonal Boeing 747. Do února 2019 byl Boeing 777 zapojen do 28 leteckých nehod a incidentů, včetně sedmi vážných nehod („hull loss“, pět za letu a dva na zemi), což mělo za následek 541 úmrtí spolu se třemi únosy.\n\nMotory GE90 používané na modelech 777 mají větší průměr než trup nejmenších modelů z řady Boeing 737.\n\nBoeing 777 je první letadlo navržené výhradně na počítači jako 3D model, je to rovněž první letoun v historii navržený ve spolupráci s leteckými společnostmi a cestujícími. Hlavními společnostmi podílející se na vývoji byly United Airlines, All Nippon Airways, British Airways, Jet Airways, Qantas a Cathay Pacific. Filozofie „Working together“ znamenala, že Boeing 777 se stal zákaznicky nejorientovanějším letadlem.\n\nDůvodem, proč Boeing zahájil vývoj typu 777 byla skutečnost, že si výrobce uvědomil mezeru ve své produktové řadě mezi typy Boeing 767-300ER a 747-400, co se týče velikosti i doletu. V té době již řada leteckých společností musela přemýšlet o náhradě starších typů letadel DC-10 a Lockheed L-1011 TriStar, jejichž koncepce pocházela ze šedesátých let. Na trhu se tedy objevil prostor pro vývoj nového typu letadla. Kromě Boeingu na tento nový segment trhu reagovala i společnost Airbus a vyvinula pro něj typy Airbus A330 a Airbus A340, jež se staly hlavními konkurenty letounu Boeing 777. Původně Boeing zamýšlel nabídnout leteckým společnostem letoun, který by vzniknul prodloužením typu 767. Navrhl proto koncept 767-X, který měl delší trup a větší rozpětí než typ 767, jeho kapacita byla 340 cestujících a dolet 13 500 km. Letecké společnosti však chtěly letadlo schopné létat na krátkých ale i na mezikontinentálních letech, s průřezem kabiny podobným typu 747, plně flexibilním uspořádáním kabiny a nízkými provozními náklady, kterých nemohla žádná prodloužená varianta typu 767 dosáhnout. Výsledkem byl vývoj nového dvoumotorového letounu.\n\nBoeing používá dvě charakteristiky pro model 777. První je počet cestujících a druhou je délka maximálního doletu.\n\n(771B) byl zamýšlen jako nejmenší (zkrácená) verze s doletem 10 800 až 14 250 km. Boeing nabídnul 777-100 společnostem Delta Air Lines a Continental Airlines jako možnou náhradu za stárnoucí letouny typů L-1011 a DC-10. Obě společnosti však nabídku, zřejmě s ohledem na vysokou hmotnost letadla a vysoký poměr ceny na jednoho pasažéra, odmítly. Řada 777-100 se tak nikdy nedostala do výroby. Namísto ní Boeing vyvinul pro tento segment trhu typ 767-400ER. V dnešní době již tento segment trhu pokrývá letoun Boeing 787-9 Dreamliner.\n\nje základní verze typu 777. Jeho délka je 63,7 m, výška 18,5 m, rozpětí křídel 60,9 m, průměr trupu 6,19 m. 777-200 má maximální vzletovou hmotnost mezi 229 a 247 tunami a dolet mezi 7 000 a 9 500 km. Kapacita letadla je 305 až 440 sedadel. Prvním zákazníkem, kterému byl letoun této řady předán, byla v květnu 1995 společnost United Airlines. Přímým konkurentem je Airbus A330-300.\n\nje verze odvozená od modelu 777-200. Původně byla označována jako 777-200IGW (zkratka IGW znamená \"increased gross weight\", tedy \"zvýšená celková hmotnost\"). Maximální vzletová hmotnost této verze mezi 263 a 286 tunami umožňuje pojmout větší množství paliva a dosáhnout tak v běžném provozu doletu 11 000 až 14 300 km. Typická cestovní rychlost je 0.84 Mach, tedy 895 km/h. První letoun řady 777-200ER byl dodán v únoru 1997 společnosti British Airways. Boeing 777-200ER společnosti Malaysia airlines překonal rekord v délce letu, když bez přistání přeletěl vzdálenost mezi Boeing Field a Kuala Lumpur o délce 20 044 km za 21 hodin a 23 minut. Přímým konkurentem je Airbus A340-300.\n\nmá dolet 17 395 km, což ho činí komerčním dopravním letounem s nejdelším doletem na světě. Jeho maximální vzletová hmotnost je 347 tun. Typická cestovní rychlost je 0.84 Mach, tedy 895 km/h. Prvním uživatelem tohoto modelu se stala v roce 2006 společnost Pakistan International Airlines. Přímým konkurentem je Airbus A340-500.\n\nje prodloužená verze - délka letounu je 73,9 m - tedy cca o 10 m delší než 777-200, ostatní rozměry jsou stejné jako u řady 200. Typická konfigurace je 301 sedadel, letoun je schopný přepravit až 550 cestujících. Maximální vzletová hmotnost je 299 tun, dolet je 11 135 km. Typická cestovní rychlost je 0,84 Mach, tedy 895 km/h. Letadlo má namontované manévrovací kamery pod přední částí trupu a na ocase, aby pilotům pomáhaly při manévrovaní tohoto letadla. Prvním uživatelem tohoto modelu se v roce 1998 stala společnost Cathay Pacific. Ve výrobním programu firmy Airbus nemá 777-300 bezprostřední ekvivalent, Airbus nabízí ve svých konkurenčních nabídkách letoun s delším doletem – typ A340-600.\n\nmá v typické konfiguraci s 365 cestujícími dolet 14 685 km. Maximální vzletová hmotnost je 351 tun. Typická cestovní rychlost je 0.84 Mach, tedy 895 km/h. Letoun byl navržen jako náhrada staršího typu 747-400. Prvním uživatelem se v roce 2004 stala společnost Air France. Přímým konkurentem je Airbus A340-600.\nje nákladní verze Boeingu 777. S maximální vzletovou hmotností 347 tun pojme až 104 tun užitečného nákladu. Typická cestovní rychlost je 0,84 Mach, tedy 895 km/h. Maximální dolet 9 045 km.\n\n-8 a prodlouženější -9 jsou nové verze pod označením Boeing 777X, byly oznámeny v roce 2013. Obě verze budou mít nové kabiny po vzoru Dreamlineru, budou úspornější.\n\nV letových řádech se setkáme se zkráceným označováním typů letadel. Verze 777-200 bývá ve zkrácené notaci označována 772 nebo 772A, zatímco verze 777-300ER bývá značena 773ER nebo 773B.\n\nBoeing 777 patří mezi nejbezpečnější dopravní letadla na světě. Databáze ASN Aviation Safety Database obsahuje celkem osmnáct záznamů, z nichž tři jsou únosy letadla.\n\n\n"}
{"id": "191240", "url": "https://cs.wikipedia.org/wiki?curid=191240", "title": "Kontinuum", "text": "Kontinuum\n\nKontinuum je prostředí, považované v určitém smyslu za spojité či souvislé s odhlédnutím od možných současně pozorovatelných diskrétních vlastností jeho struktury. Pojem bývá aplikován v různých oborech:\n\n\n"}
{"id": "191242", "url": "https://cs.wikipedia.org/wiki?curid=191242", "title": "Lambeosaurus", "text": "Lambeosaurus\n\nLambeosaurus („Lambeův ještěr“) byl velký, robustní kachnozobý dinosaurus, dosahující úctyhodných rozměrů. Šlo možná o vůbec největšího ornitopodního dinosaura, žijící před asi 76 až 75 miliony let ve svrchní křídě.\n\nPrůměrně velké exempláře z Kanady dosahovaly délky kolem 9 metrů, podle badatele Gregoryho S. Paula pak dokonce (v případě druhu \"L. magnicristatus\") jen 6,7 až 7 metrů při hmotnosti 2500 kg. Větší druh \"L. lambei\" pak měl dosahovat délky 7,5 metru a hmotnosti kolem 3000 kilogramů. Kromě svých proporcí je pro tohoto hadrosaurida zvláště typický výrůstek na hlavě. Tento „hřeben“ se u druhu \"L. lambei\" skládal ze dvou částí, dozadu směřující tupé špičky (jakási ostruha hřebene) a dopředu směřujícího, bizarně vyhlížejícího výrůstku, připomínajícího sekerovitý útvar. U druhu \"L. magnitcristatus\" byl hřebínek jako jeden celek podobně jako u korytosaura. Jednalo se zřejmě o veledůležitý aspekt pohlavního výběru. Zřejmě jako u ostatních Lambeosaurinů mohl hřebínek obsahovat rezonanční dutinu, která vydávala pro každý druh charakteristický zvuk. Samci jej pravděpodobně měli podstatně delší než samice.\n\n\n"}
{"id": "191247", "url": "https://cs.wikipedia.org/wiki?curid=191247", "title": "ŠEAL 100", "text": "ŠEAL 100\n\nŠEAL 100 je trolejbus, vyrobený v letech 1987 a 1997 v počtu tří kusů podnikem Škoda Ostrov a sarajevskými firmami Energoinvest a Vaso Miskin Crni.\n\nŠEAL 100 (Škoda – Energoinvest – Alusuisse) je dvounápravový trolejbus, jehož karoserie je vyrobena z hliníku na základě koncepce švýcarské firmy Alusuisse. V pravé bočnici se nacházejí troje dvoukřídlé skládací dveře. Elektrickou výzbroj shodnou s trolejbusem Škoda 14Tr, rošt a nápravy dodala Škoda Ostrov, vozovou skříň vyrobila sarajevská vagónka Vaso Miskin Crni a konečnou montáž prototypu realizovala v Sarajevu firma Energoinvest.\n\nV letech 1987–1997 byly vyrobeny tři trolejbusy ŠEAL 100.\n\nPrototyp č. 627 byl vyroben v roce 1987. Na konci 80. let byly dodány také komponenty pro další dva vozy, které ale byly smontovány až po skončení války v roce 1997. Všechny trolejbusy ŠEAL 100 byly z provozu vyřazeny v polovině prvního desetiletí 21. století, prototyp (od roku 2001 s číslem 4232) v roce 2004, ostatní vozy roku 2006.\n"}
{"id": "191253", "url": "https://cs.wikipedia.org/wiki?curid=191253", "title": "Karel Vlach", "text": "Karel Vlach\n\nKarel Vlach (8. října 1911 Žižkov – 26. února 1986 Praha) byl dirigent a kapelník swingového \"Orchestru Karla Vlacha\".\n\nKarel Vlach se narodil na pražském předměstí Žižkově v roce 1911. Byl nejstarším z pěti sourozenců (František * 1913, Vlasta * 1920, Libuše * 1924 a Václav * 1926).\nBěhem základní školy se učil na housle. Po základní škole nastoupil na žižkovskou reálku.\n\nV letech 1925–1928 se vyučil jako obchodní příručí u galanterní firmy Kauders.\n\nV roce 1929 mu zemřela matka. Po čase se otec znovu oženil a celá rodina se odstěhovala do Holešovic.\n\nPracoval nejprve jako obchodní příručí (L. Phona, Finger a Stein) a později jako prokurista. V letech 1931–1933 byl nezaměstnaný.,\n\nVe 30. letech se Karel Vlach angažoval ve skupinách Blue Music a ve vlastním souboru Charles Happy Boys, později přejmenovaném na Blue Boys. V roce 1939 založil vlastní orchestr nesoucí jméno \"Orchestr Karla Vlacha\". Od roku 1940 s orchestrem vystupoval na Střeleckém ostrově a začal spolupracovat s triem Sestry Allanovy. Pro orchestr aranžoval Fricek Weiss ovlivněný orchestrem Bennyho Goodmana. Orchestr hrál převzaté, ale i původní skladby. Mezi hlavní autory patřili Kamil Běhounek a Jiří Traxler. Spolupracoval také s řadou předních zpěváků (Arnošt Kavka, Inka Zemánková nebo Jiřina Salačová).\n\nPo druhé světové válce Vlach sestavil nový orchestr, který se orientoval především na zvuk po vzoru Glenna Millera. Zprvu hráli k tanci v kavárně Vltava v Revoluční třídě nebo v kavárně Lloyd na Příkopech. \n\nS orchestrem vystupovali zpěváci Václav Irmanov, Rudolf Cortés a nadále i Jiřina Salačová. Od roku 1947 měl Vlachův orchestr stálé angažmá v Divadle V+W a podílel se na obnovených představeních Osvobozeného divadla. Od roku 1954 pak působil v Divadle ABC a od roku 1962 v Hudebním divadle v Karlíně.\n\nV šedesátých letech se orchestr věnuje více populární hudbě a spolupracuje se zpěváky jako je Yvetta Simonová, Milan Chladil nebo Karel Gott.\n\nKarel Vlach je pohřben na Vyšehradském hřbitově v Praze v hrobě označovaném jako „Pomník českým hercům“, který byl odhalen v roce 1999 a je ve společné péči Herecké asociace a Nadace Život umělce.\n\n\nV Praze 13 je po něm pojmenována ulice – Vlachova.\n\n\n"}
{"id": "191258", "url": "https://cs.wikipedia.org/wiki?curid=191258", "title": "Eduard I. Starší", "text": "Eduard I. Starší\n\nEduard I. Starší (cca 870 – 17. července 924) byl králem Anglie v letech 899 až 924. Byl synem Alfréda Velikého a stal se anglickým králem po jeho smrti. Byl panovníkem v době, kdy se království Wessex transformovalo do království Anglie. I když byl označován jako král Anglie, území, které patřilo pod jeho správu, bylo mnohem menší než území současné Anglie.\n\nZ pěti dětí, které se narodily Alfrédovi a jeho ženě Eahlswith a dožily se jinošského věku, byl Eduard druhým nejstarším synem. Přesné datum jeho narození není známo. Jeho rodiče se vzali roku 868 a jeho starší sestra se narodila brzy poté. Eduard se zřejmě narodil někdy mezi roky 874 až 877.\nV Asserově knize \"Život krále Alfréda\" se uvádí, že Eduard byl vzděláván spolu se svou starší sestrou u dvora. Jeho mladší sestra Ethelgifu se, zřejmě z důvodu zdravotních problémů, připravovala pro církevní kariéru a později se stala abatyší v Shaftesbury. Jeho nejmladší bratr se učil latinský jazyk, což naznačuje, že se měl také věnovat církevnímu životu.\n\nI když byl nejstarším synem vládnoucího krále, nebylo jisté, že bude jeho následníkem. Až asi do roku 890 byli v následnictví na trůn před ním bratranci Ethelwold a Ethelhelm, synové Ethelreda, Alfrédova staršího bratra a jeho předchůdce na wessexském trůnu. Zmínky o Ethelhelmovi končí roku 890, kdy zřejmě zemřel. Pro nástupnictví Ethelwolda svědčila i jeho větší zkušenost a vyšší věk (byl asi o 10 let starší než Eduard).\n\nPo Alfrédově smrti se jeho trůnu domáhal Eduardův bratranec Ethelwold, který zahájil povstání. Obsadil Wimborne v Dorsetu, kde byl pohřben jeho otec a Christchurch. Eduard se přesunul do Badbury a nabídl mu, aby se vojensky utkali, ale Ethelwold odmítl opustit Wimborne. V době kdy již Eduard připravoval útok na Wimborne Ethelwold v noci utekl k Dánům v Northumbrii, kde se prohlásil za krále. Mezitím byl Eduard 8. června 900 v Kingstonu korunován.\n\nRoku 901 připlul Ethelwold s lodí do Essexu a podporoval Dány ve Východní Anglii ke vzpouře. Příští rok zaútočil na Crickdale a Braydon. Eduard dorazil se svou armádou a obě vojska se utkala v bitvě u Holme. Ethelwold a Eohric, dánský král Východní Anglie, v této bitvě padli.\nRoku 909 vyslal Eduard armádu, která měla zneklidnit obyvatele Northumbrie. Následující rok Northumbrie odpověděla tím, že napadla Mercii, ale jejich vojsko bylo nuceno utkat se se spojeným vojskem Mercie a Wessexu v bitvě u Tettenhallu, kde byli poraženi. Od té doby se už síly Northumbrie nepokusily překročit řeku Humber.\n\nEduard poté pokračoval ve stavbě sítě opevnění (\"burh\"), jejíž základ byl položen v době Alfrédovy vlády. V té době vznikly pevnosti v Hertfordu, Withamu, Bridgnorthu, Tamworthu, Staffordu a Warwicku. Tento systém pevností udržoval Dány u pobřeží.\n\nEduard dosáhl rozšíření vlády Wessexu na území Mercie, Východní Anglie a Essexu dobytím území obývaným Dány. Dokázal také roku 911 obsadit a ovládnout Londýn, Oxford a oblasti v okolí těchto měst. Od roku 918 se všichni Dánové na jih od řeky Humber stali jeho poddanými. Na konci jeho vlády ho Norové, Skotové a Walesané uznávali jako svého vladaře. Uznání Eduarda jako svého vladaře Skoty, vedlo jeho nástupce k nároku na skotský trůn.\n\nEduard reorganizoval církev ve Wessexu a vytvořil nová biskupství v Ramsbury, Wellsu a Creditonu. Navzdory této aktivitě existuje jen málo údajů o tom, že byl Eduard horlivým příslušníkem církve. Naopak papež mu vytýkal, že se o církevní záležitosti a náboženství málo stará.\n\nZemřel, když vedl armádu do boje proti vzpouře Walesanů a Mercie 17. července 924 ve Fradonu a byl pochován v novém chrámu ve Winchesteru, který sám založil roku 901\n\nEduard měl čtyři sourozence, včetně Ethelfeldy, královny Mercie, a Elfthrythy, hraběnky flanderské. On sám měl ze tří manželství asi sedmnáct dětí.\n\nEduard se okolo roku 893 oženil s mladou ženou Ecgwynn a z jejich svazku vzešel pozdější Eduardův následník Ethelstan. Když se Eduard stal králem, Ecgwynn zavrhl a oženil se kolem roku 901 s Ælfflæd, dcerou hraběte Ethelhelme z Wiltshire. Jejich syn Elfweard se mohl stát Eduardovým následníkem ale zemřel asi dva týdny po otcově smrti a byl pochován s ním. Potřetí se Eduard oženil asi roku 919 s Edgivou, dcerou hraběte Sigehelma z Kentu.\n\nDěti\n\nS Ecgwynn:\n\nS Elffled (Aelffaed):\n\nS Edgivou:\n\n"}
{"id": "191264", "url": "https://cs.wikipedia.org/wiki?curid=191264", "title": "Egbert", "text": "Egbert\n\nEgbert (též Ecgberht, Ecgbert nebo Ecgbriht; 769 nebo 771 - 839) byl anglosaský král Wessexu v letech 802–839 a také král Kentu v letech 825–839 jako Ecgberht III. Mezi historiky panuje všeobecná shoda, že měl pocházet z rodu Cerdikovců. Jenom občas je Egbertovo přihlášení se k Cerdikově dynastii zpochybňováno jako účelové, aby on, respektive jeho nástupci více legitimizovali svůj nárok na trůn. Nicméně Egbertem počíná nezpochybněná nepřerušená pokrevní linie anglických/britských králů/královen až po současnou Windsorskou dynastii a její zatím poslední panovnici, královnu Alžbětu II.\n\nEgbertovým otcem byl král Kentu Ealhmund. V 80. letech 8. století přiměl mercijský král Offa spolu se svým spojencem, králem Wessexu Beorhtrikem, Egberta, aby odešel do vyhnanství. Po smrti krále Beorhtrika v roce 802 se Egbert do Wessexu vrátil a získal trůn.\n\nMercia byla definitivně poražena roku 825 v bitvě u Ellendunu v současném hrabství Wilthshire.\n\nBěhem celé své vlády vedl neustálé výboje proti stále se držícím Keltům v Cornwallu.\n\nEgbertovou manželkou byla Redburga (též Redburh), údajná příbuzná Karla Velikého. Tento údaj (\"sestra nebo švagrová franckého krále\") je historiky zpochybňován.\n\n\n"}
{"id": "191266", "url": "https://cs.wikipedia.org/wiki?curid=191266", "title": "Močová trubice", "text": "Močová trubice\n\nMočová trubice (latinsky: \"Urethra\", řecky: ουρήθρα, \"Ourethra\") je trubicovitý orgán, který odvádí moč z močového měchýře pryč z těla. Odvod moči regulují dva svěrače (vnitřní, který nejde ovládat vůlí, a vnější, jenž je vůlí ovlivnitelný). U žen je močová trubice rovná a dlouhá zhruba 4 cm. U mužů je esovitě prohnutá, dlouhá 12–25 cm a kromě odvodu moči slouží i jako pohlavní vývodní cesta, která odvádí sperma. Za den člověk vyprodukuje asi 2–3 litry moči. Proces zbavování se moči z močového měchýře přes močovou trubici ven z těla se nazývá močení.\n\nŽenská močová trubice (lat. \"Urethra feminina\") má jednoduchý hvězdicovitý průřez a je zhruba 4 cm dlouhá a 6–8 mm široká. Její vývod (\"ostium urethrae externum\") je přibližně 2–3 cm pod klitorisem, mezi klitorisem a vagínou do poševní předsíně (\"vestibulum vaginae\"). Ženská močová trubice odpovídá horní části mužské močové trubice. Sliznice tu vytváří záhyby, takže má v průřezu hvězdicovitý tvar. Ženská močová trubice v důsledku tvaru a malé délky umožňuje poměrně lehké a časté vniknutí infekce do močového měchýře (záněty jsou u žen o mnoho častější než u mužů). Ženská močová trubice je i relativně široká 6-8 mm a při znecitlivění lze rozšířit až na 2 cm.\n\nMužská močová trubice (lat. \"Urethra masculina\") je dlouhá zhruba 12–25 cm. Vychází ze dna močového měchýře přes \"ostium urethrae internum\", poté prochází předstojnou žlázou (prostatou) a \"diaphragma urogenitale\". Dále vstupuje do penisu, kde končí otvorem v žaludu (\"ostium urethrae externum\"). Úsek od prostaty je u mužů zároveň pohlavní vývodní cestou. Sliznici mužské močové trubice tvoří v horní části přechodný epitel, v dolní části vícevrstevný epitel a v koncové části − žaludu − (\"fossa navicularis\") plochý epitel.\n\nMužská močová trubice se skládá ze čtyř částí:\n\nPrvní tři úseky se označují jako zadní močová trubice, čtvrtý jako přední močová trubice. V oblasti mezi třetím a čtvrtým úsekem do močové trubice ústí Cowperovy žlázy.\n\n\n"}
{"id": "191270", "url": "https://cs.wikipedia.org/wiki?curid=191270", "title": "Grand Prix Austrálie 2007", "text": "Grand Prix Austrálie 2007\n\nGrand Prix Austrálie 2007(LXXII ING Australian Grand Prix) úvodní závod 58. ročníku mistrovství světa vozů Formule 1, historicky již 769. grand prix, se již tradičně odehrál na okruhu v Albert Park ve městě Melbourne. Okruh dlouhy 5,303 km absolvovali jezdci 58 což celkově představuje 307,574 km. Zatímco páteční a sobotní tréninky se odehrávaly za podmračeného počasí s občasnými přeháňkami, nedělní závod přivítal jasný a teplý den. Teplota vzduchu byla 21°, teplota dráhy se pohybovala kolem 40° a vlhkost byla 54%.\nNa tenisových kurtech v Melbourne, uspořádali jezdci Mark Webber, Nick Heidfeld, Rubens Barrichello a Christijan Albers spolu s tenisovými profesionáli Paulem McNameem a Jasonem Stoltenbergem charitativní tenisový turnaj. Adrian Sutil a Franck Montagny otestovali na místním sportovním letišti sportovní letoun. Společnost Vodafone již tradičně pořádala propagační akci na plaži, tentokrát v roli hlavního sponzora týmu McLaren. Mezi hosty se v boxech objevil zpěvák Tommy Lee, sir Jackie Stewart, Niki Lauda,Miss Universe Jennifer Hawkins, Kylie Minogue, Dannii Minogue.\n\nPrvní páteční jízdy poznamenalo počasí, když v první části 90 minutového testování pršelo. Jezdci se proto na trať vydávali pouze sporadicky z velké části k seznámení s tratí. O trochu vzrušení se postaral Jarno Trulli, když svou Toyota poslal mimo trať v jedné ze šikan. Na osychající trati si nejlépe vedl Fernando Alonso, kterému sekundoval jen Felipe Massa a Sebastian Vettel.\n\nOdpolední jízdy na suché trati byly mnohem zajímavější a diváci se dočkali i několika karambolů, nejvážnější postihl Rubense Barrichella, jenž s vozem Honda vyjel na trávu a poté se potkal s tvrdou zdí. Jízdy musely být na čtvrt hodiny přerušeny. Celému tréninku vévodil Massa, který dával všem soupeřům jasně najevo, že jeho Ferrari je nejrychlejší. Pozici Ferrari potvrdil druhým místem Räikkönen, třetí byl nováček Hamilton a porazil tak i svého týmového kolegu Alonsa (7. místo).\n\nSobotní trénink ukázal rozložení sil jednotlivých týmu před kvalifikací. U Ferrari se věřilo, že Felipe Massa bude mít lehkou výhodu, ale Kimi Räikkönen potvrdil, že dokáže byt rychlý v jakémkoliv voze. Giancarlo Fisichella dojel druhý a ukázal tak všem že i Renault je dostatečně připraven a hodně rychlý. Lewis Hamilton dokazuje svou míru talentu a znovu porazil svého týmového kolegu Fernanda Alonsa . Překvapením je čtvrté místo Antony Davidsona na Super Aguri.\n\nPrvní část kvalifikace nejlépe zvládl Kimi Räikkönen na Ferrari, kterému zdatně sekundoval nováček Lewis Hamilton s McLarenem. Problémy měla překvapivě Honda Janson Buton skončil až 15 a Rubens Barrichello se do další části vůbec neprobojoval, stejně dopadl i David Coulthard.\n\nSmolařem druhé části se stal Felipe Massa, kterého dál nepustila technika. Nejlépe si vedl McLaren Alonso zvítězil a Hamilton byl třetí, Také BMW si vedlo velmi dobře Heidfeld dojel druhý a Kubica pátý. Překvapením Byly bezesporu výkony Super Aguri, Takuma Sato prošel až do závěrečné části kvalifikace a Davidson zůstal jen těsně před branami. Krom již zmiňovaného Massi nepostoupil také Kovalainen s Renaultem a Button s Hondou.\n\nPrvní pole position si v barvách Ferrari vybojoval Kimi Räikkönen , druhý, ale se ztrátou skoro půl sekundy dojel Alonso. Z druhé řady odstartuje Heidfeld a Hamilton, pátý byl Kubica a šestý Fisichella. Nečekaně jsou v první desítce Mark Webber a obě Toyoty, nikdo z nich během zimní přípravy nepodával tak přesvědčivé výkony.\n\nKimi Räikkönen využil postavení na pole position a s přehledem si pohlídal vedení a začal se soupeřům rychle vzdalovat. Rychlý start předvedl i Heidfeld, který se přehnal okolo Alonsa a zaujal druhou pozici za Finem. Přes Alonsa se v první zatáčce dostal také jeho stájový kolega Hamilton a až do poslední zastávky v boxech kroužil před mistrem světa. S ne příliš výrazným Renaultem dokázal Fisichella udržet postavení na startu a v závěru uhájil pátou příčku před dotírajícím Massou. Nejdramatičtější okamžik celé grand prix předvedl neopatrný David Coulthard, když se snažil vnitřkem předjet Wurze. Skotův Red Bull přelétl Wurzovu příď a jen štěstím netrefil Rakušanovu hlavu. Od druhého pit stopu už jel Räikkönen tak, aby šetřil motor na následující GP, proto se jeho náskok z 16 s ztenčil na 7 s. Alonso se díky pozdější a rychlé zastávce v boxech dostal před Hamiltona a dojel si tak pro druhé místo. Nováček Hamilton tak ve své premiérové velké ceně získal třetí místo a svým výkonem v závodě, všem dokázal, že do formule 1 patří.\n\n\n Kimi Räikkönen- Ferrari F2007-1'25.235\n\n Kimi Räikkönen- Ferrari F2007-1'26.072\n\n\n\nSestřih z GP Austrálie 2007\n"}
{"id": "191278", "url": "https://cs.wikipedia.org/wiki?curid=191278", "title": "Eddie Jobson", "text": "Eddie Jobson\n\nEdwin (Eddie) Jobson (narozený 28. dubna 1955 v Billinghamu, County Durham, Anglie) je anglický klávesista a houslista známý pro charakteristický způsob používání syntezátorů. Byl členem několika progressive rockových skupin, včetně Curved Air, Roxy Music, 801, U.K. a Jethro Tull. Byl též součástí skupiny Franka Zappy, vytvořené pro nahrávání alba Zappa in New York. Vedle svého výkonu jako klávesista, bývá Jobson oceňován také jako houslista.\n\nJobson začal v 7 letech hrát na piano a v 8 letech na housle. Základní školu, Bede Hall Grammar School, opustil v 16 letech. Stal se členem skupiny Fat Grapple, která hrála v místních podnicích jako byl Redcar Jazz Club. Stali se tam předkapelou skupiny Curved Air, ke které Jobson odešel následující rok.\n\nV té době Jobson vedl skupinu Fat Grapple a začínal vystoupení předělávkou tehdejšího hitu Jig-a-Jig. Skupina hrála svoje původní skladby a Jobson svým uměním zaujal členy Curved Air a vyhrál si tak místo v této skupině.\n\nV roce 1973 nahradil Briana Ena v Roxy Music, za což vděčil částečně tomu, že jeho sestra a sestra zpěváka Bryana Ferryho, se znaly ze školy. Jobson pak zastával tři role: Enovu, Ferryho (který přestal vystupovat jako frontman kapely a začal hrát na piano), a svou vlastní. Jobson zůstal se skupinou do roku 1976, kdy skupina přerušila na pár let svou činnost. Připojil se k Franku Zappovi a pak založil UK, když ještě předtím přišel k Jethro Tull jako 'speciální host' pro album ”A” a jeho následné světové turné.\n\nV roce 80. letech Jobson vydal dvě CD. The Green Album (1983) bylo nahráno v rockovém formátu s příležitostnými hudebníky a Theme of Secrets (1985) bylo elektronické album a jedním z prvních alb hudby New Age nahraných na značce Private Music. Během 80. a 90. let si též vybudoval kariéru jako skladatel televizních a filmových soundtracků.\n\n\n"}
{"id": "191282", "url": "https://cs.wikipedia.org/wiki?curid=191282", "title": "Metro v Taškentu", "text": "Metro v Taškentu\n\nMetro v Taškentu představuje páteřní druh dopravy zdejšího systému MHD. Je jediným systémem svého druhu jak v Uzbekistánu. Má tři linky dlouhé dohromady 36,2 km, ročně přepraví kolem 68 milionů lidí.\n\nMetropole tehdejší Uzbekické SSR byla jedním z větších měst celého SSSR (přes jeden milion obyvatel), což samozřejmě kladlo velké nároky na dopravu, které již nemohly povrchové druhy dopravy uspokojit. S výstavbou prvního úseku červené linky podzemní dráhy (Čilanzarské), směřující ze severovýchodu na jihozápad města se začalo v roce 1973 a o čtyři roky později 6. listopadu 1977 se mohli cestující svézt na 12,2 km metra s devíti stanicemi.\n\nV této době se však již plánovaly i další úseky; první linka se začala prodlužovat jak severním, tak i jižním směrem a také vznikly projekty pro druhou (modrá s názvem Uzbekistanskaja) linku. Její první úsek se budoval mezi lety 1980 a 1984 a měřil 4,8 km. Ze stanice Pachtakor se stal první přestupní bod mezi oběma linkami.\n\nPrvní dvě linky měla doplnit i třetí, zelené barvy a s názvem Junusabadskaja. Vedena je severo-jižním směrem a kříží obě dvě starší linky. Její první úsek začal být budován v září roku 1988. Zde se však stavební práce protáhly na třináct let, vzhledem k rozpadu SSSR (v souvislosti s ním bylo přejmenováno devět již existujících stanic) a ztíženým ekonomickým podmínkám Uzbekistánu. Linka doposud nebyla dostavěna celá; otevřela se pouze její střední část s šesti stanicemi; jižní prodloužení je plánováno a severní rozestavěno. Dvě nejjižnější stanice jsou přestupní.\n\nV současné době se plánuje také i čtvrtá, žlutá linka s názvem Sergelijskaja, vedená tangenciálním směrem na okraji města. Její první část má sloužit veřejnosti od roku 2010.\n\nV metru jsou provozovány čtyřvozové soupravy typu 81-71 sovětské výroby v několika modifikacích (dodávané do roku 1993, některé starší byly již v roce 2001 modernizovány). Vlakům slouží dvě depa, jedno pro červenou a druhé pro modrou linku; pro vypravování vlaků na třetí je nutný přejezd pomocí mezitraťových spojek.\n\n"}
{"id": "191288", "url": "https://cs.wikipedia.org/wiki?curid=191288", "title": "Státní podnik", "text": "Státní podnik\n\nStátní podnik (zkráceně s. p.) je v České republice podnik, který je založen státem prostřednictvím jeho organizační složky. Vzniká zakladatelskou listinou. Na rozdíl od příspěvkových organizací státu je účelem státního podniku podnikání, tedy vytváření zisku. Státní podniky vznikly v Československu v roce 1988 v rámci socialistické přestavby a související demokratizace. Oproti dosavadním centralizovaně a direktivně řízeným národním podnikům v nich rozhodující slovo měla socialistická samospráva pracovního kolektivu. Nový zákon ihned po pádu socialismu v roce 1990 přenesl rozhodovací pravomoc zpět na zakladatele a samosprávu pracovních kolektivů zrušil a ponechal zaměstnancům jen částečné zastoupení v dozorčí radě, toto zastoupení bylo v roce 1997 ještě zmenšeno. Od roku 1997 mohou funkci zakladatele státního podniku vykonávat jen ústřední orgány státní správy a pouze se souhlasem vlády, do té doby souhlas vlády nebyl nutný a zakladateli mohly být i obce (orgány obcí) či orgány okresů.\n\nOd roku 1945 do 30. prosince 1991 byla právním řádem zavedena právní forma národní podnik, která byla vypuštěna z právního řádu Československa až zrušením hospodářského zákoníku č. 101/1963 Sb. a jeho nahrazením obchodním zákoníkem č. 513/1991 Sb. Tuto formu dosud (2017) má kromě mnoha již neaktivních právnických osob také například Budějovický Budvar, což je předmětem právních sporů.\n\nPrávní formu státní podnik v České republice (a celém Československu) poprvé zavedlo Federální shromáždění ČSSR zákonem č. 88/1988 Sb., o státním podniku, s účinností od 1. července 1988. Novější verze zákona o státním podniku byly zveřejněny pod čísly 111/1990 Sb. (novelizovaný zákonem 119/1995 Sb.) a 77/1997 Sb. (účinný od 1. července 1997, s klíčovými přechodnými ustanoveními s půlroční lhůtou od nabytí účinnosti).\n\nČeskoslovenský zákon č. 88/1988, účinný od 1. července 1988, byl přijat v kontextu přestavby, tedy demokratizace a restrukturalizace socialistického hospodářství. To vyjadřuje i mnohaodstavcová preambule tohoto zákona, která označila státní podniky a družstva za základní článek národního hospodářství a vymezila funkci státních podniků takto: \"„Státní podnik plní své hospodářské a sociální úkoly v souladu s politikou Komunistické strany Československa, vedoucí a usměrňující síly socialistické společnosti a státu. Organizace Komunistické strany Československa působící ve státním podniku jsou politickým jádrem pracovního kolektivu, sjednocují úsilí vedení státního podniku, orgánů socialistické samosprávy, společenských organizací sdružených v Národní frontě a všech pracujících k uspokojování celospolečenských potřeb. Uplatňují právo stranické kontroly vůči vedení státního podniku a orgánům socialistické samosprávy a zabezpečují uskutečňování kádrové politiky Komunistické strany Československa, formování účasti pracujících na řízení a rozvoj socialistické samosprávy pracovního kolektivu. (…) Významnou úlohu při rozvoji státního podniku má Revoluční odborové hnutí, které se podílí na organizování účasti pracujících na řízení a rozvoji výroby a na zlepšování pracovních, zdravotních, sociálních a kulturních podmínek pracovního kolektivu, hájí jejich práva, oprávněné zájmy a potřeby. Při zabezpečování zájmů mladé generace a ve výchově mladých členů pracovního kolektivu má ve státním podniku důležité poslání Socialistický svaz mládeže. Veškerá činnost státního podniku je řízena podle zásady demokratického centralismu. Základním nástrojem řízení státního podniku státem je pětiletý státní plán Hospodářského a sociálního rozvoje.“\"\n\nStátní podnik byl zákonem z roku 1988 klasifikován jako socialistická organizace, která je socialistickým výrobcem zboží a jejímž hlavním společenským posláním je svou podnikatelskou činností účelně a hospodárně uspokojovat potřeby socialistické společnosti a v souladu s tím zabezpečovat svůj rozvoj a podle výsledků svého hospodaření i sociální rozvoj svého pracovního kolektivu. Pracovní kolektiv podniku tvořili jeho pracovníci v hlavním pracovním poměru. Podnik hospodařil s majetkem v socialistickém celospolečenském vlastnictví, avšak svým jménem a na vlastní odpovědnost. Zakladatelem podniku mohl být federální nebo republikový ústřední orgán státní správy nebo kterýkoliv národní výbor. Zakladatel mohl volit a kombinovat prvky kombinátních, koncernových, oborových i územních a dalších principů organizování.\n\nSpecifickým prvkem zákona z roku 1990, který nemá obdobu u předchozích ani pozdějších zákonů, byla socialistická samospráva. Ředitel kolektivu byl odpovědný nejen zakladateli, ale i pracovnímu kolektivu. Orgány socialistické samosprávy bylo shromáždění pracovního kolektivu podniku, popřípadě shromáždění delegátů pracovního kolektivu podniku, a rada pracovního kolektivu podniku. Některá rozhodnutí ředitele byla podmíněna souhlasem socialistické samosprávy nebo příslušného orgánu Revolučního odborového hnutí. Ředitel byl povinen se účastnit jednání orgánů socialistické samosprávy podniku (představitel zakladatele měl pouze právo se těchto jednání účastnit). Ředitele podniku nejmenoval zakladatel, ale volilo jej na pětileté funkční období shromáždění jako orgán socialistické samosprávy v tajném hlasování. Kandidáty na funkci ředitele vybíral zakladatel z uchazečů, kteří mají „politické, odborné a morální předpoklady pro tuto funkci“, zpravidla na základě jím vypsaného konkursu. Volby se měly konat do 90 dnů po skončení funkce předchozího ředitele nebo do 4 měsíců od vzniku podniku, dnem nástupu ředitele do funkce byl zpravidla den jeho zvolení, ředitele na základě voleb „ustanovoval do funkce“ zakladatel podniku. Do nástupu nového ředitele vykonával funkci ředitele dosavadní ředitel, u nových podniků zakladatelem určená osoba. Na návrh zakladatele nebo rady mohlo shromáždění ředitele odvolat v průběhu jeho funkčního období.\n\nShromáždění pracovního kolektivu (nebo jeho delegátů) nejen volilo a odvolávalo ředitele, ale také na návrh ředitele schvalovalo pětiletý hospodářský plán podniku, roční účetní závěrku a způsob rozdělení použitelného zisku či návrh na sloučení, splynutí nebo rozdělení podniku. Na návrh rady schvalovalo organizaci socialistické samosprávy uvnitř podniku a volební a jednací řády. Pokud ředitel nesouhlasil s rozhodnutím rady, které se týkalo ročního plánu hospodářského a sociálního rozvoje podniku a jeho změn, zásad vnitropodnikového řízení nebo vnitřní organizace podniku, předložil věc k rozhodnutí shromáždění, které o ní do 30 dnů muselo rozhodnout, tedy buď potvrdit rozhodnutí rady, nebo jej zrušit a schválit tak návrh ředitele. Shromáždění též projednávalo dlouhodobé koncepce a programy ekonomického a sociálního rozvoje podniku. Shromáždění rozhodovalo nadpoloviční většinou.\n\nPokud ředitel nesouhlasil s rozhodnutím shromáždění, týkajícím se ročního nebo pětiletého plánu, účetní závěrky způsobu rozdělení zisku nebo sloučení, splynutí nebo rozdělení podniku, mohl do 15 dnů předložit věc ke konečnému rozhodnutí zakladateli, který musel rozhodnout bez zbytečného odkladu, nejpozději do 30 dnů, do tohoto rozhodnutí byla věc nevykonatelná.\n\nRada podniku schvalovala na návrh ředitele roční prováděcí plány hospodářského a sociálního rozvoje podniku a jejich změny a zásady vnitropodnikového řízení a vnitřní organizaci podniku. Mohla zakladateli předkládat návrhy kandidátů na ředitele podniku a shromáždění předkládat návrhy na odvolání ředitele podniku. Shromáždění mohla rada předkládat návrhy na vnitřní organizaci samosprávy a její volební a jednací řády. Rada svolávala shromáždění a připravovala podklady k jeho jednání. Rada byla volena na dobu pěti let nebo kratší. Členem rady nesměl být ředitel podniku ani jeho zástupce a při volbě nové rady musela být obměněna alespoň jedna třetina počtu jejích členů.\n\nSvá shromáždění, popřípadě rady mohl mít nejen pracovník kolektiv celého podniku, ale i vnitřní organizační jednotky podniku (závody, provozy, dílny a podobně). Tato shromáždění měla v rámci své jednotky působnost vymezenou celopodnikovým shromážděním. Celopodnikové shromáždění mohlo sobě nebo shromážděním vnitřních jednotek podniku vyhradit i volbu vedoucích pracovníků vnitřních organizačních jednotek podniku; návrhy kandidátů pro takovou funkci předkládal shromáždění vedoucí pracovník přímo nadřízený volené funkci po projednání v radě pracovního kolektivu této vnitřní organizační jednotky. Voleného vedoucího pracovníka mohlo shromáždění na návrh jeho nadřízeného nebo na návrh příslušné rady také odvolat.\n\nČeskoslovenský zákon č. 111/1990 Sb. se od nabytí své účinnosti 1. května 1990 automaticky vztahoval na dosavadní státní podniky. Týmž dnem však zanikly dosavadní orgány samosprávy a jejich pravomoci. Místo nich byly zřízeny dozorčí rady, které však již neměly přímé rozhodovací pravomoci, ale jen poradní a kontrolní. V zákoně však zůstala definice pojmu „pracovní kolektiv podniku“. Polovinu počtu členů dozorčí rady ustanovoval a odvolával zakladatel podniku, druhou polovinu kolektiv nebo jeho delegáti, a to tajnou volbou. Zakladatel byl povinen do 90 dnů od nabytí účinnosti zákona jmenovat ředitele a polovinu členů rady.\n\nZakladatelem mohly být i nadále kromě ústředních orgánů státní správy i národní výbory všech úrovní (pozdějšími novelami byla tato kompetence přenesena na obce a okresní úřady).\n\nDo 31. prosince 1990 měl zakladatel právo rozdělit podnik nebo v jeho rámci vyčlenit organizační jednotku za účelem založení nového podniku nebo převedení do jiného podniku, nebo zrušit podnik bez likvidace a jeho hmotný majetek jako celek vložit do akciové společnosti nebo jej smluvně převést do vlastnictví jiné osoby, přičemž spolu s majetkem přešla na nabyvatele i práva a povinnosti rušeného podniku. Tato rozhodnutí mohl zakladatel vynést jak na návrh podniku, tak i bez jeho návrhu, avšak vždy jen na základě předchozího souhlasu federální či republikové vlády,\n\nZákon z roku 1990 vyčlenil i specifický typ státních podniků, státní podnik k uspokojování veřejně prospěšných zájmů. Takové podniky bylo možno zakládat jen v oborech činnosti, které vymezila republiková nebo federální vláda. V takovém podniku se nezřizovala dozorčí rada, její roli (schvalování účetní závěrky a rozhodování o rozdělení zisku) vykonával přímo zakladatel.\n\nZákon č. 77/1997 Sb. především zrušil obcím a okresním úřadům možnost vykonávat funkci zakladatele státního podniku a zakladatelská rozhodnutí ústředních orgánů státní správy podrobil předchozímu souhlasu vlády. Státní podniky vzniklé podle zákona č. 111/1990 Sb., o státním podniku, se staly státními podniky podle zákona 77/1997 Sb., pokud zakladatelem byl ústřední orgán státní správy a do 6 měsíců od nabytí účinnosti nového zákona přizpůsobil zakládací listinu a složení dozorčí rady novému zákonu a zaslal příslušnému rejstříkovému soudu návrh na zápis změny v obchodním rejstříku. V téže lhůtě mohli zakladatelé podnik zrušit.\n\nStátní podniky, jejichž zakladatelem byl okresní úřad nebo obec, musely být do 6 měsíců od účinnosti nového zákona zrušeny. Po marném uplynutí těchto lhůt měl podnik zrušit soud a nařídit jeho likvidaci; dodatečná novela zákona umožnila nezrušit podnik v případech, kdy probíhalo neuzavřené správní či soudní řízení týkající se stanovení majetku nebo jeho majetek nemohl být zjištěn a oceněn, nebyla dokončena privatizace nebo restituční řízení nebo podnik nesplnil podmínky nezbytné pro jeho zrušení. Tento zákon také snížil zastoupení zaměstnanců v dozorčí radě z poloviny na třetinu.\n\nPodniky založené podle zákona o státním podniku „jsou zakládány k uspokojování významných celospolečenských, strategických nebo veřejně prospěšných zájmů“. Státní podnik může být založen pouze na základě souhlasu vlády. Státní podnik může určit, které své organizační složky nechá zapsat do obchodního rejstříku jako odštěpné závody.\n\nStátní podniky jsou právnické osoby, které provozují podnikatelskou činnost vlastním jménem a na vlastní odpovědnost, nemají však vlastní majetek, ale hospodaří s majetkem státu. Zakladatelem státních podniků je stát, jehož jménem vykonává funkci zakladatele věcně příslušné ministerstvo, pokud zákon nestanoví jinak. Ministerstvo zakládá podnik vydáním zakládací listiny, která zároveň vymezuje státní majetek svěřený podniku do správy, resp. k právu hospodaření. Zakládací listinou jsou rovněž určeny orgány podniku, tedy ředitel podniku a počet a seznam členů dozorčí rady. Do 6 měsíců od zapsání podniku do obchodního rejstříku musí zakladatel podniku vydat statut podniku, který obsahuje například zásady hospodaření podniku a rámcové vymezení spolupráce s regionálními orgány státní správy a vyššími územně samosprávnými celky. Zakladatel podniku schvaluje jeho účetní závěrku a výroční zprávu a rozhoduje o rozdělení použitelného zisku (vypořádání ztráty). Na rozhodování zakladatele podle zákona o státním podniku se podle zákona o státním podniku nevztahují předpisy o správním řízení.\n\nZákon o státním podniku 77/1997 Sb. výslovně určuje, že funkci zakladatele státního podniku Česká pošta s. p. vykonává ministerstvo vnitra.\n\nO zrušení podniku rozhoduje jeho zakladatel po předchozím souhlasu vlády. V zákonem vyjmenovaných případech, například když podnik ztratí oprávnění či zákonné předpoklady ke své hlavní činnosti, déle než 6 měsíců nemá kompletní dozorčí radu nebo byl-li vznikem podniku porušen zákon nebo porušuje-li podnik některá ustanovení zakládací listiny, zruší podnik soud na návrh osoby, která osvědčí právní zájem. V případě zrušení podniku s likvidací přebírá zakladatel likvidační zůstatek a je povinen jej převést do státních finančních aktiv.\n\nStatutárním orgánem státního podniku je ředitel. Ředitele jmenuje a odvolává ministr zřizujícího ministerstva, pokud si to nevyhradí vláda. Ředitel podniku jmenuje a odvolává svého zástupce, který v době nepřítomnosti ředitele zastupuje ředitele v plném rozsahu. Jmenuje-li více zástupců, určí současně jejich pořadí. Zástupci ředitele se zapisují do obchodního rejstříku. Ředitel vydává organizační řád podniku, řídí jeho činnost a rozhoduje o všech jeho záležitostech, která zákon nevyhrazuje do působnosti zřizovatele.\n\nDozorčí rada schvaluje zásadní otázky koncepce rozvoje podniku, projednává výroční zprávu, roční finanční plán a pololetní výsledky hospodaření přezkoumává roční účetní závěrku a návrh na rozdělení použitelného zisku (vypořádání ztráty); své stanovisko předkládá řediteli a zakladateli; dohlíží na výkon působnosti ředitele a uskutečňování podnikatelské činnosti podniku a vyjadřuje se k návrhům zakladatele na zrušení, sloučení či rozdělení podniku. Dozorčí rada musí mít nejméně tři členy; jednu třetinu členů dozorčí rady tvoří zaměstnanci podniku, které volí a odvolávají zaměstnanci podniku na základě výsledků voleb, dvě třetiny členů dozorčí rady do funkce jmenuje a odvolává zakladatel. Členové mají být podle zákona voleni a jmenováni z řad nezávislých odborníků, ekonomů, vědecko-technických pracovníků, pracovníků bankovního sektoru a zástupců zaměstnanců podniku, výkon funkce je nezastupitelný, ředitel ani zástupce ředitele nemohou být členy dozorčí rady. Dozorčí rada rozhoduje většinou svých členů, menšina členů si však smí vyžádat, aby její stanovisko bylo v zápise uvedeno. Jednací řád dozorčí rady určuje zakladatel podniku.\n\nKromě státních podniků jsou v Česku i další podniky se státní účastí, které mají jinou právní formu, např. státní ČEPRO a. s., státní Český Aeroholding, a. s., státní ČEPS, a. s., státní Česká exportní banka, a. s., státní Jihomoravské pivovary, a. s., státní MERO ČR, a. s. nebo polostátní ČEZ, a. s.\n\nSpeciální právní formu má Správa železnic, státní organizace, zkráceně s. o.\n\nBudějovický Budvar je národní podnik, zkráceně n. p.\n\nStátní příspěvkové organizace jsou neziskové organizace zřizované ústředními orgány státní správy, vedle toho existují též příspěvkové organizace územně-samosprávných celků, tedy krajů a obcí.\n\n\n\n\n\n"}
{"id": "191293", "url": "https://cs.wikipedia.org/wiki?curid=191293", "title": "BC", "text": "BC\n\nSpojení písmen B a C může mít různé významy:\n\n\n\n\n\n"}
{"id": "191296", "url": "https://cs.wikipedia.org/wiki?curid=191296", "title": "Dekolonizace", "text": "Dekolonizace\n\nDekolonizace je pojem, který označuje společensko-politické procesy osamostatnění koloniálních držav od metropole (mateřské země). Pojem dekolonizace se začal užívat během 50. let 20. století, a to i přes to, že procesy emancipace mají daleko starší historii. Dekolonizace v podstatě začala již v 18. (USA), pokračovala v první polovině 19. (jižní a stř. Amerika) a nabrala na obrátkách ve 20. století především jako důsledek druhé světové války. Dekolonizace nezahrnuje pouze proces vlastního osamostatnění, respektive vyhlášení samostatnosti, ale také procesy budování samostatného státu v postkoloniálním prostředí a procesy hospodářské rekonstrukce nebo reorientace bývalé kolonie. V poslední době se také v rámci neevropských společenských věd hovoří o jejich dekolonizaci.\n\nK první emancipaci od koloniální nadvlády došlo v Severní Americe na území 13 kolonií ležících většinou na východním pobřeží dnešních USA. Tyto kolonie byly většinou osídleny obyvatelstvem z Evropy, které vytlačilo původní indiánské obyvatele. Příčiny konfliktu s metropolí spočívaly bezprostředně především v ekonomických politikách Londýna, které regulovaly hospodářský rozvoj (například dovoz-vývoz, cla nebo daně) v koloniích podle potřeb centra. Kromě toho díky relativně velké samosprávě, kterou kolonie měly, se v nich rozvinul vlastní politický (veřejný) život a identita. Svou významnou roli mělo osvícenství a jeho politické myšlení (především liberalismus a fyziokratismus). Americká revoluce získala podporu Francie, která měla zájem o oslabení britské koloniální moci v Americe i mimo ní (jednalo se o Indii, kde Francie po sedmileté válce ztrácela vliv). V revoluční válce mezi léty 1775-1783 byli zainteresováni vedle Francie také Španělsko a Nizozemí.\n\nLatinskoamerické osvobození bylo inspirováno severoamerickým příkladem, francouzskou revolucí a osvícenským politickým myšlením. Na rozdíl od Británie byla španělská i portugalská koloniální správa velmi centralizovaná. Veškerá závažná rozhodnutí byla vždy činěna v Madridu či Lisabonu, což samozřejmě mělo za následek neefektivní řízení a pomalá rozhodnutí. Hlavním představitelem správy v koloniích v Latinské Americe byl vicekrál, kterým byl téměř výlučně Španěl (peninsularo) z Iberského poloostrova. Znamenalo to, že nově příchozí byl často velmi špatně informován o situaci v místokrálovství.\n\nTato politika otevřeně diskriminovala místní kreolské elity, které měly stále relativně malý vliv na správu kolonii. Přes pokusy o reformu koloniální správy v době osvícenských reforem Karla III. zůstával problém centralizované a rigidní správy jedním z příčin pro vznik opozice vůči Španělsku. Další, neméně významná příčina spočívala v hospodářské slabosti iberského centra. Během 17. a 18. století byl koloniální obchod kontrolován Velkou Británii a samotné Španělsko se stalo závislým na Londýnu.\n\nVlastní proces osamostatnění probíhal v Latinské Americe zhruba mezi léty 1791-1830. Jako jedna z prvních kolonií vyhlásilo nezávislost Haiti (1804) a mezi posledními získala nezávislost Uruguay (1828) a středoamerické státy. Vznik nezávislých amerických států v rámci hispanoamerických válek za nezávislost byl dlouhodobým procesem a v první fázi byl ovlivněn integračními snahami Simona Bolívara (Gran Colombia). Dalším rysem bylo v některých případech oscilování mezi republikou a monarchii, se kterým je možné se setkat celkem dvakrát v případě Mexického císařství (1821-1823 a 1864-1867) a u Brazilského císařství (1822-1889). Jiným důležitým latinskoamerickým trendem bylo zachování celé řady diskriminačních politik vůči míšeneckému a domorodému obyvatelstvu a vytvoření politických oligarchií, které se rekrutovaly z řad kreolů a vládly zemím často až do poloviny 20. století.\n\nPo skončení první světové války došlo k některým změnám, které je možné přičítat porážce Německa. Německo začalo mít koloniální ambice až po svém sjednocení tzn. po roce 1871. Během 80. a 90. let 19. století získalo některá území především ve střední Africe (konkrétně: Německá východní Afrika nebo Německá jihozápadní Afrika) a v Oceánii (Německá Nová Guinea). V podstatě se jednalo o relativně malá území, která nebyla ještě pod kontrolou dvou největších koloniálních velmocí Velké Británie a Francie. Německé ambice v koloniální oblasti je možné vidět jako jednu z příčin první světové války, která se sice dominantně odehrávala v Evropě, ale měla svůj průběh také v koloniích.\n\nTyto změny ale neznamenaly dekolonizaci ale pouhý přesun koloniální kontroly z Německa na například Belgii, Portugalsko a Británii. Dekolonizace Afriky a Asie byla v meziválečném období spíše v zárodcích vzhledem k tomu, že se vliv dvou největších koloniálních velmocí po první světové válce zvětšil. V některých případech ale došlo na základě místních požadavků k některým reformám, které lze vidět jako ústupky ze strany metropole.\n\nJako příklad je možné uvést \"Akt o vládě v Indii\" z roku 1935, který mezi jiným zaručoval místním provinciím větší autonomii, rozšíření volebního práva nebo zvýšení počtu indických zástupců v některých místních orgánech. Ačkoliv se jednalo o závažné změny ve správě Indie, neznamenaly v žádném případě dekolonizaci ve smyslu osamostatnění. V případě Maroka nebo Alžírska došlo v meziválečném období k zřetelným projevům odporu vůči Španělsku a Francii (druhá marocká válka). V Alžírsku se zformovalo nacionalistické hnutí (ENA). Obecně lze charakterizoval období mezi dvěma válkami jako dobu největšího rozmachu evropského kolonialismu.\n\nDruhá světová válka znamenala počátek krize kolonialismu vedoucí k postupné dekolonizaci v Africe a Asii. Na prvním místě je třeba uvést, že dopady války byly pro Francii i Velkou Británii - a pro Evropu vůbec - devastující. To samozřejmě znamenalo, že jejich schopnosti účinně kontrolovat kolonie během války citelně poklesly. Poválečná devastace se samozřejmě týkala také ekonomiky. Kolonie byly ve většině případů zcela závislé na poptávce z Evropy, která během války a po ní značně poklesla. V mnohých případech byly kolonie a jejich obyvatelé zataženi do války, bojovali po boku svých evropských koloniálních pánů, ale po válce se jim často nedostalo ocenění v podobě větší autonomie a práv (to se týkalo nejzřetelněji francouzských kolonií).\n\nKonečně hrály svojí roli také místní elity, které často získaly evropské vzdělání a začaly už v meziválečném období definovat nacionalistické požadavky na samostatnost. Oslabení metropole potom vedlo k jasnému artikulování jejich požadavků. Porážka ve druhé světové válce znamenala pro Japonsko okamžitý konec jeho koloniálního panství hned v roce 1945. Korea byla v této době okupována na severu Sovětským svazem a na jihu Spojenými státy. Hned v roce 1945 vyhlásil samostatnost Vietnam (vůči Francii) a Indonésie (vůči Nizozemí), nicméně jejich samostatnost byla uznána až později.\n\nDekolonizační proces probíhal po roce 1945 především v Africe a v Asii, tedy v těžišti koloniální moci dvou největších koloniálních velmocí tohoto období - Velké Británie a Francie. Dekolonizace se ale dotkla také menších koloniálních zemí jako byla Belgie, Portugalsko, Nizozemí a nebo Spojené státy.\n\nZ obecného hlediska byla dekolonizace hluboce ovlivněna vznikem Studené války a bipolarismu. Dekolonizované a nově samostatné země se tak hned na počátku své existence ocitly uprostřed velmocenského zápasu mezi Západem vedeným USA a Východem pod vedením SSSR. Toto v podstatě ideologické soupeření v mnoha ohledem negativně ovlivnilo politický i ekonomický vývoj v dekolonizovaných zemích (například Korea a její rozdělení, Kongo nebo Angola) a právě zde mělo nejčastěji vojenský charakter. Koncepce tzv. Třetího světa, která se původně snažila být alternativou mezi dvěma bloky poválečného rozdělení světa neměla úspěch, a to i přes pokusy spojené s hnutím nezúčastněných.\n\nVzhledem k tomu, že dekolonizace byla dlouhodobý historický proces, není jednoduché jej jednoznačně charakterizovat. Dekolonizace měla projevy jak násilného procesu osamostatnění (ve smyslu anti-koloniální války nebo revoluce) ale mohlo se jednat také o řešení diplomatickou cestou či kompromisem.\n\nJako příklad kompromisního nebo více méně mírového řešení je často uváděna dekolonizace britských držav po roce 1945 a založení britského Commonwealthu už v roce 1931. Během dekolonizace se jeho součástí stala většina bývalých britských kolonií. Dnes je Commonwealth mezivládní organizací, která sdružuje nezávislé státy a má společnou agendu. V podstatě se stal Commonwealth následníkem Britského impéria a často napomáhá zachovat vliv Británie v dekolonizovaných zemích i po dosažení nezávislosti.\n\nZvláštní forma dekolonizace probíhala v případě dvou přistěhovaleckých kolonií: Kanady a Austrálie. Tyto země byly až do 80. let 20. století dominii Velké Británie a dodnes jsou členy jiné britské organizace Commonwealth Realm. Jestliže se v případě Velké Británie hovoří o dekolonizaci spíše mírovou nebo diplomatickou cestou, neznamená to, že by vlastní budování samostatných států bylo v případě britských kolonií jednodušší nebo mírovější než jinde. Naopak řada bývalých britských kolonií prošla po získání formální nezávislosti roky krvavých vnitropolitických bojů.\n\nProtikladem britského řešení byla Francie, která se se ztrátou svých rozsáhlých kolonií v Africe a Asii nechtěla smířit. V jejím případě došlo k několika válkám, které pro Francii neskončily úspěchem a značně poškodily její postavení ve vztahu k bývalým koloniím. Na prvním místě lze uvést příklad tzv. francouzské Indočíny (Vietnam, Laos, Kambodža), kde měla dekolonizace násilný charakter a vedla k neméně násilnému samostatnému vývoji. Zatímco Tunis a Maroko získaly nezávislost v roce 1956 relativně nenásilnou cestou, v případě Alžírska došlo k další válce (1954-1962).\n\nNicméně případ Alžírska se značně liší od jiných, a to především proto, že zde žila velice početná skupina francouzských přistěhovalců. Průběh i následky Alžírské války způsobily v obou společnostech dlouhotrvající trauma.\nZhruba mezi roky 1945 - 1965 byla osamostatněna a uznána většina britských a francouzských kolonií v Asii i Africe, stejně jako kolonii držených Belgií nebo Nizozemím a Spojenými státy.\n\nMezi poslední dekolonizované země patřily portugalské kolonie v Africe Angola a Mosambik. Tyto země se mohly oficiálně osamostatnit až v roce 1975 po pádu diktátora A. Salazara v Portugalsku. Oficiálnímu osamostatnění ale předcházely roky krvavé koloniální války. V souvislosti s dekolonizací lze ještě zmínit navrácení Macaa a Hong Kongu Číně v roce 1999.\n\n\n\n\n\n"}
{"id": "191297", "url": "https://cs.wikipedia.org/wiki?curid=191297", "title": "Giovanni Pacini", "text": "Giovanni Pacini\n\nGiovanni Pacini (11. února 1796, Catania - 6. prosince 1867, Pescia) byl italský, převážně operní hudební skladatel.\n\nPacini se narodil v Catanii na Sicílii. Jeho otec Luigi Pacini byl operní zpěvák a později často účinkoval v synových operách. Rodina byla původem z Toskánska. Studoval na konzervatoři v Bologni zpěv u L. Marchesiho a kontrapunkt a v letech 1809 až 1812 v Benátkách skladbu u B. Furlaneta.\n\nPrvní velký úspěch se dostavil v letech 1817 až 1818 s operami \"Adelaide e Comingio\" a \"Il barone di Dolsheim\". Odešel do Říma a úzce spolupracoval s Gioacchinem Rossinim. Je prokázáno, že zkomponoval tři scény do Rossiniho opery \"Matilde di Shabran\". Přestěhoval se do Luccy a následovalo první velké tvůrčí období. Jeho opery \"Alessandro nell’Indie\", \"Amazilia\" a \"L’ultimo giorno di Pompei\" se hrály s velkým úspěchem v Neapoli. V Miláně sklidil uznání za operu \"Gli arabi nelle Gallie\" (1827). Představení jeho oper ve Vídni a v Paříži byla ale přijata chladně a po neúspěchu opery \"Carlo di Borgogna\" vyvrcholila skladatelova tvůrčí krize.\n\nPacini se vrátil do Viareggia a nějaký čas se věnoval pouze pedagogické činnosti na \"Liceo musicale\", které sám založil. V roce 1837 se stal dirigentem (\"maestro di cappella\") v Lucce a ředitelem nového hudebního institutu \"Istituto musicale\".\n\nK operní tvorbě se vrátil až v roce 1840, a to s obrovským úspěchem. Tehdy vznikly jeho nejslavnější opery \"Saffo\" a \"Medea\". Jeho opera \"Maria, regina d'Inghilterra\" z roku 1843 s volným námětem z života anglické královny Marie Tudorovny se občas hraje i v současnosti poté, co byla v roce 1983 znovuobjevena pro operní festival v londýnské čtvrti Camden.\n\nPacini pokračoval v pedagogické práci v Lucce a ve Florencii. V roce 1855 se usadil v Pescii, kde také strávil zbytek svého života. Poslední velký úspěch slavil s operou \"Il saltimbanco\" v roce 1855. Pak se věnoval více muzikovědným studiím a kompozici instrumentální a chrámové hudby.\n\nZemřel v Pescii 6. prosince 1867. Po jeho smrti byly vydány jeho \"Paměti\", které jsou důležitým dokumentem pro studium myšlenkových proudů hudební Itálie té doby.\n\nPodle současných hudebních vědců Pacini za svůj život zkomponoval 74 oper, což je poněkud méně než se dříve odhadovalo, neboť řada titulů se ukázala být pouze alternativními názvy týchž oper. Prvních zhruba 25 oper je psáno v Rossiniho stylu. Což nepřekvapuje, neboť Rossini žil v té době ještě v Itálii a určoval vkus obecenstva. Poté co Rossini odjel do Francie, začali okolo roku 1824 formovat italskou operu Pacini a jeho současníci Vincenzo Bellini a Gaetano Donizetti, ale také Giacomo Meyerbeer, Nicola Vaccai, Michele Carafa, Carlo Coccia a Saverio Mercadante.\n\nTato skupina skladatelů vytvářela nový styl opery zvaný bel canto. Zpěvákům, zejména mužským hlasům, ubylo koloratur. Orchestrová instrumentace se stala mohutnější a přibylo lyrického patosu. Romantické party byly přidělovány tenorům, zatímco ještě v Rossiniho éře byly výsadou mužských sopránů, tedy kastrátů. Role padouchů byly vyhrazeny basům a barytonům a velký důraz byl kladen na dramatickou složku představení.\n\n\n"}
{"id": "191302", "url": "https://cs.wikipedia.org/wiki?curid=191302", "title": "Munroeův efekt", "text": "Munroeův efekt\n\nMunroeův efekt je soustředění velké části energie speciálně tvarované nálože do úzkého paprsku. Jev poprvé popsal Charles E. Munroe v roce 1888. Na principu tohoto jevu funguje kumulativní střela, bazooka a pancéřová pěst.\n\nProfesor Munroe byl zaměstnán jako chemik torpédových dílen v americkém Newportu. Jedním z jeho úkolů byly zkoušky dodávaných náloží. Při nich si povšiml zvláštního úkazu: nálože z lisované střelné bavlny, v nichž byl vyvrtán otvor pro roznětku, propalovaly pravidelně do podkladové desky otvory, velké jako nezaplněný otvor. Jevu se důkladněji věnoval a detailně jej popsal. Jako demonstraci předvedl propálení stěny starého sejfu několikanásobně slabší náloží, než by měla být potřebná bez vytvarování. Nálož upravil tak, že výbušinou obložil prázdnou plechovku, kterou přiložil na stěnu pokladny.\n\nVojenské využití tohoto jevu bylo realizováno až během 2. světové války. V USA a Německu byly nezávisle vyvinuty bazooka a pancéřová pěst. \n\nV současné době se používá střelivo založené na tomto principu pro ničení pancéřové techniky. Speciálně tvarovaná nálož je schopna prorazit pancíř, jehož tloušťka odpovídá několikanásobku ráže střely. Proti moderním tankům je však toto střelivo méně účinné - jeho účinek je eliminován vrstveným pancířem a zvlášť k tomuto účelu vyvinutým aktivním pancéřováním.\n"}
{"id": "191307", "url": "https://cs.wikipedia.org/wiki?curid=191307", "title": "Maartin Allcock", "text": "Maartin Allcock\n\nMaartin Allcock (5. ledna 1957 v Middleton, Manchester, Lancashire v Anglii – 16. září 2018) byl anglický multi-instrumentalista.\n\nPo letech učení strávených ve folkových klubech a tanečních skupinách se připojil ke keltské folkové skupině Bully Wee Band, v 11 letech hrál ve folk-rockové legendě, skupině Fairport Convention, čtyři roky s rockovou skupinou Jethro Tull, dále se podílel jako příležitostný hráč asi na 200 albech. Působil též ve skupině Swarb's Lazarus, která hrála v sestavě Dave Swarbrick, Kevin Dempsey a Maartin Allcock.\n\nV roce 2018 oznámil na svých webových stránkách, že mu byla diagnostikována rakovina jater a že před odchodem do důchodu by rád ukončil svou kariéru vystoupením na Cropredy Festivalu. Zemřel 16. září 2018.\n\n\n\nJako producent:\n\n"}
{"id": "191309", "url": "https://cs.wikipedia.org/wiki?curid=191309", "title": "Tření (ryby)", "text": "Tření (ryby)\n\nTření je způsob rozmnožování vejcorodých (jikernatých) ryb. \n\nJikernačka (samička) vypouští jikry, mlíčák (samec) ihned nato mlíčí. Tření probíhá při určité teplotě vody na jaře (kapr, štika), nebo na podzim (losos), případně v zimě (mník jednovousý). Z oplozených jiker se později vylíhne (tzv. „vykulí“) plůdek. \n\nPřirozený způsob rozmnožování některých druhů ryb by nestačil pokrývat potřeby společnosti z různých důvodů:\nZ těchto i dalších důvodů je pro zachování populace a zvýšení produktivity chovu některých druhů ryb zaveden poloumělý a umělý způsob výtěru. Jedná se zejména o kapra, štiku, candáta, sumce, amura, tolstolobika, veškeré naše lososovité ryby, včetně zajímavých introdukovaných - např. síha severního (\"Coregonus lavaretus marena\") a mnoha dalších. Tyto způsoby snižují ztráty na jikrách a váčkovém plůdku způsobené počasím, nemocemi, plísněmi a predátory a navíc i zvyšují počty oplodněných jiker z jednoho výtěru. U umělého výtěru se využívá tzv. hypofyzace pro sjednocení termínu dozrávání pohlavních produktů a tedy jejich vytření.\n\nPřirozenému výtěru se pomáhá budováním poloumělých a umělých trdlišť. \n\nPoloumělý výtěr se provádí na sádkách, Berrovou metodou nebo v Dubraviových rybníčcích. Umělý výtěr se provádí ve specializovaných přístrojích (např. Vackově, Košovičově či kalifornském) a v lahvích (např. zugské, Chaseově či Kanegietrově). Poloumělý výtěr má v našich podmínkách tradici od dob Jana Skály z Doubravy a Hradiště, biskupa olomouckého.\n\n"}
{"id": "191310", "url": "https://cs.wikipedia.org/wiki?curid=191310", "title": "Tramvajová trať Černokostelecká – Ústřední dílny Dopravního podniku", "text": "Tramvajová trať Černokostelecká – Ústřední dílny Dopravního podniku\n\nTramvajová trať Černokostelecká – Ústřední dílny Dopravního podniku je jednou z tratí pražské tramvajové sítě. Vede ze Strašnic do Malešic (částečně po jejich hranici) ve východní části Prahy, končí v Malešicích nedaleko trojmezí Malešice – Hostivař – Štěrboholy, u vchodu ústředních dílen, jejichž hlavní haly se nacházejí z větší části na území Hostivaře.\n\nJe dvoukolejná a elektrifikovaná, na svém východním konci ukončená dvoukolejnou protisměrnou tramvajovou smyčkou. Na východní straně pak plynule navazuje na tramvajovou trať Černokostelecká - Vinice, vedoucí dále do centra města. Trať k Ústředním dílnám se nachází na vlastním tělese; je provedena jako trať s otevřeným kolejovým svrškem, umístěná do středního pásu vozovky.\n\nTramvajová trať byla plánována již od 20. let 20. století, jejím hlavním účelem bylo spojit nově plánované ústřední dílny v oblasti u Štěrbohol se zbytkem tramvajové sítě. K realizaci se však přistoupilo až po druhé světové válce, stavět se začalo roku 1962 (práce však vzhledem k nedostatku kolejnic byly v následujícím roce přerušeny). Tramvajová trať začala sloužit cestujícím a hlavně dopravnímu podniku od 2. května 1967. Spolu s ní byly zprovozněny i Ústřední dílny Dopravního podniku. V letech 1988–1990 byl rekonstruován most (přes nákladní železniční trať Hostivař – Libeň) na trati, roku 2001 pak byla rekonstruována trať celá.\n\n\n"}
{"id": "191313", "url": "https://cs.wikipedia.org/wiki?curid=191313", "title": "František Drtikol", "text": "František Drtikol\n\nFrantišek Drtikol (3. března 1883 Příbram – 13. ledna 1961 Praha) byl český fotograf tvořící v letech 1901 až 1935, příležitostně se věnoval i grafice a překladatelství. Proslavil se zejména svými portréty a akty ve stylu pozdní secese, později ovlivněné kubisticko-futuristickými prvky. Je řazen k nejúspěšnějším českým klasikům fotografie aktu všech dob. Je znám také svou duchovní praxí východních učení, Bhagavadgity a buddhismu, a je označován za zakladetele českého buddhismu.\n\nDrtikolův život románově zpracoval Jan Němec v díle \"Dějiny světla\" (2013).\n\nNarodil se 3. března 1883 v Příbrami v rodině drobného obchodníka jako nejmladší ze tří dětí Františka Drtikola a jeho ženy Marie, rozené Opplové. Po studiích na místním gymnáziu se vyučil fotografem v příbramském fotografickém ateliéru Antonína Mattase. Významným krokem pro jeho další rozvoj bylo studium na odborné fotografické škole Učebním a výzkumném ústavu pro fotografii v Mnichově v letech 1901 až 1903. Tato bavorská metropole byla v té době prostoupena secesí, která studium ovlivnila. Po jejím ukončení získával zkušenosti v ateliérech v Německu, ve Švýcarsku a v Čechách. Po tříleté vojenské službě v roce 1907 založil v Příbrami svůj první vlastní fotografický ateliér, jehož provoz ovšem z finančních důvodů musel po třech letech ukončit. V roce 1912 si otevřel nový ateliér v Praze ve Vodičkově ulici. Zde se specializoval na portrétní fotografii a brzy dosáhl v tomto oboru značného uznání.\n\nV roce 1911 se jeho společníkem stal Augustin Škarda, se kterým společně vydal album padesáti olejotisků s názvem \"Z dvorů a dvorečků staré Prahy\". Jejich firma nesla název \"Drtikol a spol.\" a fungovala i během první světové války. V ní byl Drtikol nasazen na frontu, zatímco ateliér byl pod Škardovým vlivem. Drtikol v této době nefotografoval, zabýval se především kresbou a psal. Historička umění Anna Fárová označila Drtikolovy válečné texty jako epistolární román.\n\nPo svém návratu Drtikol portrétoval mj. T. G. Masaryka, Edvarda Beneše, Leoše Janáčka, Alfonse Muchu, Emu Destinnovou, Jakuba Demla, Antonína Sovu, Josefa Svatopluka Machara, Aloise Jiráska, Josefa Suka, Bohuslava Martinů, Eduarda Vojana, Maxima Gorkého, Paula Valéryho či Rabíndranátha Thákura v ateliéru na nároží Vodičkovy a Jungmannovy ulice č. 730. Ateliér se stal centrem uměleckého dění Prahy. V roce 1921 Škarda z firmy odešel, ale již o rok dříve se firma vrátila k názvu \"Drtikol\".\n\nV jeho ateliéru s ním pracovali učedníci a laboranti, z nichž nejslavnějším se stal Jaroslav Rössler, který se v jeho ateliéru v letech 1917–1921 vyučil a pracoval zde až do roku 1926. V té době měl v ateliéru silný vliv na atmosféru. Jeho žákem v první polovině 30. let byl také fotograf Josef Větrovský.\n\nJiž od roku 1911 se Drtikolovy fotografie začaly objevovat na fotografických výstavách v Čechách a o několik let později i v zahraničí. Ve stejném období začaly významné české i světové časopisy publikovat jeho dílo. Ve 20. a 30. letech 20. století byl nejznámějším českým fotografem, uznávaným i v zahraničí. V roce 1922 měl první samostatnou výstavu v Uměleckoprůmyslovém muzeu a o tři roky později získal cenu Grand Prix na Mezinárodní výstavě moderního dekorativního a průmyslového umění v Paříži. Z druhé poloviny 20. let pocházejí Drtikolovy snímky ovlivněné stylem art deco, který si po svém inovoval. V této době vyšla také v Paříži první fotografická edice \"Les nus de Drtikol\" (1929).\n\nPřes světový věhlas, který jeho dílo mělo, se Drtikolův ateliér v období světové hospodářské krize po roce 1930 se potýkal s existenčními problémy, pořádal dokonce kurzy pro fotoamatéry. V té době vznikly zápisky ke knize \"Oči široce otevřené\", kterou věnoval fotografickému umění. V roce 1935 svoji fotografickou činnost ukončil. Prodal svůj ateliér a s výjimkou let 1945–1946, kdy vyučoval fotografii na Státní grafické škole v Praze, se fotografii nevěnoval. Méně publikovanou verzí ohledně uzavření ateliéru je, že ve skutečnosti šlo o zásah ze strany úřadů kvůli Drtikolovým aktům nezletilých dívek, nikoliv tedy pouze o často uváděné ekonomické důvody. Toto svědectví vyplulo po letech na povrch od předsedy české větve Theosofické společnosti a Drtikolova přítele, profesora M. Lžičky. Lžička se s Drtikolem dobře znal a do jeho ateliéru často docházel.\n\nV roce 1938 vyšla jeho fotografická monografie \"Žena ve světle\", která obsahovala 46 aktů; od té doby Drtikol začal postupně předávat své fotografie a kresby (více než 5000 kusů) do muzejních sbírek.\n\nDrtikol se odstěhoval do ústraní pronajaté vily na Spořilově a vrátil se opět k malbě, plně se též věnoval duchovním naukám, meditaci, překladům a především pak buddhismu a svým žákům.\n\nKrátce po druhé světové válce se začal, k překvapení svého okolí (Bedřich Hejhal, Jaroslav Kočí aj.), angažovat politicky. V roce 1945 vstoupil do Komunistické strany Československa. Drtikolův žák Zdeněk Jaroš uvádí: \"\"Drtikolovo členství v KSČ – to bylo dáno jeho velikým a otevřeným srdcem, umožňovalo mu to dobrovolnou obětavou práci pro blaho ostatních. A že zrovna KSČ? – Ta tohle všechno nabízela, taková byla doba.\"\"\n\nJak sám Drtikol píše ve svém životopise, jež podával pro přijetí do Svazu československých výtvarných umělců v roce 1948, sám se aktivně účastnil převratu v únoru 1948 na straně komunistů; citace: \"„V únorových událostech jsem hlídal spořilovský sekretariát a rozepisoval jsem službu a kontroloval, zda určené hlídky službu nastoupily. Sám jsem samozřejmě též hlídkoval a několikráte jsem držel službu po celou noc“\".\n\nVe straně zůstal až do své smrti v roce 1961. Rovněž vstoupil do Svazu československo-sovětského přátelství a v roce 1948 se stal členem Svazu československých výtvarných umělců. Studium filozofie, a to jak západní, tak východní, a meditativní život zůstaly i nadále jeho zájmem. V době od 1944 do 1961 k němu docházel jeho žák Evžen Štekl, jemuž se jako jedinému z žáků povedlo zachovat jeho učení a předat je dalším žákům. Díky němu a jeho žákům dnes můžeme poznat Drtikolovo učení – buddhistickou kundaliní jógu v nezměněné podobě.\n\nPřed první světovou válkou a během ní se Drtikol dvořil o dvanáct let mladší Elišce Jánské, z války jí napsal mnoho dopisů, které byly v roce 2001 vydány knižně v díle \"Deníky a dopisy z let 1914–1918\". Jánskou získal Drtikol k opakovaným návštěvám v ateliéru – pózovala například pro cyklus \"Před plesem\".\n\nDrtikolovu tvorbu inspirovala i jeho první žena Ervína Kupferová, výrazová tanečnice, která vystupovala jako host i v Národním a Vinohradském divadle. Byla Drtikolovým modelem od roku 1919 a jeho ženou v letech 1921–1926. Z jejich vztahu se narodila dcera Ervína. Po pěti letech bylo manželství rozvedeno, Ervína Kupferová odjela do Ruska na angažmá Charkovského divadla, odkud se vrátila až v roce 1933. Dcera Ervína se se svým otcem setkala pouze několikrát až v 50. letech.\n\nV roce 1942 se oženil podruhé – s Jarmilou Rambouskovou, svou žákyní. V roce 1959 mu zemřela manželka. Jeho zdravotní stav mu již nedovoloval samostatný pohyb, byl upoután na lůžko a odkázán na pohyb pouze na vozíku. Po smrti jeho manželky se o něj starala Anna Soukupová, jeho poslední žačka. Obklopen svými žáky žil ve vile na Spořilově až do své smrti v roce 1961. Je pohřben v rodné Příbrami na Městském hřbitově \"na Panské louce\".\n\nOd svého příchodu do Prahy se věnoval duchovním naukám, józe a především buddhismu. Prováděl meditační praxi a studoval staré texty, jež později také přeložil do češtiny. Jako první přeložil do češtiny nejen mnohá díla klasického buddhismu, mahájánová a vadžrajánová, ale také díla taoistická a například i množství upanišád, Šankaru, Eckharta a další. Mezi přeloženými díly byly také \"Střední nauka Nágardžuny\", \"Dharma teorie\" či \"Tibetské knihy mrtvých\". Jako vůbec první u nás se sám prakticky zabýval tibetským buddhismem, který také učil a překládal. Po určitou dobu byl členem českého Theosofického spolku, tvořícího součást Theosofické společnosti, a přátelský vztah navázal také se zakladatelem anthroposofie Rudolfem Steinerem. Tento domnělý vztah se nezákladá na pravdě a byl vyvrácen.\n\nNa konci roku 1928 prý Drtikol dosáhl nirvány. V jednom dopise o tom píše takto: „\"A byl jsem vše a vše jsem žil, právě (proto), že jsem byl absolutní Nic.\"“ Jeho žák, František Hein, se ho na to po mnoha letech zeptal: \"„Kdy jsi Toho dosáhl plynule?“\" A Drtikol mu odpověděl: \"„Myslím, že to bylo v devětadvacátém a stalo se mně to na Václavském náměstí. A už To neodešlo...“\"\n\nŽivý odkaz Drtikolova učení – buddhistickou kundaliní jógu – Učení Fráni Drtikola zachovali pouze jeho žáci Evžen Štekl a František Hein. Po vzoru předávání učení z mistra na žáka pokračuje jeho učení i v současnosti prostřednictvím Jana Lípy. \n\nDrtikol se proslavil jako fotograf portrétů a aktů, jeho dílo je však mnohem širší. Jeho rané stádium bylo ovlivněno piktorialismem. Ve své tvorbě ovlivněné pozdní secesí zprvu zasahoval do svých fotografií a pomocí retuší či domalováváním pozadí je dotvářel. V pozdější době se přiklonil k takzvané čisté fotografii a výsledný obraz tvořil pouze pomocí světel a rekvizit ve svém ateliéru. V posledním období své fotografické tvorby se odklonil od fotografování živých modelů a vytvářel stylizované papírové postavičky, jejichž fotografování mu lépe umožňovalo realizovat jeho představu výsledného obrazu.\n\nVýznamným prvkem rané Drtikolovy fotografické tvorby bylo používání ušlechtilých tisků, uplatňoval zásahy do negativu nebo malovaná pozadí. Pro dosažení maximálního výtvarného účinku kromě používání gumotisku, uhlotisku a olejotisku experimentoval Drtikol s mnoha dalšími technikami, které ho vedly k vývoji vlastní patentované techniky půltónové fotolitografie. Jeho ženy měly podobu jak zasněných víl symbolismu s radostným prožitkem života a erotiky, tak osudových žen, v nichž se mísila symbolika sexu a smrti.\n\nV období od 1907 do 1909 za působení v Příbrami vznikly kromě portrétů a aktů také krajinářské studie a soubor z příbramských dolů na stříbro. Horníky, haldy a rudné štoly fotografoval ve stejné době, kdy v témže prostředí dělal první pokusy jeho přítel – o něco mladší příbramský malíř a filosof Karel Hojden. V roce 1911 vydal album padesáti volných listů olejotisků \"Z dvorků a dvorečků staré Prahy\", kde zachytil krásu mizejících pražských zákoutí. Po roce 1921 ve fotografii aktu Drtikol členil plochy ve formě stínů a dekorace geometrických tvarů, melancholie byla vystřídána dynamikou a akcí (modelky nahradily tanečnice), místo ušlechtilých tisků používal více bromostříbrné fotografie.\n\nV polovině dvacátých let vznikly desítky zásadních děl, skrývajících se pod prostými názvy \"Studie, Akt\" a \"Kompozice\" (zahrnují i několik mužských aktů). V závěru desetiletí vznikl soubor fotografií s jednotným názvem \"Krok\" a k obdobně radikálním dílům patří kompozice s provazy; řada fotografických studií, které nebyly určeny k veřejné prezentaci – jsou mezi nimi i experimentální pohybové studie, související s pokusy o filmový záznam aktů; některé fotografické studie pracovaly i s několikanásobnou expozicí.\n\nNa konci 20. let se Drtikolovy životní priority změnily, stále více se přikláněl k osobní duchovní cestě, byl unaven z ateliérové práce a špatné ekonomické situace podniku – to vše mělo vliv na Drtikolovo fotografické dílo stále více se zaměřující na subjektivní autorovu výpověď o tom, co znamená „žít Boží myšlenku“. Práce tohoto období je řazena do kontextu imaginativní linie českého umění 30. let 20. století. Tehdy vznikl klíčový soubor \"Svět duše\".\n\nVe třicátých letech se odpoutal od živých modelů a věnoval se symbolickým námětům za použití neživých figur, případně vystřižených fotografií za rafinovaného použití světla. Šlo o naprostý protiklad k dosavadní tvorbě, Drtikol sám označil tato díla jako „fotopuristická“.\n\nV roce 1938 vyšla jeho fotografická monografie 46 aktů \"Žena ve světle\".\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n"}
{"id": "191317", "url": "https://cs.wikipedia.org/wiki?curid=191317", "title": "Logický jazyk", "text": "Logický jazyk\n\nLogický jazyk je jazyk, který se snaží odstranit z přirozeného jazyka co nejvíce nejednoznačností (převážně syntaktických) a zanést pravidelnou mluvnickou i slovotvornou derivaci. \n\nVývojem na sebe jazyk nabaluje momentální společenské a kulturní události a ty promítá do své struktury, převážně do slovotvorby či idomatiky. Ať už jde o významné historické momenty („waterloo“ - výraz pro fatální neúspěch něčeho kdysi velmi úspěšného), prastará nábožensko-magická tabu (české výrazy „zmije“ a „medvěd“, pravá jména těchto živočichů byla tabuizována) nebo úsměvná nedorozumění (novinářský termín „kachna“), vždy se jedná o „nesystematické“ zásahy. Takové zásahy nepostrádají kouzlo, ale jazyk se jimi komplikuje.\n\nMezi nejvýznamnější jazyky tohoto typu patří:\n"}
{"id": "191327", "url": "https://cs.wikipedia.org/wiki?curid=191327", "title": "Villieu-Loyes-Mollon", "text": "Villieu-Loyes-Mollon\n\nVillieu-Loyes-Mollon je francouzská obec, v regionu Auvergne-Rhône-Alpes, v departementu Ain, nedaleko Lyonu.\n\nVillieu-Loyes-Mollon vzniklo spojením tří historických obcí, z nichž pouze Villieu a Loyes mají společnou historii. Před Francouzskou revolucí byly Villieu a Loyes jedna obec. Opevněné město Loyes a později hlavní město Mandera, bylo centrum tehdejšího života.\n\nV rámci zákona \"Land\" 16. července 1971, a na doporučení prefekta, 01.2.1973 se tři městské rady dohodly na vytvoření sdružení schválené shromážděním ze dne 28. prosince 1973. Po dvaceti letech se podařilo na základě různých dohod a porad zorganizovat a sladit fungování tohoto spojení obcí. Oficiálně jsou obce sloučeny v jednu od roku 1994.\n\nPartnerskými městy Villieu-Loyes-Mollon jsou (v závorce je uvedeno datum podepsání partnerské dohody):\n\n\n"}
{"id": "191329", "url": "https://cs.wikipedia.org/wiki?curid=191329", "title": "Severní Moravské Horácko", "text": "Severní Moravské Horácko\n\nSeverní Moravské Horácko je jednou z podoblastí Moravského Horácka. Počítá se sem Žďársko, Novoměstsko, Bystřicko, Jimramovsko, Svratecko a Velkomeziříčsko. Oblast má výrazně horský charakter, je zde množství lesů a poměrně hodně rybníků. V minulosti zde bylo typické pěstování lnu a brambor. Mezi typická zaměstnání patřilo tkalcovsví nebo sklářství. Na přelomu XX. století se rozšířilo síťování, tzv. „necování“.\n\nSeverohorácká lidová architektura využívá hlavně dřevo, kámen, v menší míře nepálené cihly, pálené cihly jsou zde novějšího data. Převážně štítová zástavba tvoří obvykle nepravidelnou náves, která využívá nerovnostech terénu. Návesní prostor na středu obce, vzniklý z původního obecního pastviště, je nezřídka zčásti nebo úplně vyplněn rybníkem.\n\nVzácné nejsou ani typy tzv. horské kolonizace s rozptýlenou zástavbou. Poměrně často se dodnes setkáme se dřevěnými roubenými chalupami, někdy olíčenými vápnem, se složitě zdobenými štíty. Novějším typem je zděný dům z kamene s plastickou výzdobou na omítce. Staré domy jsou kryté šindelem, novější plechem, eternitem, dehtovou lepenkou. \n\nZ menších staveb jsou typické tzv. „haltýře“, roubené, deskové nebo zděné přístřešky nad pramenem, sloužící na chlazení potravin, zvl. mléka nebo technické stavby jako „pazderky“ a „běliska“, které sovisely s rozvinutým zpracováním lnu.\n\nPro lidový oděv na Horácku (horácký kroj) je typické užívání doma vyráběných látek: jednak pláten různých kvalit, jednak „konofasů“, určených na sukně, živůtky a ložní prádlo a v neposlední řadě „šarek“, z nichž se šily sukně jak pro všední tak i sváteční příležitosti. Široké uplatnění v oděvu i interiéru našel modrotisk. Horácký kroj dosáhl svého vrcholu po polovině XIX. století. Jako rezidua se některé součástky udržely až hluboko do století XX.\n\nPro Horácko je typická bílá dírková výšivka na plátně s výplněmi a pavoučky, povětšinou s rostlinným a květinovým vzorem, pouze v okolí Radostína nad Oslavou nacházíme i figurální motivy. Převážně mužskou záležitostí bylo vyšívání na vlně a kůži. Nejkrásnějšími příklady je barevná výšivka na bílých kožiších, která se soustřeďovala na zádech, menší motivy byl u kapes. Aplikace z jemné bílé kůže byly prošívány jednoduchými ozdobnými stehy.\n\nKoutní plachty, tzv. „boudnice“ byly vyšívány barevně s převahou červené barvy. Sloužily jako ochrana kolem postele šestinedělky a jejího dítěte a představovaly obřadní součást vybavení domácnosti. Kolem Velkého Meziříčí se vyslytovaly i boudnice s vodorovnou vložkou, v jiných částech regionu povětšinou s vložkou svislou.\n\nNejdůležitějším hrnčířským střediskem oblasti je Svratka, kamnářským střediskem je Nové Veselí u Žďáru nad Sázavou. Známé sklárny byly v minulosti v Křižánkách nebo ve Vříšti, dodnes působí skláři ve Škrdlovicích a ve Žďáru nad Sázavou \n\nNa činnost železáren v Polničce, které produkovaly litinu, navázal žďárský podnik ŽĎAS . Dalšími železářskými středisky byly Kadov nebo Milovy, na které navazovaly další na české straně Českomoravské vrchoviny.\n\nZe zvykosloví je pro tuto podoblast typické slavení tzv. „vostatků“, masopustní obchůzky s maškarami, u niž byly v minulosti leckdy přesně dané funkce. Zvláště na Žďársku se pořádaly tzv. „voračky“, ostatková zábava se sóly pro děvčata, při nichž se každá musela vyplatit. Dalším typickým zvykem je Otvírání studánek, konané každý rok u studánek Vitulka a Barborka na Třech Studních. Pro Bystřicko jsou dodnes typické hody se „stínáním berana“, jakýmsi lidovým divadlem, v němž se mísí staré obřadní prvky s žertovnými proslovy na téma „beránkových hříchů“. Nedochází vśak pŕi něm už k usmrcení živého berana, beran buďto dostává pardon nebo je při aktu stínání nahrazený atrapou.\n\nStarou lidovou hudbu ve složení cimbál, housle a např. lesní roh nebo i gajdy (dudy) vystřídaly v polovině XIX. století sestavy s houslemi, kontrabasem a klarinetem. Později se začaly přidávat i plechové hudební nástroje a jako tzv. „štrajchy“ doprovázely lidové písně na Horácku až do zániku lidového repertoáru ve XX. století. Následně jejich místo zaujaly dechovky, které jen zřídka navazují na místní tradiční písňový a taneční repertoár.\n\nTypickými tanci severního Moravského Horácka jsou tzv. \"směsky\" neboli \"tance přes nohu\", tedy tance s proměnným rytmem - mateníky. Společně s východočeskou oblastí tvoří mateníky hlavní ohnisko výskytu. Společně s Jižními Čechami a Brněnskem se zde tančí \"kola\". Ty byly tančeny o přestávce u muziky bez doprovodu. Podle charakteru písní byl volen taneční krok.\n\nDalšími oblíbenými tanci byly \"tance kolové\", jako \"tajče\", \"lendlery\", \"šotyše\", \"kvapíky\", \"mazurky\" nebo \"třasláky\". Časté jsou figurální tance, při nichž je jednomu hudebnímu tématu odpovídá pevná pohybová skladba. Zvláště často byly tančeny řemeslnické tance jako \"ševcovská\", \"řeznická\", \"tesařská\" nebo \"mlynářská\". Mezi obřadní tance patřil svatební tanec vdaných žen \"s cimbálem\" nebo \"mládětem\", tedy buchtou s několika náplněmi a upečenými symboly plodnosti a štěstí nebo \"skákání na len\" během ostatkové zábavy.\n\n"}
{"id": "191332", "url": "https://cs.wikipedia.org/wiki?curid=191332", "title": "E-gold", "text": "E-gold\n\ne-gold byl elektronický platební systém krytý zlatem (tzv. digital gold currency), který byl provozován společností Gold & Silver Reserve Inc. pod obchodním jménem e-gold Ltd. e-gold Ltd. je společnost zapsaná v obchodním rejstříku na ostrově Nevis. Systém ukončil svou činnost v roce 2008 v důsledků prohraných soudních sporů s vládou USA.\n\nByl založen v roce 1996 doktorem Douglasem Jacksonem a Barry K. Downeyem. Jedná se o nejstarší digitální zlatou měnou na světě. V květnu 2008 měla tato služba více jak pět milionů účtů a spravovala několik tun zlata.. Po zostření boje proti terorismu v USA, v důsledku přijetí Patriot Act a po přijetí nových definic převodce peněz se však systém e-gold stal cílem autorit. Pod vlajkou boje proti praní špinavých peněz a dětské pornografii byl systém soudní cestou během roku 2008 zlikvidován, provozovatelům uloženy pokuty, zlato sloužící jako krytí zabaveno a rozprodáno. Část prostředků byla vrácena účastníkům systému, kteří byli úřadům USA schopni a ochotni prokázat jejich nezávadný původ. Přes snahu společnosti E-gold Ltd vyhovět předpisům pro zprostředkování peněžní směny a identifikace svých účastníků se systém e-gold již znovu nerozběhl.\n\ne-gold musí dle všeobecných smluvních podmínek udržovat minimálně 100 % hodnoty cirkulujících drahých kovů ve speciálně určených místech u členů tzv. London Bullion Market Association.\n\nZe samé podstaty fungování systému e-gold a za předpokladu, že elektronické zlato je zajištěno fyzickým uložením drahého kovu, nikoliv dluhem nebo jiným finančním nástrojem, nemůže docházet k finančním rizikům, která jsou běžně charakteristická pro jiné finanční instrumenty. Finanční riziko proto existuje u jiných platebních systémů jako jsou Moneybookers, PayPal a další.\n\nJe však nutné upozornit, že absence finančního rizika neznamená absenci veškerých rizik. Stále jsou tu rizika kurzového charakteru, která vyplývají z rizik komoditního trhu (vzrůst a pokles ceny zlata a jiných drahých kovů). K tomu všemu si je třeba uvědomit, že se věrohodnost mladé společnosti zapsané v ostrovním státě nedá měřit s věrohodností staletých bank nebo národních finančních institucí, které spravují obvyklé měny.\n\nNa rozdíl od jiných platebních systémů jako je PayPal nebo Moneybookers, má e-gold neobvyklý způsob nabývání e-gold gramů. Zatímco u běžných elektronických peněženek na bázi PayPal dochází k tomu, že si zákazník svůj účet sám nabíjí a vybírá za pomocí svého účtu či kreditní karty, musí v případě obstarání e-gold měny využít služeb mnoha specializovaných digital e-currency exchangerů.\n\n\n\n"}
{"id": "191334", "url": "https://cs.wikipedia.org/wiki?curid=191334", "title": "Hermann Weingärtner", "text": "Hermann Weingärtner\n\nHermann Weingärtner (27. srpna 1864, Frankfurt nad Odrou - 22. prosinec 1919, Frankfurt nad Odrou) byl německý sportovní gymnasta, nejúspěšnější účastník 1. letních olympijských her v Athénách 1896. Získal 3 zlaté, 2 stříbrné a 1 bronzovou medaili.\n\nWeingärtner se vyučil prodavačem. Vzhledem ke svému zájmu o gymnastická cvičení vstoupil do turnerského hnutí a stal se členem Deutscher Turnerschaft a aby mohl provozovat cvičení závodně, přesídlil z rodného Frankfurtu do Berlína. R. 1892 zvítězil na berlínských turnerských hrách. V době po 1. olympiádě se turnerství postupně měnilo v nacionalistickou organizaci a bojkotovalo olympijské hnutí, a tak Weingärtnerova účast na dalších hrách nebyla možná. Weingärtner s aktivním sportem skončil a vrátil se do rodného Frankfurtu, kde na ostrově Ziegenwerder na Odře provozoval až do své smrti plovárnu, která už od svého otevření r. 1880 patřila k nejmodernějším v Německu.\n\nWeingärtner byl členem německého gymnastického družstva (dále Fritz Hofmann, Conrad Böcker, Alfred Flatow, Gustav Flatow, Georg Hilmar, Fritz Manteuffel, Karl Neukirch, Richard Röstel, Gustav Schuft a Carl Schuhmann), které získalo dvě zlaté medaile v týmových soutěžích na bradlech a hrazdě. Dále získal zlatou medaili ve cvičení na hrazdě, stříbrné medaile ve cvičení na koni našíř a na kruzích a bronzovou medaili v přeskoku. Pouze při cvičení na bradlech vyšel naprázdno.\nVětšina gymnastických soutěží se konala 9. dubna 1896 na olympijském stadionu. Soutěže družstev na bradlech se účastnila tři družstva, z toho dvě řecká. Za Německem skončil tým \"Panhelénský tělocvičný svaz Athény\", třetí byl \"Ethnický tělocvičný svaz Athény\". Do druhé soutěže, cvičení družstev na hrazdě, nastoupilo pouze Německo a titul získalo vlastně za svoji exhibici.\n\nV přeskoku byl Weingärtner třetí za Carlem Schuhmannem a Švýcarem Louisem Zutterem, ve cvičení na koni našíř druhý za Zutterem, druhý byl i ve cvičení na kruzích, tentokrát za Řekem Ioannisem Mitropoulosem a před dalším Řekem Petrosem Persakisem. V této soutěži jako první gymnasta světa předvedl rozpor. Konečně hrazdu vyhrál před svým krajanem Alfredem Flatowem.\n"}
{"id": "191347", "url": "https://cs.wikipedia.org/wiki?curid=191347", "title": "Inka Zemánková", "text": "Inka Zemánková\n\nInka Zemánková, rozená Anna Inez Koníčková (4. srpna 1915 Praha – 23. května 2000 Praha) , byla významná česká swingová zpěvačka.\n\nNarodila se v Praze. Kolem jejího data narození vznikly určité pochyby, především z důvodu, že ona sama používala doklady s datem narození 1925. Dále se objevuje datum 1922 a 1915, podrobnosti lze nalézt v knize Ondřeje Suchého \"Inka Zemánková\". Ve dvou letech jí zemřel otec na souchotiny. Na čas ji vychovávala teta a později se s matkou odstěhovali do Pardubic a do Hradce Králové. Zde se krátce učila hrát na klavír. Další stěhování jí přivedlo do Bratislavy. Svoji kariéru zde započala v baletu Slovenského národního divadla u Ely Fuchsové. Po matčině smrti se jí jako sirotka ujala rodinná přítelkyně, po níž si změnila příjmení na Zemánková a odstěhovala se do Prahy.\n\nZačátkem roku 1938 zahájila spolupráci s orchestrem Bobka Bryena, se kterým absolvovala turné ve Zlíně. Následovala spolupráce s Blue Music Karla Slavíka, s orchestrem Karla Vlacha, příležitostně s Melody Boys R. A. Dvorského a s orchestrem Jaroslava Maliny.\n\nPrvní desku \"Ráda zpívám hot\" nahrála 3.8.1939 s Karlem Vlachem u společnosti Ultraphon. Začal se o ni zajímat i film, ale veškeré její naděje překazila německá okupace. Přesto si ale v některých filmech zahrála, většinou to byla role zpěvačky. Ve filmu Martina Friče \"Hotel Modrá hvězda\" poprvé zazněla píseň \"Slunečnice\", která se stala tehdejším šlágrem. Pomalu se stala nejlepší zpěvačkou 40. let dvacátého století.\n\nAsi rok byla členkou dívčího vokálního tria Bajo-trio. \n\nKoncem 2 .světové války absolvovala nucené turné pro české totálně nasazené dělníky.\n\n20. dubna 1944 se provdala za Václava Holuba.\n\nPo roce 1945 vystupovala s orchestrem Ladislava Habarta v pražském paláci Fénix.\n\nPo únoru 1948 komunistická strana postupně začala kontrolovat veškeré dění v zemi, a s ním i hudbu. Po vzoru sovětských soudruhů (Tichon Nikolajevič Chrennikov) vznikla \"Hudební a artistická ústředna\" (HAÚ), která byla pod přímým vlivem KSČ a která měla zajistit kontrolu nad umělci.\n\nHAÚ jí v padesátých letech nejprve omezila činnost (pod podmínkou, že koncerty bude zahajovat lidovými písněmi) a později ji definitivně zakázala. Na jejím zákazu se pravděpodobně aktivně podílel Dušan Havlíček, tehdejší pracovník HAÚ.\n\nKrátce poté se odstěhovala z Prahy a živila se jako traktoristka. Po roce 1960 ještě získala angažmá v Polsku, Švýcarsku, Německu a ve Francii. Po celý zbytek života se aktivně snažila udržet si pěveckou kondici.\n\nV roce 1984 se podruhé provdala. Zemřela v roce 2000, krátce po smrti svého druhého manžela.\n\nDo českého jazzového zpěvu přinesla zcela nové prvky: používala swingové frázování i za cenu prohřešků vůči výslovnosti, její projev byl mnohem uvolněnější než bylo v té době obvyklé. Rovněž používala scat.\n\n\n\n\n\n\n\n\n\nStanda Procházka\n\n"}
{"id": "191349", "url": "https://cs.wikipedia.org/wiki?curid=191349", "title": "Litopon", "text": "Litopon\n\nLitopon je jemně dispergovaná směs sulfidu zinečnatého ZnS a síranu barnatého BaSO.\n\nPoprvé byl vyroben roku 1847, k většímu rozšíření tohoto pigmentu došlo až\nve 20. století. Připravuje se srážením roztoku síranu zinečnatého roztokem sulfidu barnatého při mírně zvýšené teplotě (50-60 °C).\n\nLitopon je jemný bílý prášek bez zápachu, na vzduchu stálý, nejedovatý, nehořlavý a nevýbušný.\n\nPůsobením minerálních kyselin uvolňuje sirovodík HS. V alkalickém prostředí je stálý.\n\nMá optimální granulometrii, vysokou bělost a kryvost, je odolný proti zásadám, ve srovnání s titanovou bělobou a dalšími bílými pigmenty je nepoměrně levnější. Působením světla šedne až černá, pravděpodobně dochází k vylučování zinku, tomuto lze zabránit přidáním malého množství kobaltu. V meziválečném období byla jeho výroba zdokonalena, především vnesením kobaltu do jeho krystalové mřížky. Tím byla odstraněna jeho optická nestálost.\n\nTvoří velmi jemné částice s průměrnou velikostí pod 1 µm, často tvoří agregáty. Krystaly jsou anizotropní a vykazují silný dvojlom.\n\nPoužívá se jako pigment v průmyslu nátěrových hmot, při výrobě produktů z pryže, papíru, plastu, keramiky a tmelových a těsnicích směsí.\n\n"}
{"id": "191351", "url": "https://cs.wikipedia.org/wiki?curid=191351", "title": "Josh Holloway", "text": "Josh Holloway\n\nJosh Holloway (* 20. červenec 1969, San José, Kalifornie, USA) je americký herec známý především díky roli Jamese „Sawyera“ Forda v seriálu \"Ztraceni\" a roli Gabriela Vaughna v seriálu \"Inteligence\".\n\nNarodil se v San José. v Kalifornii. Když mu byly dva roky, jeho rodina se přestěhovala do Blue Ridge Mountains v Georgii. Má jednu sestru a tři bratry. Studoval na univerzitě v Georgii. Stal se modelem, díky čemuž procestoval Evropu a Severní Ameriku.\n\nPrvní role přišla s komediálním seriálem \"Doktor Benny\". Následovaly role ve filmech \"Mi Amigo, Moving August \"a \"Cold Heart.\" Zahrál si ve filmu \"Mutant\" Davidem Keithem a John Rhysem-Daviesem. Objevil se v seriálech \"Walker, Texas Ranger, Angel, Námořní vyšetřovací služba.\"\n\nNejvíce se proslavil rolí Jamese \"Sawyera\" Forda v seriálu \"Ztraceni\", který měl premiéru v roce 2005. V roce 2007 se stal tváří značky Davidoff. O rok později se stal tváří Magnum. V roce 2009 získal roli ve filmu \"Tak se měj\". V roce 2010 získal cenu Saturn v kategorii Nejlepší herec v TV seriálu za roli v seriálu \"Ztraceni\". V roce 2010 se připojil k obsazení filmu \". \"\n\nV roce 2014 získal hlavní roli v seriálu stanice CBS \"Inteligence.\" V roce 2016 získal roli Willa Bowmana v seriálu \"Colony\".\n\nNa konci natáčení pilotní epizody seriálu \"Ztraceni\" v Oahu na Hawaii požádal svojí dlouholetou přítelkyni Yessicu Kumala o ruku. Pár se vzal 1. října 2004. Mají dvě děti: Java Kumala (narozena 2009) Hunter Lee (narozen .2014)\n"}
{"id": "191353", "url": "https://cs.wikipedia.org/wiki?curid=191353", "title": "Koróna (elektrotechnika)", "text": "Koróna (elektrotechnika)\n\nKoróna znamená v elektrotechnice samovolný doutnavý výboj, vznikající na hrotech a silně zakřivených elektrodách (vodičích) při překročení počátečního napětí, tj. napětí, při kterém výboj začíná být samostatný a nově nabité částice se tvoří nárazovou ionizací. Počáteční napětí závisí na hladkosti povrchu a poloměru zakřivení vodiče a na atmosférických podmínkách (tlak vzduchu, vlhkost vzduchu a pod.). Projevuje slyšitelným praskáním, syčením a viditelným výbojem - modro-fialově slabě svítící vrstvou. Využívá se v ozonačních přístrojích, elektrofiltrech, v laserových tiskárnách a kopírkách a pod.\n\nKoróna je neúplný samostatný výboj vznikající na elektrodě s malým poloměrem zakřivení značně vzdálené od druhé elektrody. Jiné projevy má koróna střídavá, stejnosměrná kladné a záporné polarity, hrotová, uni- a bipolární. Koróna je výboj tichý, klidný, modrofialové barvy. Počáteční napětí subjektivní koróny je nejnižší napětí, při němž vzniká na zkoušeném předmětu koróna viditelná ve tmě prostým okem (Podle Whiteheada je skutečný průměr korónové vrstvy kolem drátu 1,9 krát větší než průměr viditelný okem, neviditelné oblasti vysílají jen ultrafialové záření), nebo slyšitelná v místech s nízkou hladinou šumu (spektrum zasahuje až do oblasti ultrazvuku a je možno ji identifikovat ultrazvukovým mikrofonem). Počáteční napětí objektivní koróny je nejnižší napětí, při němž vzniká na zkoušeném předmětu koróna zjistitelná vhodnými měřicími přístroji. Lze je vypočítat pro jednoduché konfigurace elektrod, výpočet však platí pro absolutně hladké elektrody daného tvaru zbavené nečistot, jinak bude hodnota napětí nižší.\n\nKoróna vytváří na vysokonapěťových vedeních ztráty energie, způsobuje rušení vysokofrekvenčního přenosu a proto se jí čelí použitím vodičů větších průřezů a svazkových vodičů. Ztráty korónou jsou úměrné čtverci rozdílu provozního napětí a počátečního napětí koróny.\n\nJe také zdrojem ozónu, který je ve spojení se vzduchem velmi agresivní, zvyšuje korozi kovových částí vedení a narušuje izolaci. Naopak při vzniku přepětí na vedení koróna účinně tlumí přepěťovou vlnu.\n"}
{"id": "191354", "url": "https://cs.wikipedia.org/wiki?curid=191354", "title": "Gravitační vlny", "text": "Gravitační vlny\n\nGravitační vlny jsou fluktuace zakřivení časoprostoru, které se šíří jako vlna rychlostí světla. Jde tedy o vlny křivosti časoprostoru. Předpovězeny byly Albertem Einsteinem jako důsledek jeho obecné teorie relativity. První pozorování gravitačních vln proběhlo 14. září 2015 na americkém detektoru LIGO, i když nepřímé důkazy byly předloženy již dříve.\n\nGravitační vlny vznikají při vzájemném pohybu těles v gravitačním poli, jejich významnými zdroji jsou však především těsné binární systémy kompaktních hvězd v konečném stádiu jejich vývoje (černých děr, neutronových hvězd), výbuchy supernov a srážky černých děr). Zdrojem gravitačních vln tedy může být určitý nerovnoměrný pohyb hmoty, ke kterému dochází v relativně malé oblasti prostoru.\n\nPůvodně se očekávala detekce (dodnes nedetekovaných) kontinuálních gravitačních vln, k čemuž měl od počátku dopomáhat i projekt Einstein@Home. První \"přímé\" pozorování gravitačních vln ze splynutí vesmírných objektů proběhlo 14. září 2015 (10:51 SEČ) v detektoru LIGO označované jako GW150914, v době, kdy byl tento detektor ještě v testovací fázi. Tento detektor je tvořen dvěma rameny o délce 4 km, do nichž jsou ve vakuu vyslány dva identické laserové paprsky, které se na konci ramen odrazí od zrcadel a v místě styku se v interferometru porovnají. Pokud zařízením projde gravitační vlna, délky obou ramen se nepatrně změní a paprsky se potkají fázově posunuté. Zachycené gravitační vlny vznikly při srážce dvou černých děr, jejichž hmotnost se pohybovala kolem 29 a 36 Sluncí, a které byly od nás vzdáleny 1 až 1,5 miliardy světelných let. Vzhledem k malé směrovosti experimentu není možné určit, kde se uvedené černé díry nacházely. Ukazuje se, že signály ze sloučení jsou častější než se předpokládalo a modely pro slučování takto hmotných těles vůbec nepředpokládaly, že k nim může dojít za miliardy let. Fermi Gamma-ray Space Telescope následně pozoroval gama záblesk, ovšem interpretace se liší. Dalším kandidátem z října je událost se slabším signálem označovaná jako LVT151012, které odpovídá hmotnost dvojice o 13 a 23 hmotnostech Slunce.\n\nMezi další detektory, snažící se zachytit gravitační vlny, patří např. VIRGO. Připravuje se též projekt eLISA, který by pracoval na stejném principu jako LIGO, ale nacházel by se na oběžné dráze kolem Slunce a délka jednotlivých ramen by se pohybovala kolem milionu kilometrů.\n\nSpolupráce detektorů LIGO a VIRGO umožnila směrovou lokalizaci událostí, které jsou zdrojem gravitačních vln. Vedle další detekce gravitačních vln ze splynutí černých děr společně zaznamenaly i vlny ze splynutí neutronových hvězd. Díky směrové lokalizaci bylo možno potvrdit, že bylo pozorováno i světelné záření z této události.\n\n\"Nepřímé\" důsledky gravitačních vln byly pozorovány už dříve: Russell Alan Hulse a Joseph Hooton Taylor, Jr. objevili, že perioda oběhu pulzaru PSR B1913+16 kolem jeho průvodce se vlivem vyzařování gravitačních vln zkracuje v souladu s předpovědí obecné teorie relativity. Za tento objev byla v roce 1993 udělena Nobelova cena.\n\nAby bylo možné odlišit gravitační vlnu od zakřiveného pozadí, je nutno oddělit tu část křivosti, která je vyvolána vlnou, od části křivosti, která přísluší zakřivenému prostoročasu. Toto oddělení je možné pouze tehdy, je-li charakteristická vlnová délka formula_1 gravitační vlny mnohem menší než charakteristický poloměr křivosti formula_2 prostoročasu, na jehož pozadí se vlny šíří, tzn.\n\nGravitační vlny přenášejí energii, která je ekvivalentní hmotnosti. Tato energie tedy opět působí jako zdroj gravitačního pole. Z toho důvodu se také budou dvě gravitační vlny při svém setkání vzájemně ovlivňovat, např. se budou rozptylovat. Tím se gravitační vlny odlišují např. od vln elektromagnetických, které nepřenášejí elektrický náboj, proto také při setkání dvou elektromagnetických vln nedochází k jejich ovlivnění (obě elektromagnetické vlny vzájemně projdou, aniž o sobě vědí).\n\nKosmologická konstanta by však mohla mít vliv na to, jak se šíří.\n\n\n"}
{"id": "191355", "url": "https://cs.wikipedia.org/wiki?curid=191355", "title": "Bilion", "text": "Bilion\n\nBilion, též bilión (1 000 000 000 000) je přirozené číslo rovné milionu milionů, tedy tisíci miliard. Ve vědeckém zápisu čísel se značí 10.\n\nV metrickém systému se používá pro násobky bilionu řecká předpona „tera-“ (řecky τέρας, \"téras – kolos, div, netvor\") a pro biliontiny předpona „piko-“ (z italského \"piccolo – malý\").\n\nSlovo vytvořil koncem 15. století francouzský matematik Jean Adam z latinské předpony \"bi-\" (dvojitý) a slova -\"-lion\", znamená tedy (milion).\n\nV zemích, kde se používá krátká škála (především ve většině anglicky mluvících zemí), se toto číslo nazývá \"trillion\", přičemž \"billion\" zde znamená 10, tedy naši miliardu.\n\n\n"}
{"id": "191356", "url": "https://cs.wikipedia.org/wiki?curid=191356", "title": "Matěj Norbert Vaněček", "text": "Matěj Norbert Vaněček\n\nMatěj Norbert Vaněček (30. ledna 1859 Tábor – 15. září 1922 Nemyšl u Tábora) byl český matematik a pedagog.\n\nByl profesorem pražské techniky a bratrem Josefa Sylvestra Vaněčka.\n\n"}
{"id": "191358", "url": "https://cs.wikipedia.org/wiki?curid=191358", "title": "Xpdf", "text": "Xpdf\n\nXpdf je open source PDF prohlížeč pro X Window System a Motif. Xpdf běží na operačních systémech Unixového typu. Xpdf umí dekódovat LZW a číst zašifrované PDF soubory. Oficiální verze respektuje DRM omezení v PDF souborech, které mohou omezovat kopírování, tisk, nebo převod PDF do jiných formátů. Existují patche, díky kterým pak Xpdf ignoruje tato omezení.\n\nXpdf obsahuje několik programů, které nepotřebují X Window System, včetně programů na extrahování obrázků a fontů z PDF souborů, nebo převod PDF na PostScript či text.\n\nXpdf je též použit jako backend pro ostatní PDF prohlížeče, jako například KPDF, a jeho vnitřnosti, bez komponent pro X11, se používají v pdf prohlížečích, včetně BePDF na BeOS, !PDF na RISCOS a PalmPDF na Palm OS.\n\nPoppler byl vytvořen na základě xpdf 3.0 pro snadnější znovupoužití v jiných programech. Mnoho programů (včetně xpdf) může použít poppler na zobrazování PDF.\n\n"}
{"id": "191360", "url": "https://cs.wikipedia.org/wiki?curid=191360", "title": "CERGE-EI", "text": "CERGE-EI\n\nCERGE-EI, celým názvem Centrum pro ekonomický výzkum a doktorské studium je akademická instituce, která poskytuje ekonomické postgraduální vzdělání po vzoru amerických univerzit a zároveň provádí výzkum v oblasti teoretické ekonomie a hospodářské politiky. Jeho budova se nachází v historickém centru Prahy.\n\nNázev CERGE-EI je zkratka Centra pro ekonomický výzkum a postgraduální vzdělání – Národohospodářského ústavu (\"Center for Economic Research and Graduate Education - Economics Institute\"). Po právní stránce CERGE-EI funguje jako společné pracoviště dvou samostatných entit: Centra pro ekonomický výzkum a postgraduální vzdělání Univerzity Karlovy v Praze, a Národohospodářského ústavu Akademie věd České republiky, v.v.i. Tato instituce byla založena Janem Švejnarem a Josefem Zielencem v roce 1991 s cílem vychovat novou generaci ekonomů ze zemí bývalého východního bloku.\n\nNa CERGE-EI studuje přibližně 120 studentů z více než 30 zemí celého světa, zejména střední a východní Evropy a zemí bývalého Sovětského svazu. Stálými pedagogickými pracovníky CERGE-EI je v současné době 19 vědců. Většina z nich získala doktoráty z ekonomie na renomovaných univerzitách v USA a západní Evropě. Nábor nových členů fakulty probíhá prostřednictvím mezinárodně organizovaného trhu, na němž se setkávají akademičtí ekonomové a jejich potenciální zaměstnavatelé. Pracovním jazykem CERGE-EI je angličtina.\n\nProgram Ph.D. je zahájen dvěma roky výuky, po kterých následují další dva roky práce na dizertaci pod vedením vedoucího práce. Po úspěšném ukončení prvních dvou let získávají studenti magisterský titul M.A. (Master of Arts). Část práce na dizertaci studenti obvykle tráví na partnerských univerzitách v západní Evropě a USA. Studentům bakalářského studia z USA CERGE-EI nabízí zahraniční studijní program UPCES.\n\nStudijní program je akreditován Ministerstvem školství, mládeže a tělovýchovy ČR a Radou regentů Ministerstva školství státu New York, jenž akredituje studijní programy provozované mimo území USA. V roce 2000 bylo CERGE-EI touto Radou uděleno časově omezené právo udělovat tituly Ph.D. a M.A. v oblasti ekonomie, které bylo v roce 2005 nahrazeno právem trvalým.\n\nAbsolventi CERGE-EI obvykle nacházejí uplatnění v mezinárodních institucích (např. MMF, Světová banka, EBRD), na univerzitách, v konzultačních firmách, finančních institucích, centrálních bankách a ministerstvech.\n\nProgram MAE (magistr aplikované ekonomie) je jednoroční magisterské studium, které se skládá ze třech semestrů. Program je vyučován výhradně v angličtině a kromě oborových předmětů obsahuje profesionální kurzy akademické angličtiny. Studenti v programu si můžou vybírat volitelné předměty a stanovovat si specializaci. Program běží na základní permanentní charty udělené Board of Regents of the New York State Board of Education (čili se jedná o plnohodnotný titul z USA). Studentům je poskytována vízová podpora (studentské vízum), pomoc v nalezení ubytování a další nezbytná asistence pro život v Praze.\nVzdělaní dosažené v programu MAE umožní jeho absolventům zastávat dobře placené pozice na mezinárodním pracovním trhu v oblasti analytického poradenství, ekonomie, financí, bankovnictví a státní správy.\n\nCERGE-EI podporuje vedle postgraduálního vzdělávání také ekonomický výzkum. Přednášející a studenti vyšších ročníků pravidelně publikují v zahraničních recenzovaných odborných časopisech. V 90. letech si CERGE-EI vytvořilo silnou pozici v oblasti ekonomie transformujících se hospodářství. S postupným přechodem k tržním ekonomikám v postkomunistických zemích se výzkum na CERGE-EI přeorientoval do dalších oblastí, např. k dynamické makroekonomii, experimentální ekonomii, ekonomii práce a veřejného sektoru a mnoha dalším.\n\nCERGE-EI vydává vlastní publikační řadu pracovních studií, organizuje odborné konference a provozuje vlastní knihovnu. Instituce dále pořádá pravidelné výzkumné semináře, na kterých akademici z různých zemí světa a univerzit (včetně několika nositelů Nobelovy ceny) prezentují výsledky svého současného výzkumu. CERGE-EI je rovněž regionálním zástupcem pro střední a východní Evropu ve výzkumné síti Global Development Network (GDN)].\n\nZaložení institutu bylo podpořeno půl miliardou korun z amerických zdrojů. CERGE-EI je nyní financováno pomocí vzdělávacích a výzkumných grantů české vlády, granty několika dalších (českých i zahraničních) institucí a také sponzorskými dary od jednotlivců, nadací a soukromých společností. Získávání finančních prostředků probíhá prostřednictvím dvou přidružených institucí, CERGE-EI Foundation U.S.A. a Nadace CERGE-EI.\n\nCERGE-EI je řízeno Řídícím a dozorčím výborem (Executive and Supervisory Committee, ESC). Tento výbor činí zásadní strategická a finanční rozhodnutí, dohlíží na vedení CERGE-EI a rozhoduje o přijímání a kariérním postupu členů fakulty. V ESC zasedají mezinárodně uznávaní ekonomičtí odborníci, zástupci Univerzity Karlovy v Praze a Akademie věd České republiky, a dále zástupci fakulty. Institut sídlí na adrese 111 21 Praha 1, Politických vězňů 7.\n\n\n"}
{"id": "191361", "url": "https://cs.wikipedia.org/wiki?curid=191361", "title": "Malá Haná", "text": "Malá Haná\n\nMalá Haná je kulturní region Moravy, podoblast Horácka na přechodu směrem k Hané, v bývalých okresech moravskotřebovském a boskovském (dnes na rozhraní Pardubického a Jihomoravského kraje). Jádrem je nížina Malé Hané (severní konec Boskovické brázdy), zhruba od Boskovic a Letovic až k Jevíčku a Městečku Trnávce; k nim přiléhají vesnice v horách. Etnograficky výraznými obcemi jsou např. Vanovice, Horní Štěpánov, Kořenec nebo Protivanov.\n\nI když názvem by Malá Haná evokovala přináležitost k Hané, kulturně, a to především typem osídlení, obydlí a kroje se přimyká spíše k Horácku. Název \"Malá Haná\" je odvozen patrně pro podobnost krajiny (rovinatost) a typ pěstovaných plodin (obilí).\n"}
{"id": "191366", "url": "https://cs.wikipedia.org/wiki?curid=191366", "title": "Augustin Charvát", "text": "Augustin Charvát\n\nAugustin Charvát (1. července 1893, Ročov – 20. září 1931, Moravská Třebová) byl československý voják a stíhací pilot sloužící za první světové války ve francouzském letectvu. Během války mu byl uznán 1 jistý a 2 pravděpodobné sestřely nepřátelských letadel.\n\nV listopadu 1914 se přihlásil do francouzské Cizinecké legie a odjel na frontu jako příslušník roty „Nazdar“. Během rekonvalescence po zranění se roku 1916 přihlásil k letectvu a po absolvování pilotního výcviku byl přidělen k průzkumné letce F 58 jako pilot doprovodné stíhačky Nieuport XI. Po dalším zranění nastoupil v září 1917 ke stíhací letce N 315 (později přeznačené na SPA 315) vybavené nejprve Nieuporty 17, 21, 24, a 27, a později SPADy S.VII a S.XIII. Zde dosáhl jednoho jistého a dvou pravděpodobných sestřelů a 20. října 1917 se podílel na útoku na německou vzducholoď L 50. Dosáhl hodnosti \"adjudant\" (přibližně rotmistr) a po skončení války byl v roce 1919 československými ozbrojenými silami přejat v hodnosti poručíka letectva.\n\nPo válce se vrátil do Československa, kde zastával různé funkce v armádním letectvu (byl např. velitelem pilotní pokračovací školy v Chebu). Postupně dosáhl hodnosti plukovníka a postavení velitele leteckého pluku č. 1.\n\nV tomto období také reprezentoval Československo na I. ročníku Mezinárodního leteckého meetingu v Curychu v roce 1922, a během jeho druhého ročníku v roce 1927 působil jako jeden z rozhodčích.\n\nJeho celoživotní láska k létání se mu stala osudnou 19. září roku 1931, kdy v mlze nad Českomoravskou vrchovinou během přeletu z Olomouce do Hradce Králové ztratil orientaci a při pokusu nouzově přistát u obce Útěchov u Moravské Třebové jím pilotovaný Letov Š-16.27 narazil do příkrého svahu. Následující den zraněním podlehl.\n"}
{"id": "191371", "url": "https://cs.wikipedia.org/wiki?curid=191371", "title": "Averroes", "text": "Averroes\n\nIbn Rušd, Abú-l-Valíd Muhammad ibn Ahmad ibn Muhammad, latinsky Averroes (1126 Córdoba – 12. prosince 1198 Marrákeš) byl arabský filosof žijící v Andalusii, představitel aristotelismu.\n\nByl významným představitelem arabské filosofie, snažil se spojit Aristotelovu filosofii s novoplatónskými myšlenkami a s islámským náboženstvím. V mládí ho vzdělával otec v právu, Ibn Tufajl matematice a filozofii, lékař Avenzoar medicíně. V letech 1169–1171 byl soudcem v Seville a později v Córdobě. V roce 1182 se stal osobním lékařem chalífa Maroka.\n\nSvět je podle něj nepomíjivý, stejně tak i rozum vcelku, nikoli však jednotlivá lidská duše, která má pouze účast na jediném rozumu (monopsychismus). Toto pojetí popírala scholastika. Naopak vysoce oceňované byly ve středověku jeho četné komentáře k Aristotelovi. Jeho teorie o trojím lidu (filosofové, teologové a náboženští učenci a prostý lid) pobouřila křesťanské obyvatelstvo a byl uvržen do klatby. Přesto se jej i v křesťanské středověké filosofii dovolával averroismus, který měl své stoupence navzdory zákazu až do renesance (Siger z Brabantu).\n\n\n"}
{"id": "191372", "url": "https://cs.wikipedia.org/wiki?curid=191372", "title": "Kamenec Podolský", "text": "Kamenec Podolský\n\nKamenec Podolský () je starobylé město, kdysi středisko historické země Podolí na jihozápadní Ukrajině. Městem protéká řeka Smotryč, která zde tvoří hluboký kaňon. Dnes je městem oblastního významu, centrem stejnojmenného rajónu a druhým největším městem Chmelnycké oblasti; v roce 2014 zde žilo 102 254 obyvatel. Město je sídlem diecéze a jedním z center katolictví na Ukrajině.\n\nUkrajinský název pochází z ukrajinského камiнь (kámen). Kamenec Podolský leží v území, které náleželo mnoho státům a říším; proto má v mnoha jazycích odlišné názvy:\n\nJiž před naším letopočtem na místě města existovala opevněná dácká osada. Později bylo centrem historického regionu Podolí a v letech 1352–1672 a 1699–1793 patřilo k polskolitevskému státu. Proslulo multietnickým charakterem, protože v něm sídlily početné menšiny Poláků, Židů a Arménů. Dobytí Kamence Podolského osmanskou armádou v roce 1672 se stalo námětem slavného románu Henryka Sienkiewicze Pan Wolodyjowski.\n\nOd 22. března 1919 do listopadu 1920 zde sídlila Ukrajinská lidová republika.\n\n\n\n\n\n\n"}
{"id": "191377", "url": "https://cs.wikipedia.org/wiki?curid=191377", "title": "UTB", "text": "UTB\n\nSpojení písmen U, T a B může mít různé významy:\n\n"}
{"id": "191392", "url": "https://cs.wikipedia.org/wiki?curid=191392", "title": "Nejlepší číslo", "text": "Nejlepší číslo\n\nNejlepší číslo je český němý film režiséra Jana Kříženeckého. Jeho datace je nejistá, zřejmě vznikl kolem roku 1907.\n\nZařazení tohoto kratičkého filmu mezi hrané filmy je sporné. Byl natočen na Smíchovském nádraží a šlo o záběry cestujících, kteří nastupují do rozjíždějícího se vlaku. Název filmu je zřejmě pracovní, neboť byl použit jako filmová vložka pro představení stejnojmenné hry ve smíchovské Aréně.\n\nČeský filmový historik Luboš Bartošek uvádí Kříženeckého jako autora nápadně podobného snímku z října 1902 pro frašku \"To nejlepší číslo\" (!) ve stejném divadle. Tento snímek se údajně promítal na plátno spuštěné místo opony po prvním jednání hry. Obsah uvádí však zcela jiný: První akt končil jakousi melou na jevišti a herci se „vyhrnuli z divadla ven“ – na plátně diváci viděli, co pokračovalo před divadlem. Protože se jiné prameny nezachovaly, je docela možné, že šlo skutečně o dva různé filmy, uvedené při různých nastudováních.\n\n"}
{"id": "191400", "url": "https://cs.wikipedia.org/wiki?curid=191400", "title": "Cartagena", "text": "Cartagena\n\nCartagena je španělské přístavní město na pobřeží Středozemního moře, v provincii a autonomním společenství Murcijského regionu. Žije zde 216 500 obyvatel (2014).\n\nV Cartageně, která je zhruba dvakrát menší než nedaleká Murcia, sídlí parlament Murcijského regionu (\"Asamblea Regional\").\n\nMěsto založil v letech 228–221 před naším letopočtem kartaginský vojevůdce Hasdrubal Sličný pod názvem Qart Hadašt – Nové Kartágo () na jihovýchodním břehu tehdejší Hispánie. Úkolem Nového Kartága bylo stát se střediskem moci v Hispánii, odkud měla být vedena tažení do celé Hispánie. Nové Kartágo dobyl roku 210 př. n. l. římský konzul Scipio Africanus a srovnal se zemí. Až později bylo město opět zvelebeno Římany pod názvem Cartagenal. Po přelomu letopočtu zde bylo zřízeno jedno z prvních biskupství. Za Diokleciana se \"Carthago Nova\" stalo hlavním městem provincie Carthaginensis. Roku 425 město zničili Vandalové, roku 476 patřilo město Vizigótům, roku 554 patřilo město opět Římanům (Východořímské říši), roku 624 připadlo město opět Vizigótům. Od roku 711 patřilo město stejně jako celý Iberský poloostrov Arabům. Od roku 1269 připadlo město království Aragonie.\n\nHistorickou částí města je \"Casco Antiguo\" (Staré Město), ležící severně od úzké zátoky Středozemního moře. Pobřeží Cartageny tvoří horské pásmo, samotné Staré Město je navíc „vklíněno“ mezi pět vrchů: \"Monte de la Concepción\", \"Molinete\", \"Monte Sacro\", \"Monte de San José\" a \"Despeñaperros\". Nejstarší stavbou v Cartageně je \"římské divadlo\" postavené v roce 5 až 1 před Kr. Vedle divadla jsou zbylé části \"katedrály Santa María\" z 13. st., která byla zničena během španělské občanské války. Obě stavby stojí na úpatí vrchu Concepción, na kterém je původně římský hrad \"Castillo de la Concepción\" zrekonstruovaný do současné podoby v 16. až 18. st. Na jižním svahu vrchu nad přístavem se dochovaly hradby. Přibližně 100 metrů západním směrem na náměstí \"Plaza del Ayuntamiento\" stojí budova radnice postavená v letech 1901–1907. Odtud severozápadně pokračuje jedna z hlavních ulic na Starém Městě \"Calle Mayor\", respektive \"Calle Carmen\". V těchto ulicích a nejbližším okolí se nachází další zajímavé stavby a památky: kostely \"Santo Domingo\", \"Santa María de Gracia\", \"Carmen\", budova \"Gran Hotelu\" z roku 1916 a další domy z přelomu 19. a 20. st. V přístavu se nachází zajímavá stavba \"Kongresového paláce\" (Auditorio y palacio de congresos El Batel) z roku 2011.\n\nNOVOTNÁ, J., ŽÁKOVÁ, M.: \"Španělsko a Andorra\". 2. vyd. Olympia Praha 1996. 176 s. ISBN 80-7033-397-9\n"}
{"id": "191401", "url": "https://cs.wikipedia.org/wiki?curid=191401", "title": "Josef Sylvestr Vaněček", "text": "Josef Sylvestr Vaněček\n\nJosef Sylvestr Vaněček (7. března 1848 Tábor – 13. srpna 1922 Praha) byl český matematik a pedagog.\n\nPůsobil jako středoškolský profesor matematiky, byl bratrem Matěje Norberta Vaněčka.\n\n"}
{"id": "191402", "url": "https://cs.wikipedia.org/wiki?curid=191402", "title": "Josef Hercz", "text": "Josef Hercz\n\nBrigádní generál v.v. MUDr. Josef Hercz (* 11. srpna 1917 na samotě Čalovka, poblíž obce Egreš, okres Trebišov, Slovensko – 9. prosince 2010) byl český lékař slovenského původu a československý válečný veterán, který bojoval za druhé světové války v řadách československé zahraniční armády ve Velké Británii proti nacistickému Německu.\n\nNarodil se jako čtvrtý ze šesti bratrů na východním Slovensku. V roce 1935 odmaturoval v Košicích a začal studovat medicínu v Praze. Vystudoval jen sedm semestrů, v roce 1939 po uzavření vysokých škol se vrátil na Slovensko. Z rasových důvodů (židovského původu) byl odveden do pracovních oddílů slovenské armády.\n\nJeho starší bratr Desider v té době odešel balkánskou cestou na Střední Východ, Josef se ho rozhodl následovat. Vystěhovalecká loď Pentscho vyplula z Bratislavy v květnu 1940. Transport trval pět měsíců. Cestující na lodi měli hromadné vízum do Paraguaye, fiktivního oficiálního cíle celého transportu. Loď ztroskotala na řeckém ostrůvku, v té době se nacházejícího v italských výsostných vodách. Josef Hercz se vydal na člunu spolu s dalšími čtyřmi dobrovolníky hledat 60 mil vzdálenou Krétu. Po pěti dnech je objevilo britské letadlo a vyzvedla je loď ze skupiny hladinových lodí, torpédoborec Nubian. Josef Hercz byl internován v egyptském vězení v Alexandrii a zanedlouho propuštěn. V květnu 1941 vstoupil do československé armády. Účastnil se bojů při obléhání Tobruku, kde byl zraněn.\n\nPo příjezdu do Británie sloužil u motopraporu československé samostatné brigády. Rotný aspirant Josef Hercz byl v roce 1944 v bojích u Dunkerque jmenován velitelem průzkumné čety u motopraporu. Tri z bratrů pana Hercze (Alexander, Koloman a Desider) bojovali v zahraniční armádě, třetí byl zastřelen v koncentračním táboře, většina ostatních příbuzných byla též za války zavražděna. V roce 1946 Josef Hercz dokončil studia na lékařské fakultě, v roce 1947 přešel na chirurgické oddělení nemocnice Na Bulovce, kde pracoval až do svého odchodu do důchodu. Několik let byl místopředsedou Československé obce legionářské.\n\nRoku 2005 mu byl propůjčen Řád Tomáše Garrigua Masaryka I. třídy.\n\n\n"}
{"id": "191410", "url": "https://cs.wikipedia.org/wiki?curid=191410", "title": "Darrieova turbína", "text": "Darrieova turbína\n\nDarrieova turbína, rotor Darrieus nebo Darrieův motor je větrná turbína, pracující na vztlakovém principu. Na rozdíl od běžných větrných turbín je osa otáčení kolmá na směr větru, je obvykle stavěna vertikálně. Díky tomu nezávisí práce stroje na směru větru.\n\nTurbínu vynalezl francouzský inženýr Georges Jean Marie Darrieus v roce 1931 (patentováno 8. 12. 1931). V původní verzi vyžadovala počáteční roztočení (sama se nebyla schopna z klidu roztočit), později byla vybavena i zařízením pro samostatný start a regulaci. Účinnost se běžně uvádí v rozsahu 35–38 %, tedy o něco vyšší než například Savoniova turbína.\n\n\n"}
{"id": "191413", "url": "https://cs.wikipedia.org/wiki?curid=191413", "title": "Střední škola řemesel Třebíč", "text": "Střední škola řemesel Třebíč\n\nStřední škola řemesel Třebíč byla střední škola a odborné učiliště v Třebíči. Škola sídlila na Demlově ulici v části Horka-Domky. Školní dílny se nacházely v téže čtvrti v průmyslové zóně v ulici Žďárského. Škola měla se svými uměleckořemeslnými obory spoustu úspěchů na soutěžích. Součástí školy od roku 1988 bylo Muzeum staré zemědělské techniky.\n\nŠkola byla založena v roce 1950, její původní název byl \"Středisko pracovního dorostu\". Měla být institucí pro výchovu učňů pro podniky v Třebíči, v roce 1952 však toto středisko ukončilo svoji činnost. V roce 1950 také byl opraven domov mládeže, škola a školní jídelna. Náhradou střediska se stalo \"Učiliště státních pracovních záloh č. 18\" a poskytovalo vzdělání ve strojírenských a zemědělských oborech. V roce 1985 byla postavena budova nová, spolu s tělocvičnou. V roce 1990 bylo vytvořeno \"Střední odborné učiliště zemědělské\" a posléze došlo k přejmenování na \"Střední odborné učiliště řemesel\". V roce 1986 byla započata stavba areálu pro výchovu pro praktické vyučování, budova byla dokončena v roce 2000 a stala se tak jedním z nejmodernějších center pro praktickou výchovu. V roce 1988 bylo při škole vytvořeno Muzeum staré zemědělské techniky.\n\nV roce 2014 fakticky škola zanikla sloučením se Střední průmyslovou školou Třebíč. Budovy školy však zůstavají nadále v provozu a studenti je i nadále budu využívat a vyučovat se ve stejných oborech.\n\n"}
{"id": "191415", "url": "https://cs.wikipedia.org/wiki?curid=191415", "title": "Kontact", "text": "Kontact\n\nKontact je správce osobních informací a groupware souprava aplikací pro KDE. Podporuje kalendář, adresář, poznámky, úkoly, newsy (diskuzní skupiny) a email. Kontact je běžně v linuxových distribucích používajících KDE integrován přímo v instalaci.\n\nJeho různé komponenty je možné libovolně povolovat a opět zneaktivňovat.\n\nKontact obsahuje následující části\n\n\n"}
{"id": "191416", "url": "https://cs.wikipedia.org/wiki?curid=191416", "title": "Bitva u Arausia", "text": "Bitva u Arausia\n\nBitva u Arausia byla svedena 6. října 105 př. n. l. poblíž dnešního francouzského města Orange. Vstříc migrujícím kmenům Kimbrů a Teutonů pod vedením náčelníka Boioriga byla vyslána dvě římská vojska, jímž veleli prokonzul Quintus Servilius Caepio a konzul Gnaeus Mallius Maximus. Rozepře římských velitelů však znemožnily vzájemnou kooperaci mezi Římany, což mělo nakonec za následek jejich pohromu. V bitvě prý padlo kolem 80 000 legionářů, spolu s nimiž zemřeli také jejich sloužící a táborový doprovod. Katastrofální porážka Římanů dopomohla k politickému vzestupu Gaia Maria, který později provedl radikální reformu římských legií a odvodů. Z hlediska množství lidských ztrát se Arausio řadí mezi nejvražednější bitvy světových dějin a mezi největší římské porážky.\n\nPutování kmene Kimbrů Galií a přilehlými zeměmi na konci 2. století př. n. l. vážně vychýlilo rovnováhu sil v oblasti a vyprovokovalo mnohé kmeny, jako třeba Helvéty, ke střetnutí s Římany. Přepadení římských vojáků a současně probíhající povstání Galů v Tolose (dnešní Toulouse) přimělo Římany ke zvýšení své vojenské aktivity v Zaalpské Galii. Po znovuobsazení Tolosy přijal prokonzul Quintus Servilius Caepio defenzivní strategii, přičemž vyčkával na případný útok Kimbrů na římské území. K němu došlo v říjnu roku 105 př. n. l.\n\nV této době tábořily při řece Rhodanu (Rhône) nedaleko Arausia dvě římské armády: jedna vedená konzulem Gnaeem Malliem Maximem, druhá v čele s prokonzulem Quintem Serviliem Caepionem. Jako konzulovi pro tento rok náležela Maximovi pozice nadřízeného velitele, jelikož byl však Maximus \"homo novus\" („nový člověk“) a postrádal tedy vznešený aristokratický původ, odmítal se Caepio podřídit jeho autoritě a místo toho utábořil své vojsko na opačném břehu.\n\nK prvnímu kontaktu mezi nepřátelskými silami došlo, když detašovaný oddíl pod velením legáta Marca Aurelia Scaura narazil na postupující předvoj Kimbrů. Římští vojáci byli v následné potyčce zcela potřeni, sám legát byl zajat a předveden před náčelníka Boioriga. Scaurus si navzdory svému nepříznivému postavení počínal velice arogantně a doporučil Boiorigovi, aby se se svými lidmi stáhnul dříve, než bude zničen římskými vojsky. Náčelník byl Římanovou nestoudnou odpovědí silně rozhořčen, načež nechal Scaura uvězněného v proutěné kleci zaživa upálit.\n\nMaximovi se po zprávě o Scaurově osudu podařilo pohnout s Caepionem, který poté přesunul svoje legie na stejný břeh řeky, nicméně nadále se zdržoval v jisté vzdálenosti od Maximova tábora, čímž v podstatě vydal své spoluobčany nepřátelům. Stejně přezíravě se zachoval i vůči poslům ze senátu, kteří na něho apelovali, aby spojil své síly s Maximovými. Kimbrové byli přítomností dvou vojsk zaskočeni, nicméně nesvornost Římanů nezůstala utajena Boiorigovi, jenž vyslal k Maximovi vyjednavače s prosbou o půdu a o obilí.\n\nCaepio se patrně obával, že pokud by Maximovy rozhovory s Boiorigem byly korunovány úspěchem, připadla by jeho konkurentovi veškerá sláva za zdárný výsledek. Proto se rozhodl přejít k akci a 6. října nečekaně napadl ležení Kimbrů. Ukvapený a špatně zorganizovaný útok Caepionových jednotek byl však zmařen houževnatostí obrany barbarů. Těm nyní nic nebránilo přepadnout Caepionův vlastní tábor, jenž byl zanechán prakticky nestřežen.\n\nKimbrové, jejichž smělost byla povzbuzena snadným vítězstvím, poté přikročili ke zničení zbývajících římských sil. V důsledku půtek mezi římskými veliteli nevalná morálka Maximových vojáků ještě poklesla při pohledu na drtivou porážku jejich spolubojovníků. Za jiných okolností by Římané pravděpodobně ustoupili, avšak mizerná poloha jejich tábora s řekou v týlu jim odřízla ústupové trasy. Mnozí se pokusili uniknout přes řeku, většina tehdejších legionářů však neuměla plavat, v čemž jim navíc překážela jejich výstroj. Počet Římanů, kterým se podařilo uprchnout, byl proto jen velice malý. Třebaže skutečná výše ztrát zůstává dosud předmětem diskusí, Livius tvrdí, že celkový počet padlých Římanů činil kolem 80 000. Mommsen navíc udává, že vedle 80 000 římských vojáků zahynulo v masakru u Arausia taktéž mnoho spojenců a táborového doprovodu. Veškerá kořist byla podle zvyku barbarů obětována bohům.\n\nŘímané byli od počátku svých dějin válečnický národ, navyklý čelit nejrůznějším překážkám. Nicméně série debaklů završená katastrofou u Arausia vyvolala napětí v řadách římského lidu. Podle Grania Liciniana způsobila porážka mezi Římany takové zděšení, že Malliův kolega v úřadě konzul Publius Rutilius Rufus vydal nařízení, kterým se zakazovalo mužům mladším dvaceti pěti let opustit Itálii. Porážka obnažila kritický nedostatek lidských zdrojů v okamžiku, kdy se hrozivý nepřítel usadil na druhé straně nebráněných alpských průsmyků. V Římě byla však prohra připisována spíše Caepionově nadutosti nežli slabosti římského vojska. Nespokojenost lidu s vládnoucí třídou proto narůstala.\n\nOproti očekáváním a navzdory všem obavám však vítězné barbarské zástupy prozatím nepokračovaly v tažení na Řím. Kimbrové se střetli nejprve s galským kmenem Arvernů a po tvrdém boji se vydali na Pyrenejský poloostrov, kde se pokusili nalézt novou půdu k osídlení, zatímco Teutoni odtáhli do nitra Galie. Římané tím získali čas k reorganizaci a k posílení svého vojska, jež uskutečnil muž, který se měl stát zachráncem Říma před barbarskou hrozbou – Gaius Marius.\n\nŘímští historikové uváděli, že v půdě na místě konání bitvy se nacházelo veliké množství lidských ostatků, kvůli čemuž se mohli místní rolníci po mnoho let těšit neobvykle hojným výnosům.\n\n\n"}
{"id": "191424", "url": "https://cs.wikipedia.org/wiki?curid=191424", "title": "Paul Johnson", "text": "Paul Johnson\n\nPaul \"Bede \"Johnson (* 2. listopadu 1928 v Manchesteru v Anglii) je britský římskokatolický historik, novinář a autor řady populárních historických syntéz. Své vzdělání získal na Stonyhurst College a Magdalen College v Oxfordu. Známým se Johnson stal díky svému žurnalistické tvorbě 50. letech, později editoval \"the New Statesman magazine\". Jakožto plodný autor napsal více než 40 knih a přispíval do řady periodik. Zatímco se na začátku své kariéry ztotožňoval spíše s levicí, nyní je prominentním konzervativním historikem. Jeho syn Daniel Johnson je známý novinář a zakladatel časopisu \"Standpoint\". V roce 2006 obdržel \"Presidential Medal of Freedom\" (řád svobody) od prezidenta George W. Bushe.\n\nJohnson se ve svých historických dílech věnuje širokému spektru témat od středověku až po 20. století. Některé publikace jsou proto kritizovány ze strany odborné veřejnosti kvůli uvádění zavádějících informací a zkreslování historických skutečností.\n\nV roce 1998 bylo zveřejněno, že Johnson měl jedenáctiletý milostný vztah se spisovatelkou Glorií Stewardovou. Ta zveřejnila jejich mimomanželské dobrodružství jako reakci na Johnsonovo pokrytectví, se kterým píše o morálce, náboženství a rodinných hodnotách.\n\nČesky vyšly následující knihy:\n\nAntologie, polemiky a historické komentáře\n\nUmění\n\nHistorie\n\nPaměti\n\nNovely\n\nNáboženská literatura\n\nCestopisy\n"}
{"id": "191425", "url": "https://cs.wikipedia.org/wiki?curid=191425", "title": "Kvalita", "text": "Kvalita\n\nKvalita čili jakost je údaj o vlastnosti nějaké věci, odpověď na otázku „jaký?“ (latinsky \"qualis\"?) – podobně jako kvantita (množství) odpovídá na otázku „kolik?“ (latinsky \"quantum\"?) Kvality jsou obvykle přímo dostupné smyslovému poznání, kdežto množství je třeba zjišťovat měřením nebo počítáním. V důsledku toho ovšem kvality závisejí na úsudku a schopnostech pozorovatele, kdežto kvantitativní údaje lze obvykle ověřit a jsou objektivnější.\n\nKvalita i kvantita patří mezi základní kategorie a uvádí je v této souvislosti Aristotelés i Kant. Kvality (barva, vůně, chuť, hebkost…) obvykle pocházejí ze smyslového vnímání a jsou pak nutně podmíněny vnímajícím subjektem i okolnostmi. I když i u nich lze rozlišit nějaké \"více\" a \"méně\", nedá se vyjádřit poměrem a číslem a je zpravidla také relativní: i ten největší pes je menší než malý slon, červená plocha je v červeném osvětlení světlá, kdežto v zeleném tmavá, a hluk motoru, který se na rušné ulici úplně ztratí, působí v tichu jako ohlušující.\n\nAristotelés a scholastika rozlišuje kvality podstatné nebo \"primární\", které „jsou ve věci“, a kvality nahodilé či \"sekundární\", vznikající teprve při vnímání, a tedy subjektivní. Program novověké filosofie zahrnuje také kritiku pojmu kvality (Hobbes, Hume aj.) a věda se snaží domnělé kvality nahradit či vyjádřit měřitelnými veličinami. Jednou z prvních, kde se to už v předhistorických dobách podařilo, byla váha, původně smyslový vjem tíže nějakého předmětu, který však lze vyjádřit pomocí váhových jednotek a závaží. Podobně se dá smyslový dojem velikosti vyjádřit jako kvantita pomocí délkových jednotek a měření. V průběhu novověku se ukázalo, že také například teplota, výška tónu, tvrdost a dokonce i barva se dají přesně měřit a vyjadřovat čísly, čili stávají se kvantitami.\n\nNicméně přesná číselná označení, jak je užívá věda, se do přirozeného světa naší běžné zkušenosti nehodí. Údaj o vlnové délce zeleného světla nevystihuje dojem lesa a působil by v běžné řeči směšně. Tříkilová kniha zůstane „těžká“, kdežto tříkilový stan „lehký“. Označení kvalit se kromě toho běžně užívají jako metafory a „kyselý obličej“ nelze vyjádřit údajem o pH.\n\nVyjádření spektrální barvy vlnovou délkou světla odmítal Goethe a napsal proti Newtonovi svoji „\"Nauku o barvách\"“. O rehabilitaci kvalit se přičinil také Henri Bergson, Edmund Husserl nebo Jan Patočka a populární americký autor R. M. Pirsig (\"Zen a umění údržby motocyklu\") zavedl pojem „metafysika kvalit“.\n\nPojem kvality se tak přenesl do běžného života, do obchodu a marketingu, kde dnes znamená praktické ocenění dobrého (\"kvalitního\") zboží nebo služby, a to i v teoretických souvislostech (např. \"kvalita života\"). Oproti označení „dobrý“ budí slovo „kvalitní“ dojem hodnocení jaksi objektivního a samo o sobě často znamená vysokou jakost („kvalitní výrobek“).\n\nV moderním řízení výroby se pak často hovoří o systémech řízení jakosti nebo kvality (angl. ', někdy nesprávně překládané jako „kontrola“ kvality), čímž se míní nejen průběžná kontrola výrobků, ale také odstraňování zjištěných nedostatků, vylepšování výrobků i motivace pracovníků, aby si kvality hleděli. Jednou z nejčastěji užívaných metod je tzv. Shewhartův nebo také Demingův cyklus (' čili PDCA).\n\nČSN EN ISO 9000:2000 je jakost, jejímž synonymem v českém jazyce je slovo kvalita, definována jako stupeň splnění požadavků souborem inherentních znaků.\n\nPodle prof. Milana Zeleného je užívání českého výrazu „jakost“ místo mezinárodního slova „kvalita“ celosvětovou výjimkou. Tento český výraz má podle něj význam užší a méně popisný – nemluví se běžně například o jakostním člověku, jakosti života, jakosti výrobního procesu nebo jakosti zaměstnance ani jakosti služby. Slovo „jakostní“ se používá pouze pro člověkem vyrobené nebo přetříděné předměty (uhlí, jablka, dobytek). V prvním, dnes už řidším a spíše archaickém významu je slovo jakost částečným synonymem ke slovu „kvalita“. Běžnější je význam sekundární, ve smyslu norem a stupňů „dobrosti“, zařazení do určité kategorie, utřídění za účelem cenového odstupnění. Slovo „jakost“ se nepoužívá u zboží, pro které se taková systematická kategorizace nepoužívá, například u lokomotiv, počítačů nebo většiny služeb. Jakost je předmětem tradičního předmětu zbožíznalství. Zatímco kvalitu určuje zákazník, jakost určuje byrokrat.\n\nTradiční české kategorie kvality u potravin, zejména ovoce a zeleniny, bývaly výběr, I. jakost, II. jakost a nestandard (NS). V dopravě se používají různé systémy označování cestovní třídy. V pohostinství byly podniky v době socialismu zařazovány do cenových skupin (od toho se nálevnám nejnižší úrovně říká například „zaplivaná čtyřka“, protože IV. cenová skupina byla nejnižší). Existují také různé „značky kvality“, jejichž hodnota se odvíjí od autority a renomé organizací, které je udělují.\n\nDefinice politiky jakosti podle Vebera \"Politika jakosti vyjadřuje základní představu, nasměrování chování celé organizace v oblasti jakosti v delším časovém horizontu.\"\n\nMá charakter interního i externího sdělení.\n\nPolitiku jakosti obvykle vypracovává vrcholové vedení podniku, které má dále za úkol ji veřejně vyhlásit, seznámit s jejím zněním všechny pracovníky společnosti a další zainteresované strany.\n\nNeexistuje žádný předpis, který by stanovoval, co má politika jakosti obsahovat. Jedná se vždy pouze o verbální popis toho, co se v systémech managementu jakosti očekává od vrcholového vedení. Avšak její charakter závazku z ní činí jedno ze zásadních strategických prohlášení.\n\nEnvironmentální management je systém řízení, který je zaměřen na sledování a zlepšování všech činností podniku, které ovlivňují, nebo mohou ovlivnit, kvalitu životního prostředí nebo zdraví a bezpečnost zaměstnanců. Systém se zaměřuje na prevenci vzniku odpadů, efektivnější využívání surovin a paliv, spotřebu vody a čištění odpadních vod, emise do ovzduší, úniky nebezpečných látek a kontaminace vody a půdy a další.\n\nMezinárodní normy ISO 14000 specifikují základní požadavky environmentálního managementu, nikoliv specifické kriteria. Normy požadují, aby organizace formulovala svou environmentální politiku a cíle v oblasti životního prostředí a zohlednila své významné vlivy na životní prostředí.\n\nZnaky jakosti služeb zahrnují kromě znaků pozorovaných a posuzovaných zákazníkem (např. způsob a doba obsluhy) i znaky, které si zákazník sám často neuvědomuje, a které tím pádem neposuzuje např. kvalifikace poskytovatele.\n\nNapříklad ve školství je cílem zavést systém jakosti, jenž splňuje požadavky ISO 9001:2000.\n\nV telekomunikacích je využíván vysoce kvalitním systémem TL 9000, který obsahuje metriky určené speciálně pro telekomunikační průmysl.\n\nPro bankovnictví je nedůležitější řízení bezpečností informací a v neposlední řadě je kladen důraz na jakost ve zdravotnictví, se zaměřením na kvalitu zdravotní péče tedy souhrn výsledků dosažených v prevenci, diagnostice a léčbě, určených potřebami obyvatelstva na základě lékařských věd a praxe. Ve zdravotnictví se můžeme setkat s několika systémy jakosti například SAK, JCI, JCAHO. Dále jsou do zdravotnictví implementovány normy ISO 9001, ISO 14001, OHSAS 18 001 a jiné.\n\nPřechod k jednotnému evropskému trhu s sebou nese i volný pohyb zboží. Každá země však musí mít nástroj pro ochranu svých občanů před prodejem výrobků a služeb s nízkou jakosti, které by mohly ohrozit jejich bezpečnost a zdraví.\n\nBudování vlastní sítě prověřovacích pracovišť v každé zemi, které by prověřovaly všechno dovážené a prodávané zboží, je ekonomicky nerealizovatelné. Proto byla v roce 1989 vydána Evropským společenstvím direktiva 89/C267/03 „Globální přístup k certifikaci a zkoušení“, která má sjednocovat přístupy jednotlivých zemí k ověřování shody výrobků s předpisy tak, aby výsledky tohoto ověření mohly být uznávány nejen tam, kde bylo ověření provedeno, ale i v dalších zemích, které jednotné principy přijaly. Certifikace se stává v podmínkách volného trhu běžnou záležitostí a certifikát nevyhnutelnou podmínkou uzavření obchodní smlouvy. Další tlak na potřebu certifikace vytvářejí odběratelé, kteří implementovaný systém jakosti a jako jedno z kritérií hodnocení dodavatelů používají hodnocení jejich systému jakosti. Aby snížili náklady spojené s prověřováním systémů jakosti u dodavatele, žádají, aby sami dodavatelé prokázali funkčnost svých systémů jakosti. To v praxi znamená, že dodavatelé jsou postaveni před potřebu certifikace, i když získání certifikátu není povinné.\n\nCertifikaci můžeme potom definovat jako „činnost třetí strany, kterou prokazuje dosažení přiměřené důvěry, že náležitě identifikovaný výrobek, proces, kvalifikace personálu či systém jakosti je ve shodě s předepsanou normou nebo jiným (např. dohodnutým) normativním dokumentem“.\n\nVýsledkem certifikačního procesu je udělení či neudělení osvědčení o dosažení shody.\n\nÚroveň systému jakosti, resp. procesu, výrobku, personálu mohou posuzovat a osvědčení o shodě vydávat pouze nestranné a nezávislé společnosti, tzv. certifikační orgány, které musí splňovat velmi náročná kritéria, stanovená EN 45011-45013, resp. jejich ekvivalenty ČSN EN 45011-45013, kterými se musí řídit, aby byly uznávány na národní nebo evropské úrovni za způsobilé a spolehlivé při certifikaci systému jakosti, výrobků nebo pracovníků. Uznávání způsobilosti certifikačních orgánů mohou provádět pouze tzv. akreditační orgány (akreditace je oficiální uznání, že laboratoř, zkušebna, nebo certifikační orgán jsou způsobilé vykonávat stanovené činnosti a splňují požadavky nezávislosti, celistvosti, způsobilosti a nezaujatosti).\n\nV rámci úplnosti je nutno podotknout, že v určitých oborech již dodavatelům nestačí certifikáty udělené třetí stranou na základě ověření shody s normou ČSN EN ISO 9001:2001, ale odběratelé si provádějí zákaznické audity nebo vyžadují ověření třetí stranou podle náročnějších kritérií např. QS 9000.\n\nPodle objektu certifikace se rozlišuje: certifikace výrobků, certifikace systémů jakosti a certifikace pracovníků.\n\nSoučasným trendem v oblasti certifikace lze požadovat od dodavatelů společně s osvědčením shody pro výrobek i certifikát pro systém jakosti podle příslušné certifikační normy. Část certifikačních orgánů, které jsou akreditovány pro výkon certifikace systémů jakosti, klade jako podmínku získání certifikátu systému certifikace pracovníků. Všechny způsoby certifikace tak vyvářejí jednotný systém zajišťující vytvoření maximálně možné míry důvěry odběratelů v dodavatele a jejich výrobky.\n\nZákladem certifikace systému jakosti je prověření jejich souladu s normou ČSN EN ISO 9001:2001, která je ekvivalentem mezinárodní normy ISO 9001:2000. Splnění požadavků potvrzuje certifikační orgán vystavením certifikátu na systém jakosti. Certifikovaný systém jakosti vytváří dobrý základ i pro zabezpečení spolehlivosti výrobků a pro splnění přísných legislativních požadavků států Evropské unie v oblasti ručení výrobce za výrobek.\n\nPři rozhodování o certifikaci systému jakosti je významným aspektem, který musí být náležitě zvážen, volba certifikačního orgánu. V souvislosti s tímto rozhodováním je nutné si klást následující otázky:\nCertifikační orgán musí prověřit systém jakosti v celém rozsahu, ve všech prvcích, které vyžaduje zvolená certifikační norma.\n\nNotifikace je oznámení národního akreditačního orgánu příslušným orgánům společenství o ustanovení tohoto národního akreditačního orgánu.\n\nAkreditace je oficiální uznání, že zkušební laboratoř, kalibrační laboratoř, zkušebna výrobků, vzdělávací organizace, certifikační orgán jsou způsobilé provádět určité zkoušky nebo určité přesně definované druhy zkoušek, kalibrační, certifikační nebo inspekční činnosti.\n\nNárodní akreditační orgán založený vládou České republiky je Český institut pro akreditaci. Podle serveru www.cia.cz: „Akreditací se rozumí oficiální uznání (reprezentované vydáním Osvědčení o akreditaci), že certifikační orgán je způsobilý provádět certifikaci produktů\".\n\nKoncepce řízení jakosti na bázi norem ISO je založena na doporučeních, jejichž dodržování by mělo vést k zabezpečení jakosti v podniku. V případě koncepce řízení jakosti na bázi komplexního řízení kvality (\"Total Quality Management\", TQM) se zabezpečování jakosti stává přímo součástí strategického řízení celého podniku. V souvislosti s koncepcí řízení jakosti na bázi environmentálního managementu (ISO 14001) se záměr zajišťování jakosti rozšiřuje o tzv. ekologický standard, který klade důraz na neznečišťování životního prostředí při výrobě, používání i likvidaci výrobku.\n\n\n\n"}
{"id": "191426", "url": "https://cs.wikipedia.org/wiki?curid=191426", "title": "Dějiny židovského národa", "text": "Dějiny židovského národa\n\nDějiny židovského národa (The History of the Jews 1987 (2001ed.) Weidenfeld & Nicolson) britského publicisty a historika Paula Johnsona začínají biblickými časy a končí vznikem samostatného státu Izrael. Johnson jako křesťan píše o národu, který stál u zrodu jeho víry. V sedmi kapitolách (Izrael, Judaismus, Katedokracie, Ghetto, Emancipace, Holokaust a Sijón) hledá spojení mezi nám známými etapami v kontinuitě téměř čtyř tisíciletí. Hledá odpověď, kde se v Židech vzala ta neobyčejná odolnost udržet si svou identitu uprostřed strašlivých protivenství. Sám knihu uvádí slovy, že \"„jde v podstatě o dějiny světa, ovšem viděné pod velmi neobvyklým úhlem, očima vzdělané a inteligentní oběti\"“. Kniha nám pomáhá hledat v dějinách jejich smysl. Protože jsou to právě Židé, kteří s tvrdošíjnou neochvějností trvají na tom, že dějiny mají účel a lidstvo své určení. Na řadě míst si člověk nově uvědomí, jak hrozné a bolestivé věci nakonec Bůh obrací v dobré. Zajímavé je spolu s autorem sledovat jako nit vinoucí se dějinami jedno z důležitých dilemat Izraele, vztah mezi vírou (poslušností Bohu) a státní mocí (poslušností vlastnímu králi). Otázka, zda vedle sebe dokáže existovat silné náboženství a silný stát, trvá v Izraeli dodnes. Velice inspirující je vidět zápas židovské zbožnosti o rovnováhu mezi racionalitou a emocemi. Ale neobyčejně silné jsou i příběhy těch Židů, kteří se uzavírají před světem do svého židovství, těch, kteří se snaží asimilovat do většinové společnosti, ale i těch, kteří svůj původ zapírají a nakonec i těch, kteří se stávají vyloženými antisemity. Autor knihu napsal již v roce 1987 a tak nepostihuje všechny velmi důležité změny konce minulého století ve světě i v Izraeli.\n"}
{"id": "191427", "url": "https://cs.wikipedia.org/wiki?curid=191427", "title": "Nabonid", "text": "Nabonid\n\nNabonid (akkadsky \"Nabú-na´id\", „[Bůh] Nabú je veleben“) byl poslední novobabylonský král z chaldejské dynastie, panující v letech 556–539 př. n. l. Jeho otec byl patrně náčelníkem aramejského kmenového svazu, matka \"Adad-guppi\" byla kněžkou boha Sína v syrském Charránu (Karrhy). Nabonid nebyl příbuzný s předcházejícími chaldejskými králi, ke královskému titulu mu dopomohla klika stojící proti předchozímu králi Lábaši-Mardukovi (která ho zavraždila).\n\nNabonid, který nepocházel z královského rodu, zahájil svou kariéru u dvora králů Nebukadnezara II. a Neriglissara. Na trůn ho pravděpodobně dosadili příznivci z kněžských a úřednických kruhů. Pokračoval ve výbojích v syrském prostoru (554–553 př. n. l.), konkrétně v oblasti Chamátu a Edomu. Vzhledem k tomu, že podporoval rekonstrukci chrámů boha Sína v Charránuu a Uru a deset let se zdržoval mimo Babylón na Arabském poloostrově, došlo k napětí mezi ním a mocným kněžstvem boha Marduka. Důvod jeho podpory kultu boha Sína spočívá ve faktu, že v Charránu působila jeho matka jako Sínova kněžka (a zřejmě on sám se v Charránu narodil). V hlavním městě ho zatím zastupoval jeho syn a korunní princ Bél-šarra-usur - z Bible známý jako Belšazar. Nabonidovo postavení v Babylonii nalomil i dlouhotrvající hladomor spolu s celkovou ekonomickou krizí říše.\n\nNespokojenost obyvatelstva způsobila, že pro perského krále Kýra II. nebylo příliš složité najít v Nabonidově říši vrstvy, které si přály změnu a králův pád. Dne 29. října 539 př. n. l. tak mohla perská vojska bez boje obsadit Babylón, přičemž Nabonidův další osud je nejasný.\n\nNabonid je (stejně jako jeho syn Bél-šarra-usur) zmíněn v Bibli. V knize proroka Daniela o nich čteme, přičemž někdy se má za to, že je Nabonid zaměněn za Nebukadnesara II., protože v prvním a druhém verši páté kapitoly stojí:\n\nNejde zde ale o bezprostřední příbuzenskou posloupnost, nýbrž o případ, kdy se \"otcem\" v Bibli míní předek, který byl v kladném či záporném smyslu duchovně významný - podobné užití najdeme například v první knize Královské:\n\nNebukadnesar II. je z vypravěčské perspektivy knihy Daniel významnější Bél-šarra-usurův předek na trůnu než Nabonid, protože Nebukadnesar II. se nakonec poddal Danielovu Bohu, kdežto jeho nástupce Nabonid uctíval opět božstva Babylonie (dokladem jsou Nabonidovy válce: urské a sipparský). Konec Belšasarovy vlády je v knize Daniel ironicky dovršen zneuctěním právě těch předmětů, které původně zneuctil sám Nebukadnesar jejich odnesením z Jeruzalémského chrámu při dobytí Jeruzaléma.\n\n"}
{"id": "191437", "url": "https://cs.wikipedia.org/wiki?curid=191437", "title": "KAddressBook", "text": "KAddressBook\n\nKAddressBook je osobní adresář pro KDE. Je plně integrován do programu Kontact - správce osobních informací. Umožňuje zadávat širokou škálu vlastností každému kontaktu a umožňuje vytvářet vlastní typy vlastností. KAddressBook je přímo svázán s ostatními aplikacemi obsaženými v Kontactu.\n\n\n\nZadaná fotka je používána i v KMailu, je zobrazena o příchozí zprávy v záhlaví.\nLze také například u kalendáře při zadávání akce vybírat kontakty, které se mají účastnit této akce a nabízí odeslání informačního emailu vybraným lidem.\n"}
{"id": "191438", "url": "https://cs.wikipedia.org/wiki?curid=191438", "title": "Lars Porsenna", "text": "Lars Porsenna\n\nLars Porsenna byl králem etruského města Clusia. Vládl pravděpodobně kolem roku 500 př. n. l.\n\nKdyž byl roku 510 př. n. l. vyhnán z Říma poslední etruský král Tarquinius Superbus, obrátil se o pomoc právě na clusijského Porsennu. Král neváhal a v čele několikatisícového vojska přitáhl k Římu. Na tomto místě se starověcí historikové v popisu dalších událostí rozcházejí. „Prořímští“ dějepisci, jako např. Titus Livius, uvádějí, že hrdinný odpor Římanů (Horatius Cocles, Mucius Scaevola) zabránil Porsennovi v dobytí města. Jiné prameny naopak říkají, že Porsenna město dobyl a poraženým Římanům zakázal používat železné nástroje k jiným než zemědělským účelům.\n\nSoučasní historikové se přiklánějí k názoru, že se Porsenna Říma skutečně na čas zmocnil, avšak sám pro sebe a nikoliv aby tam uvedl zpět Tarquinie. Římské vlastenecké legendy měly tuto skutečnost pouze zakrýt.\n\n\n"}
{"id": "191439", "url": "https://cs.wikipedia.org/wiki?curid=191439", "title": "Medník (Středočeská pahorkatina)", "text": "Medník (Středočeská pahorkatina)\n\nMedník je význačný kopec u vesnice Pikovice na území obce Hradištko v Posázaví. Dosahuje výšky 416,5 m n. m. a ční nad údolím Sázavy. V okolí Medníku je zvlášť velká koncentrace trampů a trampských osad.\n\nJeho svahy jsou porostlé listnatými lesy. Medník je pravděpodobně jedinou lokalitou v ČR, kde roste ohrožená rostlina kandík psí zub (\"Erythronium dens-canis\"). Medník je chráněn jako národní přírodní památka.\n\nO Medníku se zmiňuje Jan Werich v písni \"Babička Mary\", patrně proto, že Jiří Voskovec měl nedaleko od Pikovic rekreační chatu. Je také častým námětem písní Honzy a Františka Nedvědů.\n\n"}
{"id": "191440", "url": "https://cs.wikipedia.org/wiki?curid=191440", "title": "Medník", "text": "Medník\n\nMedník může být: \n\n\n"}
{"id": "191443", "url": "https://cs.wikipedia.org/wiki?curid=191443", "title": "Mešita Selimiye (Nikósie)", "text": "Mešita Selimiye (Nikósie)\n\nMešita Selimiye v Severní Nikósii je významnou historickou stavbou a jednou z dominant historického města.\n\nPostavena byla v letech 1209 až 1325 jako římskokatolická gotická katedrála svaté Sofie. Poškodily ji útoky Janovanů a dalších národů, ničivá byla rovněž i mnohá zemětřesení; nejvíce to z roku 1491. Krátce po této katastrofě ji začali opravovat Benátčané; rekonstrukční práce prováděli francouzští stavitelé – Mešita Selimiye (tehdy katedrála) je dodnes ukázkou středověké francouzské gotiky. Poté, co se vlády nad ostrovem zmocnila Osmanská říše byla katedrála přebudována na mešitu; do průčelí stavby byly dobudovány dva minarety.\n\nV současnosti je mešita Selimiye nejvýznamnější gotickou památkou Kypru a též i nejvýznamnějším muslimským svatostánkem severní turecké poloviny ostrova.\n\n"}
{"id": "191444", "url": "https://cs.wikipedia.org/wiki?curid=191444", "title": "Jistebnický kancionál", "text": "Jistebnický kancionál\n\nJistebnický kancionál je sbírka duchovních písní v latině i češtině z 15. století.\n\nTento kancionál je památkou, která umožňuje nahlédnout do husitského liturgického zpěvu. Knihu ve špatném stavu našel roku 1872 na půdě fary v Jistebnici u Tábora sedmnáctiletý student gymnázia v Táboře Leopold Katz, pozdější právník, mecenáš výtvarníků a podporovatel České akademie věd a umění. Tehdy Katz upozornil na nález svého profesora klasické filologie na gymnáziu a jeho prostřednictvím se pak památka dostala k rukám historika Františka Palackého, který ihned rozpoznal její hodnotu. Jistebnický farář P. Josef Schuller pak rukopis věnoval Národnímu muzeu v Praze, v jehož knihovně se nachází (pod sign. II C 7) dodnes.\n\nKancionál obsahuje známé písně Ktož jsú boží bojovníci a Povstaň, povstaň veliké město pražské.\n\n\n\n"}
{"id": "191445", "url": "https://cs.wikipedia.org/wiki?curid=191445", "title": "Mešita Selimiye", "text": "Mešita Selimiye\n\nMešita Selimiye se nachází na více místech:\n\n"}
{"id": "191448", "url": "https://cs.wikipedia.org/wiki?curid=191448", "title": "Maurice Papon", "text": "Maurice Papon\n\nMaurice Papon (3. září 1910 – 17. února 2007) byl francouzský politik kolaborující v tzv. vichistickém režimu za druhé světové války s nacisty.\n\nPapon v letech 1942–1944 coby generální tajemník prefektury oblasti Gironde nařídil deportovat 1690 Židů z Bordeaux do sběrného a následně do vyhlazovacího tábora.\n\nPřes svou minulost zůstal Papon státním úředníkem a se stal i poslancem, v letech 1978–1981 pak byl dokonce ministrem financí a obdržel Řád čestné legie. V roce 1981 se však na veřejnost díky týdeníku Le Chanard Enchaîné dostaly důkazy usvědčující Papona z podílu na deportacích.\n\nV roce 1998 byl za podíl na deportaci Židů odsouzen na 10 let do vězení. Už po třech letech byl ale ze zdravotních důvodů z vězení propuštěn. V roce 2004 byl odsouzen k pokutě 2500 eur za nelegální nošení Řádu čestné legie, který mu byl v roce 1999 odňat.\n"}
{"id": "191449", "url": "https://cs.wikipedia.org/wiki?curid=191449", "title": "Mešita Laly Mustafy paši", "text": "Mešita Laly Mustafy paši\n\nMešita Laly Mustafy paši ve Famagustě v Severním Kypru je významnou náboženskou i historickou památkou ve městě.\n\nMešita původně vznikla jako gotická římskokatolická katedrála svatého Mikuláše. Budována byla za vlády francouzské dynastie Lusignanů, v průběhu celého 14. století (roku 1328 byla vysvěcena). Svým vzhledem se blíží některým francouzským gotickým chrámům (například podobnost portálů u této stavby s Remešskou katedrálou). Stavbu několikrát poškodilo zemětřesení a také bombardování osmanskými vojsky v roce 1571. Během tohoto útoku se zřítily obě věže a již nebyly obnoveny. \n\nPo obsazení města Osmany v srpnu 1571 byla katedrála přebudována na mešitu a upravena v souladu s islámskými nařízeními (odstranění křesťanských náboženských symbolů, zakrytí fresek, oken a soch zobrazujících živé bytosti, odstranění oltáře). Její název zněl až do roku 1954 \"Mešita Ajasofja\" (Ajasofja = hagia Sofia = sv. Moudrost), od té doby se používá název podle osmanského vojevůdce, který město dobyl.\n\n"}
{"id": "191451", "url": "https://cs.wikipedia.org/wiki?curid=191451", "title": "Piktorialismus", "text": "Piktorialismus\n\nPiktorialismus je fotografický směr, který se objevil kolem roku 1885 a usiloval o přiblížení fotografie malbě nebo grafice. Největšího rozmachu dosáhl na počátku 20. století a začal ustupovat po roce 1914 v souvislosti s nástupem modernismu.\n\nNázev tohoto uměleckého směru je odvozen od myšlenek Henryho Peache Robinsona vyjádřených v jeho práci , která byla vydaná v Londýně roku 1869. Charakteristickým znakem piktorialismu bylo zhotovování fotografií procesy ušlechtilých tisků a používání měkce kreslících objektivů a předsádek.\n\nPiktorialismus lze členit podle vývojových období na anglický, impresionistický, secesní a puristický.\n\nPředstaviteli anglického piktorialismu byli Oscar Gustave Rejlander, Henry Peach Robinson a Julia Margaret Cameronová. Námětem byly portréty, figurální alegorie a uměle vytvářené scény. Autoři používali techniku fotomontáže (Rejlander, Robinson) a objektivy s měkkou kresbou (Cameronová).\n\nGeorge Davison roku 1890 vytvořil snímek nazvaný \"Cibulové pole\" (), bez ostrých kontur na drsném papíře, takže vyvolával dojem, že jde o malbu. Bývá považován za první impresionistickou fotografii.\n\nDavison našel další následovníky, kteří dále snižovali ostrost svých fotografií použitím nekorigované optiky nebo speciálních objektivů nebo předsádek vytvářejících neostrou kresbu, případně neostrosti dosahovali nanesením vazelíny na objektiv, záměrně nepřesným zaostřením nebo pohybem fotografického přístroje během expozice. Impresionističtí piktorialisté se inspirovali impresionismem v malířství s cílem zobrazit nejen prostou realitu, ale také světlo, náladu, atmosféru, a dosáhnout kvality uměleckého díla, což bylo v rozporu s dosavadním pojetím fotografie s ostrou kresbou a přirozenou tonalitou. Roku 1892 se odštěpila skupina tvůrčích fotografů v čele s Davisonem od \"Fotografické společnosti\". Členy \"Fotografické společnosti\" zůstali převážně fotografové s vědeckým zaměřením. Nový spolek, \"The Linked Ring Brotherhood\", sdružoval britské fotografy s výtvarným zaměřením ve stylu impresionistického a secesního piktorialismu, a během tří let se rozrostl o významné fotografy z Francie, Německa, Rakouska a Spojených států.\n\nDalší autoři, např. Robert Demachy nebo Constant Puyo, navíc začali od roku 1895 využívat již dříve známé techniky ušlechtilých tisků, zejména uhlotisku, olejotisku a gumotisku, často s příměsemi barevných pigmentů, a spolu s ručními zásahy do snímků vytvářeli fotografie obtížně rozeznatelné od malby.\n\nSecesní piktorialismus vycházel ze secese a symbolismu. Charakteristickým znakem byla především měkká kresba a užití ušlechtilých tisků. Mnozí autoři se ovšem nevyhýbali ani ručním zásahům do negativů nebo pozitivů. Někteří fotografové byli ovlivněni současně nebo postupně impresionismem i secesí. Rovněž secesní piktorialisté byli členy spolku \"The Linked Ring Brotherhood\". Představiteli secesního piktorialismu byli Hugo Erfurth, Alfred Stieglitz, Edward Steichen, Frank Eugene, Clarence H. White, z českých fotografů Vladimír Jindřich Bufka a František Drtikol.\n\nPro puristický piktorialismus bylo příznačné užívání prostředků změkčujících fotografický obraz s cílem vystihnout atmosféru motivu. Užívalo se měkce kreslících objektivů a speciálních předsádek, uplatňovalo se protisvětlo, světelné kontrasty, záměrná neostrost, neobvyklá světelná atmosféra a šerosvit. Snímky působily mlhavým, rozplývavým „impresionistickým“ dojmem.\n\n\n\n\nDo spolku \"Vídeňský trojlístek\" (1897–1903) patřili rakouští fotografové Heinrich Kühn, profesor Hans Watzek a Hugo Henneberg. Hlásili se k piktorialismu a byli zastánci uznání fotografie jako uměleckého výrazového prostředku. Vylepšili kombinovanou techniku vícenásobné vrstvené gumy – gumotisk, což umožnilo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky. Pro jejich díla je často typická malířská neostrost, obzvláště u jejich náladových snímků krajin.\n\n\nAutoři používali techniku ušlechtilého tisku, což je historická technika zhotovování fotografických tisků. Spočívá v zásadě v účinku na světlo citlivých solí chromu ve spojení s koloidními látkami, většinou organického původu (želatina, arabská guma). Doba jejich používání je teoreticky od roku 1852, prakticky od roku 1890 dodnes. Autoři ušlechtilých tisků obvykle kladli důraz na náladu a atmosféru před popisným vyjádřením. Tisky byly stálejší a odolnější v čase než klasické materiály založené na halogenidech stříbra. Mezi ušlechtilé techniky se řadí uhlotisk (karbonotisk nebo pigmentový tisk) – historicky nejstarší ušlechtilý fotografický tisk používaný v letech 1890–1900, gumotisk (chromovaná klihovina nebo arabská guma), olejotisk, bromolejotisk a carbro (nepřímý uhlotisk).\n\nDalší používané metody:\n\n\nDále se používaly takzvané tvárné fotografické procesy, mezi které patří:\n\n\n\n\n"}
{"id": "191455", "url": "https://cs.wikipedia.org/wiki?curid=191455", "title": "Ján Stanek", "text": "Ján Stanek\n\nJán Juraj Stanek, známý i jako Železný kapitán (4. června 1909, Hrušovany, okres Topoľčany – 17. února 1996, Benešov) byl československý důstojník a během Slovenského národního povstání velitel obranného úseku Plesnivec 2. taktické skupiny.\n\nSyn železničáře Juraja Pavla a Anny, roz. Drábikové. V letech 1921-1927 studoval na reálném gymnáziu v Nových Zámcích, 1927-1929 na \"Obchodnej akadémii\" v Nitře.\n\nV roce 1927 dal facku profesorovi gymnázia a utekl ze země. Vstoupil do Cizinecké legie, ze které ale zakrátko dezertoval a vrátil se zpět do ČSR. V roce 1931 vstoupil do Československé armády. Později studoval na vysoké vojenské škole v Hranicích na Moravě. Po vzniku Slovenského státu byl příslušníkem Slovenské armády. Účastnil se pohraničních bojů s Maďarskem, útoku na Polsko a v letech 1942 - 1943 působil jako přidělenec u několika německých divizí na východní frontě. Pak byl převelen k slovenské Rychlé divizi. V roce 1943 se vrátil na Slovensko a začal spolupracovat s odbojem a to jednak s Čatlošem, komunisty (Husák) i skupinou okolo Goliana. Jako přednosta zpravodajského oddělení \"Ministerstva národnej obrany\" podával tajné zprávy Vojenskému ústředí SNR.\n\nPo vypuknutí Slovenského národního povstání byl nejprve Stanek pověřen vedením ústupu bratislavské vojenské posádky. V této úloze však selhal a z Bratislavy uprchl na vlastní pěst s nepořízenou. O několik dní později ho Golian pověřil velením obranného úseku Plesnivec 2. taktické skupiny, kde měl s pomocí početných posil stabilizovat situaci na Horehroní, kam pronikaly německé jednotky. Po stabilizaci situace jej přesvědčili partyzáni o potřebě útoku na slabě zabezpečený Telgárt (pozdější Švermovo). 5. září 1944 povstalci spolu s partyzány, dělostřeleckou podporou a několika tanky zaútočili na Němce v Telgártu. Protiútok způsobil německé posilněné útočné rotě 1. tankové armády těžké ztráty a přinutil je ustoupit. Útok byl jednou z mála úspěšných povstaleckých útočných akcí, což povstalecké velení okamžitě využilo ke zlepšení morálky ostatních jednotek, které jinak jen ustupovaly. Stanek po válce tvrdil, že povstalci zlikvidovali praktický celý 201. pluk SS, který měl 436 mrtvých a byl nucen se dezorganizovaně stáhnout. Stanka proto později přezdívali „Železný kapitán“. Telgárt, který během boje celý vyhořel, byl následujícího dne opět obsazen Němci. V říjnu byl Stanek Golianem zbaven funkce a převelen k americké a britské vojenské styčné misi, u které měl sloužit jako tlumočník.\n\nPo přechodu povstalců do hor Stanek ustupoval spolu s 3. praporem 2. československé paradesantní brigády v SSSR operující v Nízkých Tatrách. 26. prosince 1944 po boji s přepadovým oddílem Edelweiss u Veľkého Boku byl těžce raněn a zajat. Většině vojáků jeho jednotky se podařilo uniknout. Spolu s ním se fašistům podařilo zajmout i 15 příslušníků americké a britské vojenské mise, společně s několika slovenskými vojáky. Stanek později identifikoval jednoho z důstojníků jednotky Edelweiss jako Ladislava Nižňanského. Němci zajatce nejprve eskortovali do Polomky. Polomrtvého Stanka mezi sebou nesli na osm kilometrů dlouhé cestě dva američtí seržanti. Později byl společně s ostatními zajatci přemístěný do Banské Bystrice, Brezna a následně do Bratislavy, kde byli vyslýcháni gestapem a důstojníky Waffen-SS. Výslechů se podle Stanekových slov osobně účastnil i Josef Witiska a Hermann Höfle. Při výsleších Stanka údajně bili a několik dní mu odpírali stravu. Faktem je, že v důsledku jeho výpovědi, v které nacistům prozradil mnoho o přípravách a pozadí povstání mimo jiné i lhal o zapojení nejvyšších státních kruhů, což mu vlastně zachránilo život, protože se měl stát korunním svědkem v případném procesu. Od 18. ledna 1945 byl vězněn na gestapu v Berlíně. Později byl převezen z Reichenau do městečka Niederdorf v Tyrolských Alpách, kde jej 30. dubna 1945 osvobodila jednotka italských a rakouských partyzánů. Partyzáni odvedli osvobozené vězně do Lago di Braies, kde je našla postupující americká armáda. \n\nPo ozdravném pobytu na ostrově Capri se Stanek stal náčelníkem štábu československé vojenské mise v Itálii.\n\nPo návratu do osvobozeného Československa se stal od 4.9.1945 velitelem 4. divize v Žilině v hodnosti podplukovník generálního štábu. Od 15.1. do 25.3. 1946 při funkci velitele divize byl jmenovaný také za velitele vojenských jednotek nasazených na východním Slovensku proti banderovcům. Dne 20.2.1947 byl povýšený s účinností do 1.10.1946 do hodnosti plukovníka gšt., od 1.12.1947 byl jmenovaný velitelem 9. divize v Nitře. Do roku 1951 sloužil v armádě, ale později se stal obětí politických procesů v důsledku jeho kontaktů s „buržoazními nacionalisty“. Dále pracoval jako administrativní pracovník na železnicích. Byl též významným představitelem slovenského Junáka, skautské organizace až do jejího zrušení v roce 1950. Po roce 1968 byl rehabilitován. Zemřel v roce 1996 v Benešově.\n\n"}
{"id": "191458", "url": "https://cs.wikipedia.org/wiki?curid=191458", "title": "Zlomený šíp (kód)", "text": "Zlomený šíp (kód)\n\nZlomený šíp (v originále \"Pinnacle - Broken Arrow\") je v terminologii Ozbrojených sil Spojených států amerických kódové označení pro náhodnou událost, při které dojde k užití jaderných zbraní, hlavic nebo komponent, které ale nevytváří riziko nukleární války.\n\nVe Vietnamské válce označoval kód v rádiové komunikaci jednotku (nebo tábor) pod útokem, které hrozilo bezprostřední nebezpečí zničení (či zajetí) a současně žádost o veškerou dostupnou leteckou podporu v oblasti na jejich pozici (kód opravňoval k okamžité reakci veškerou leteckou techniku bez čekání na potvrzení změny cíle mise standardním řetězcem velení).\n\nMezi tyto případy patří:\n\nMinisterstvo obrany Spojených států amerických oficiálně uvádí 32 událostí s kódovým označením „Broken Arrow“ (stav k září 2013). Některými jsou:\n\nPoužití kódu bylo zachyceno např. ve filmu Údolí stínů (\"We were Soldiers\"), kde tímto kódem americká jednotka v bitvě u Ia Drang žádala o leteckou podporu všech dostupných leteckých sil. Ve vietnamské válce značil radiový kod \"Broken Arrow\" přečíslenou americkou jednotku pod útokem (a bezprostředně hrozícím zničením) a současně žádost o veškerou dostupnou leteckou podporu v oblasti.\n\n"}
{"id": "191461", "url": "https://cs.wikipedia.org/wiki?curid=191461", "title": "Modrotisk", "text": "Modrotisk\n\nModrotisk je tradiční technika potisku textilií a zároveň název pro tmavě modrou látku s bílými vzory, která se touto tiskovou technikou vyrábí.\nJedná se o negativní tisk, kdy se textilie potiskne v místech, která mají zůstat bílá. Potisk se provede \"rezervou\" – vykrývací směsí, která ochrání požadovaná místa před kontaktem s barvivem a která se po barvení odstraní vypráním. K tisku se tradičně používají dřevěné formy, do kterých jsou požadované vzory vyřezány nebo vytvořeny pomocí zapuštěných kovových drátů a plechů. Původně se k obarvení indigem, importovaným přírodním barvivem, používala zákazníky donesená domácí lněná plátna, ve druhé polovině 19. století lněná a bavlněná plátna přímo z továren.\n\nOd konce 18. století pronikal modrotisk do lidových krojů, jeho obliba vzrostla hlavně v 19. století. Pro některé oblasti jako např. Horácko nebo Valašsko se stal typickým materiálem. V 19. století byla modrotiskařská dílna snad v každém malém městečku, ve 20. století jich začalo ubývat, dodnes jsou v Česku v provozu dílny v Olešnici a ve Strážnici.\n\nDne 28. listopadu 2018 byl modrotisk přidán do seznamu nehmotného světového dědictví UNESCO. Šlo o společnou nominaci Česka, Slovenska, Rakouska, Německa a Maďarska.\n\n"}
{"id": "191463", "url": "https://cs.wikipedia.org/wiki?curid=191463", "title": "Happy Hardcore Clips ...And the Show Goes On!", "text": "Happy Hardcore Clips ...And the Show Goes On!\n\nHappy Hardcore Clips …And The Show Goes On! je první VHS německé skupiny Scooter. Byla vydána 25. dubna 1996. Obsahuje sedm videoklipů, tři dokumenty o natáčení videoklipů a video z nahrávacího studia Scooteru.\n"}
{"id": "191466", "url": "https://cs.wikipedia.org/wiki?curid=191466", "title": "Richard Sedloň", "text": "Richard Sedloň\n\nRichard Sedloň (1900-1992) byl americký malíř, žijící v Bedfordu, stát Ohio.\n\nRichard Sedloň se narodil 26. srpna 1900, v české čtvrti amerického města Philadelphia.\nByl druhým dítětem českých emigrantů, Vincenta a Hortense Sedloňových. Richard uplatnil svůj umělecký talent v 18 letech jako litograf v podniku Morgan Lithography v Clevelandu – v největší tiskařské organizaci té doby.\nRichard byl též profesionálním umělcem, který vynikal v řezbářství, olejomalbě a kreslení. Žil v Bedfordu, ve státě Ohio, se svou ženou Anne (Anne Nyerges) v domě který se jmenoval Hezekiah Dunham House, který Anna zdědila po svých rodičích. Richard Sedloň zemřel 9. února 1992 v Bedfordu.\n\n"}
{"id": "191482", "url": "https://cs.wikipedia.org/wiki?curid=191482", "title": "Taškentská televizní věž", "text": "Taškentská televizní věž\n\nTaškentská televizní věž je dominantou hlavního města Uzbekistánu. S výškou 375 m je také druhou nejvyšší stavbou ve Střední Asii.\n\nVěž se začala stavět roku 1978, otevřena byla o více než šest let později, 15. ledna 1985. Ve výšce 97 m nad zemí je umístěno patro s vyhlídkou na město a dvěma restauracemi. Věž slouží hlavně ale jako vysílač televize, rozhlasu i dalších služeb pro celou dvoumilionovou metropoli země. Stavba je ocelové konstrukce, vážící 7 200 tun.\n\n\n"}
{"id": "191483", "url": "https://cs.wikipedia.org/wiki?curid=191483", "title": "Zdeněk Zouhar", "text": "Zdeněk Zouhar\n\nZdeněk Zouhar (8. února 1927 v Kotvrdovicích – 18. listopadu 2011 v Brně) byl český pedagog, muzikolog a skladatel soudobé vážné hudby, vysokoškolský pedagog a také dramaturg hudebního vysílání Československého rozhlasu. Byl významným organizátorem hudebního života a propagátorem díla Bohuslava Martinů i v době, kdy Martinů žil v emigraci a jeho jméno bylo v Československu zapovězeno. Manželkou Z. Zouhara byla klavíristka Věra Zouharová (8. května 1928 – 9. ledna 2015), se kterou měl dvě děti.\n\nSyn Vít Zouhar je hudebním skladatelem a muzikologem, proděkanem na Pedagogické fakultě Univerzity Palackého v Olomouci. Dcera PaedDr. Jolana Němcová (* 1962) učí na Biskupském gymnáziu v Brně a je zakladatelkou SPS Sušil v Rousínově, který diriguje.\n\nZdeněk Zouhar byl prvorozeným synem Jana Zouhara a Anežky Zouharové (roz. Svobodové) v Kotvrdovicích u Blanska. Již v dětství se učil na housle, violu, klavír a varhany, vyučoval jej nejprve Martin Nečas, varhaník v nedaleké obci Jedovnice. Za války, po přestěhování rodiny do Blanska, se učil hudbě jen samostatně, podle příručky „Teoreticko-praktická škola hry na varhany“ Františka Z. Skuherského. Před maturitou na průmyslové škole navštěvoval lekce hudební teorie u skladatele Viléma Blažka na hudební škole Besedy brněnské (1945–1946). Během studia na pedagogickém gymnáziu v Bratislavě byl žákem A. Moyzese na VŠMU v Bratislavě (1950-1951). Cíleně se studiu skladby oddal až po maturitě, a postupně vystudoval tři vysoké školy: hudební obor na Pedagogické fakultě University J. E. Purkyně v Brně, pak výtvarný obor na téže fakultě a hudební vědu na filozofické fakultě. Paralelně byl soukromým žákem skladatele Jana Kunce ve skladbě, kompozici pak vystudoval také na JAMU v Brně ve třídě Theodora Schaefera.\n\nPracoval nejprve jako vedoucí hudebního oddělení Univerzitní knihovny v Brně (1953–1961), byl dramaturgem brněnské redakce hudebního vysílání Československého rozhlasu (1961-1970), od r. 1962 vyučoval na JAMU.\n\nOd mládí si dopisoval se skladatelem Bohuslavem Martinů a na jeho přání zorganizoval 7. ledna 1956 v Poličce světovou premiéru kantáty „Otvírání studánek“. Martinů později napsal: „Zouhar je fajn kluk a všichni na něho žárlí, jen já ne.“ (z dopisu 24. prosince 1956). Zouhar byl velkým propagátorem Bohuslava Martinů, je autorem první české knihy o tomto skladateli, která v naší zemi mohla vyjít (sborník vzpomínek a studií „Bohuslav Martinů“ – 1957), velkou měrou se zasloužil o jeho rehabilitaci a v roce 1977 byl jedním ze zakladatelů Společnosti Bohuslava Martinů (společně s dr. Jaroslavem Mihule). Řadu let pak byl jejím předsedou.\n\nZouhar se nikdy netajil svým náboženským přesvědčením a mnoho sil věnoval duchovní hudbě. Za to, že napsal postupně tři „Ave Maria“, začal být označován za „toho, kdo skládá Ave Maria“, bylo na něho nahlíženo jako na osobu politicky nespolehlivou, a to bylo patrně příčinou, že více než dvacet let nemohl dokončit svou habilitaci a také musel opustit místo redaktora Československého rozhlasu. Teprve v roce 1983 se habilitoval jako docent na JAMU v Brně a až roku 1989 byl jmenován profesorem. Na JAMU vyučoval do r. 1997, v závěru života pak působil jako vedoucí katedry dirigování a kompozice na Akadémii múzických umení v Banské Bystrici (1997–2005).\n\nZdeněk Zouhar se mnoho let věnoval dirigování sborů, jako sbormistr působil zejména ve sboru Opus (1954–1956), a vedl Ženský komorní sbor „Vítězslava Kaprálová“ (1956–1960). Jako vedoucí hudebního oddělení Univerzitní knihovny organizoval okresní i krajské přehlídky sborového zpěvu a také zavedl nedělní komorní koncerty v Univerzitní knihovně, na nichž prosazoval soudobou hudbu. Býval také členem nebo předsedou mnohých porot sborových soutěží. Za svou organizační činnost získal v roce 1961 čestné uznání Festivalu sborového zpěvu.\n\nZdeněk Zouhar složil téměř 150 skladeb pro nejrůznější obsazení, psal knihy, publikoval přes 250 statí a přednesl přibližně stejný počet přednášek a referátů, a to i na zahraničních konferencích a sympoziích. Mnoho let si dopisoval s Bohuslavem Martinů, (až do jeho smrti v roce 1959), na sklonku svého života pak společně se svým synem Vítem tuto korespondenci uspořádal a vydal knižně.\n\n\n\n\n\n\n\n\n"}
{"id": "191484", "url": "https://cs.wikipedia.org/wiki?curid=191484", "title": "TýTý 2006", "text": "TýTý 2006\n\nDne 17. března 2007 se konalo slavnostní vyhlášení XVI. ročníku prestižní ankety TýTý 2006. Přímý přenos vysílala TV Nova v sobotu večer ve 20.00.\n"}
{"id": "191485", "url": "https://cs.wikipedia.org/wiki?curid=191485", "title": "Václav Filípek", "text": "Václav Filípek\n\nVáclav Filípek (29. srpna 1811 Veselí nad Lužnicí – 27. května 1863, Praha) byl český národní buditel, divadelník, překladatel a novinář. Ottův slovník naučný uvádí, pravděpodobně nesprávně, rok narození 1812.\nVáclav Filípek je rodák z Veselí nad Lužnicí a rod Filípků má kořeny v blízké obci Sviny, kde děd Josef Filípek byl sedlák a otec Josef Filípek tkadlec a zemědělec. Ten se v r. 1804 přestěhoval do města do koupeného domku a zde se Václav narodil jako třetí syn. V roce 1817 začal chodit do místní školy a od roku 1827 bydlel a studoval v Jindřichově Hradci gymnázium, kde byl ovlivněn zejména prof. Janem Dubským a Martinem Hrubým; pro pilnost a svědomitost byl mladý Václav od druhé třídy osvobozen od placení školného; spřátelil se s žáky Aloisem Matoušovským a Karlem Tupým (později umělecké jméno Boleslav Jablonský); zajímal se o mateřskou řeč a literaturu a také napsal svoji první čtyřsvazkovou sbírku básní „Sbírka všelikého cvičení v básnickém slohu“. V roce 1832 Filípek (také Matoušovský a Tupý) gymnázium absolvoval a odešel na další studia do Prahy.\n\nVáclav Filípek spolu se svými jihočeskými přáteli studoval filozofickou fakultu a navštěvoval i nepovinné přednášky dějin filozofie, estetiky a české mluvnice, po dalším studiu (pedagogika) získal na fakultě v dubnu 1835 vychovatelské osvědčení. V Praze brzy pronikl mezi české vlastence, zapojil se do kulturního dění a sblížil se s Josefem Kajetánem Tylem a přestěhoval se ze studentského společného bytu v hostinci na Dobytčím trhu k němu (byt v kasárnách u Truhlářské ul.). Začala jejich plodná spolupráce v redakci časopisu Kwěty české. Prvním Filípkovým literárním příspěvkem byla otištěná povídka „Divotvorný kvítek“ (23. ledna 1834).\n\nV druhé polovině roku 1833 se kolem Tyla seskupili lidé (např. Karel Hynek Mácha, Karel Sabina), kteří usilovali o české divadlo a Václav Filípek byl mezi nimi a stal se hercem-členem divadla. Hrál v mnohých hrách pod jménem „Líp“, také ve Stavovském divadle, ale více ho zajímala práce novinářská. Přesto je autorem dvou her.\n\nFilípek se věnoval nejen osvětovým článkům, ale jako novinář v časopisu \"Kwěty české\" (založené 1834, jako především almanach básníků a spisovatelů, jedno z nejstarších periodik v Evropě, později týdeník Květy), zavedl nový publicistický útvar – fejeton. Tento žánr se do Čech dostal v té době z Francie. První Filípkův fejeton „Půlnoční rozjímání o šetrnosti městských a venkovských děvčat“ vyšel 24. dubna 1836. Jako autor, a nejen fejetonů, vynikal vtipem a výstižností postřehu. Když zakladatel Kwětů J. K. Tyl roku 1836 z redakce odešel, Filípek zůstal a jeho činnost kvantitou dosáhla vrcholu. Publikoval také v almanachu „Vesna, almanach pro kvetoucí svět“, v časopisech „Česká včela“ a „Vlastimil, přítel osvěty a zábavy““; pracoval také jako korektor v tiskárně Jeřábek, dohlížel na správný jazyk v časopisu „Lumír“. V roce 1839 se odstěhoval od J. K. Tyla a s kamarády Františkem Jaromírem Rubešem, Františkem Hajnišem a Karlem Tupým bydlel U Černé růže na Příkopech. Založil v r. 1841 tehdy oblíbený časopis „Paleček, milovník žertu a pravdy“ (s Rubešem a Hajnišem) a byl jeho redaktorem. Od roku 1846 Filípek redigoval „Pražský všeobecný domácí a hospodářský kalendář“, také později pracoval v politickém časopise „Pozor“ (od února 1863), ten však po jeho smrti zanikl. Obsáhlá je také jeho překladatelská činnost: z francouzštiny a němčiny překládal pro tisk novely a články, ale i divadelní hry. Stavovské divadlo, zejm. po r. 1846 uvedlo více jak 8 her v jeho překladu.\n\nZ diskusí přátel okolo Tyla vyplynula potřeba oživení českého společenského života pořádáním zábav a plesů. Mezi hlavní organizátory patřil kromě Tyla, Rubeše, Tupého a Josefa Pichla také Filípek. Po úspěchu první merendy o masopustu 1835 následovaly další a 5. února 1840 se pořádal již první český bál-ples (další za rok již v Žofínském sále). Filípek patřil dále mezi organizátory mnoha dalších velkých čs.plesů, podílel se na pořádání prvních šesti českých tanečních besed (1841), přispěl do publikace „Česká beseda“, vydané Tylem r.1842.\n\nVáclav Filípek – básník, novinář, herec a přítel J. K. Tyla svým dílem – jako zakladatel českého fejetonu ovlivnil i Jana Nerudu a V. Hálka. O Filípkovi napsal v roce 1887 Alois Mattuška práci: Václav Filípek, zasloužilý spisovatel a vlastenec český. V roce 75. výročí narození byla (1886) Václavu Filípkovi na rodném domě ve Veselí nad Lužnicí (v dnešní ulici Václava Filípka) odhalena pamětní deska s textem: ZDE NARODIL SE DNE 29.SRPNA 1811 VÁCLAV FILÍPEK ZASLOUŽILÝ SPISOVATEL A BUDITEL NÁRODA. Jeho hrob najdeme na Vyšehradském hřbitově v Praze.\n\n\n\n"}
{"id": "191487", "url": "https://cs.wikipedia.org/wiki?curid=191487", "title": "Vakovlk tasmánský", "text": "Vakovlk tasmánský\n\nVakovlk tasmánský (\"Thylacinus cynocephalus\") byl masožravý vačnatec, který žil původně na území Austrálie, Tasmánie a Nové Guineje. Je znám také pod názvy tasmánský tygr (kvůli pruhům na hřbetu a zádi), tasmánský vlk nebo zkráceně pouze vakovlk. Předpokládá se, že vyhynul ve 20. století. Byl posledním žijícím druhem čeledi vakovlkovitých, jejíž někteří zástupci byli nalezeni ve fosilním záznamu již v období raného miocénu.\n\nDo doby, než se v Austrálii na konci 18. století začali usazovat Evropané, již na pevnině téměř nebo úplně vyhynul, ale spolu s několika dalšími endemickými druhy (např. ďáblem medvědovitým) přežil v Tasmánii. Jeho konečné vyhynutí je většinou připisováno intenzivnímu lovu, ale mohlo být také důsledkem nemocí, rozšíření psů nebo zásahu lidí do životního prostředí. Ačkoli je oficiálně považován za vyhynulého, občas se objevují nepotvrzené zprávy o jeho zahlédnutí.\n\nStejně jako tygři a vlci severní polokoule, po kterých získal svá dvě lidová označení, byl vakovlk predátorem na vrcholu potravního řetězce. Jako vačnatec nebyl blízce příbuzný těmto placentálním savcům, ale kvůli konvergentní evoluci se u něj vyvinuly jisté podobné znaky. Za jeho nejbližšího žijícího příbuzného je považován ďábel medvědovitý nebo mravencojed žíhaný. Byl jedním ze dvou druhů vačnatců, u nichž se vak vyskytoval u obou pohlaví (druhým je stále žijící vačice vydří). U samců vak sloužil jako ochranný obal pro vnější pohlavní orgány.\n\nModerní vakovlk se na Zemi objevil zhruba před 4 miliony lety, tedy v období pliocénu. Fosilní záznamy prvních zástupců čeledi vakovlkovitých jsou datovány již do raného miocénu; např. v Riversleighu v severozápadním Queenslandu se nacházejí fosílie minimálně sedmi druhů této čeledi. Jeden z největších druhů, \"Thylacinus potens\", který dorůstal zhruba velikosti vlka, jako jediný přežil do pozdního miocénu. V pozdním pleistocénu a raném holocénu byl moderní vakovlk rozšířen po celé Austrálii a Nové Guineji, i když jeho populace nebyla nikdy veliká.\n\nVakovlk je jedním z nejznámějších příkladů konvergentní evoluce, protože vykazuje několik podobností se zástupci psovitých ze severní polokoule, jako jsou např. ostré zuby, chození po prstech a podobná stavba těla. Zaujímal stejnou ekologickou niku v Austrálii jako psovití jinde na světě, tudíž se u něj vyvinulo několik stejných vlastností. Přesto nebyl s žádnými predátory ze severní polokoule blízce příbuzný.\n\nAustralští aboridžinci byli prvními lidmi, kteří se s vakovlkem setkali. Bylo nalezeno mnoho rytin a kamenných maleb tohoto živočicha pocházejících z doby okolo roku 1000 př. n. l. Mnoho těchto petroglyfů se nachází na severozápadě kontinentu na poloostrově Burrup. Když do Austrálie dorazili první průzkumníci, byl vakovlk na pevnině již téměř nebo úplně vyhynulý a v Tasmánii vzácný. Evropané ho možná poprvé spatřili již v roce 1642, kdy Abel Tasman poprvé doplul na (po něm později pojmenovaný) ostrov Tasmánie. Jeho družina zaznamenala spatření stop „divokých zvířat s drápy jako tygr“. Marc-Joseph Marion du Fresne, který připlul v roce 1772 na lodi \"Mascarin\", zase nahlásil spatření „tygří kočky“. Podle takovýchto záznamů ale nelze jednoznačně určit, že se jednalo právě o vakovlka; ve skutečnosti to mohl být také tasmánský čert nebo kunovec velký. První nepochybné setkání s tímto živočichem, které se událo 13. května 1792, zaznamenal přírodovědec Jacques Labillardière během francouzské výpravy vedené Brunim d'Entrecasteauxem. První detailní popis vakovlka vyšel v novinách \"Sydney Gazette\" v roce 1805.\n\nVědecky byl poprvé detailně popsán přírodovědcem Georgem Harrisem v roce 1808, pět let po osídlení ostrova. Ten ho původně zařadil do rodu \"Didelphis\" a pojmenoval ho \"Didelphis cynocephala\" neboli „psohlavá vačice“. Poté, co vědci již dříve poznali, že australští vačnatci jsou zásadně odlišní od již známých rodů savců, vymezil Étienne Geoffroy Saint-Hilaire v roce 1796 rod kunovec (\"Dasyurus\") a v roce 1810 mezi ně vakovlka zařadil. Kvůli sjednocení směsi řecké a latinské nomenklatury byl jeho druhový přívlastek změněn na řecký \"cynocephalus\". V roce 1824 pro něj Coenraad Jacob Temminck vymezil nový rod \"Thylacinus\", jehož název je odvozen ze řeckého slova \"θύλακος\" (thýlakos), což znamená „vak“.\n\nNěkolik studií podporuje teorii, že nejbližšími žijícími příbuznými vakovlka jsou zástupci čeledi kunovcovití a bazálním kladem kunovců je čeleď mravencojedovití. Nicméně ze závěru výzkumu publikovaného v lednu 2009 ve vědeckém časopise \"Genome Research\" vyplývá, že bazálním kladem kunovců je rod vakovlk (\"Thylacinus\") a mravencojedovití jsou sesterský klad s kunovcovitými.\n\nVakovlk připomínal velikého psa s krátkými chlupy a ztuhlým ocasem, který z těla vybíhal pod podobným úhlem jako u klokanů. Mnoho evropských osadníků ho kvůli neobvyklému držení těla a celkovému chování přirovnávalo k hyeně. Jeho žlutohnědý kožich měl na hřbetu, zádi a části ocasu 13 až 21 výrazných tmavých pruhů, které mu vysloužily přezdívku „tygr“. Tyto pruhy byly výraznější u mladších jedinců a s postupem věku bledly. Jeden z pruhů se táhl až na vnější stranu zadního stehna. Srst vakovlka byla hustá a hebká, chlupy dosahovaly délky až 15 mm. Jeho oblé vztyčené uši byly dlouhé zhruba 8 cm a pokrývala je krátká srst. Zbarvení sahalo od světle po tmavě hnědou a břicho mělo krémovou barvu.\n\nDélka těla dospělého jedince bez ocasu sahala od 100 do 130 cm a délka ocasu od 50 do 65 cm. Největší známý jedinec dosahoval délky 290 cm od nosu k ocasu. Dospělý vakovlk byl vysoký asi 60 cm po ramena a vážil mezi 20 až 30 kg. U druhu se vyskytovala lehká forma pohlavního dimorfismu, kdy samec dorůstal v průměru větších rozměrů než samice.\n\nSamice vakovlka měla vak se čtyřmi bradavkami, na rozdíl od mnoha ostatních vačnatců byl však vak otevřený směrem k zadní části těla. Samec měl také vak, což je mezi australskými vačnatci ojedinělý úkaz. Do něho si mohl schovat šourek a zabránit tak jeho poškození.\n\nVakovlk byl schopný rozevřít čelisti do neobvyklé míry, a to až do úhlu 120°. Tuto schopnost lze částečně zahlédnout v krátké černobílé nahrávce jedince chovaného v zajetí, kterou v roce 1933 natočil australský přírodovědec David Fleay (2:05 a 2:22 na nahrávce vlevo). Čelisti měl slabé a jeho chrup se skládal ze 46 zubů.\n\nJeho stopy se od stop ostatních původních i nepůvodních živočichů dají jednoduše rozeznat; na rozdíl od lišky, kočky, psa, vombata a tasmánského čerta měl velký zadní polštářek a čtyři výrazné přední polštářky uspořádané téměř v rovné linii. Na předních končetinách měl pět prstů a na zadních čtyři, všechny s nezatažitelnými drápy.\n\nPrvní vědecké studie naznačovaly, že měl citlivý čich, pomocí kterého stopoval kořist, nicméně analýza struktury jeho mozku odhalila, že neměl příliš vyvinuté čichové bulby. Pravděpodobně se při lovu spoléhal spíše na svůj zrak a sluch. Někteří pozorovatelé mu přisuzovali silný a charakteristický pach, jiní zase slabý a typicky zvířecí a někteří tvrdili, že žádný pach nevydával. Je možné, že vakovlk, stejně jako jemu příbuzný tasmánský čert, vydával pach, když byl rozrušený.\n\nMěl nemotorný způsob chůze a nedokázal rychle běhat. Ke skoku se dokázal odrazit ze dvou nohou podobně jako klokan. Podle Erica Guilera, který se výzkumem vakovlka zabýval, sloužil tento skok k rychlému pohybu, když se živočich vyděsil. Vakovlk byl také schopný balancovat na zadních nohách a chvíli stát ve vzpřímeném postoji.\n\nPozorovatelé živočicha v přírodě a v zajetí zaznamenali, že při rozrušení vrčel a syčel a často výhrůžně rozevíral čelisti. Během lovu vydával rychle se opakující štěkavé hrdelní zvuky, které pravděpodobně sloužily ke komunikaci mezi členy smečky. Také dokázal dlouze řvát, což mu pravděpodobně sloužilo k identifikaci na dlouhou vzdálenost.\n\nO chování a prostředí výskytu vakovlka toho není mnoho známo. Několikrát byl pozorován v zajetí, ale existuje jen málo dokladů o jeho chování v přírodě, a ty jsou navíc neověřené. Většina pozorování byla učiněna za dne, přitom byl nočním živočichem. Postřehy z těchto pozorování pocházejících z 20. století navíc mohly být nepřesné kvůli tomu, že živočich byl již pod vlivem okolností, které později vedly k jeho vyhynutí. Některé charakteristiky chování byly vyvozené z chování jemu příbuzného tasmánského čerta.\n\nNa australské pevnině dával pravděpodobně přednost blahovičníkovým lesům, mokřadům a lučinám. Kamenné malby australských aboridžinců naznačují, že byl rozšířen po celé pevnině a v Nové Guineji. Důkaz o výskytu na pevnině představuje vysušená zdechlina, která byla nalezena v roce 1990 v jeskyni v Nullarboru a jejíž stáří bylo pomocí uhlíkové metody datování určeno na zhruba 3300 let.\n\nV Tasmánii dával přednost lesnatým oblastem vnitrozemí a pobřežním vřesovištím, které se později staly hlavním cílem britských osadníků hledajících pastviny pro svůj dobytek. Pruhy na zádech mohly sloužit jako kamufláž v lesích, ale mohly také napomáhat identifikaci. Jedinec se obvykle nepohyboval mimo území o rozloze mezi 40 a 80 km². Přesto nebyl teritoriálním živočichem – občas spolu byly pozorovány skupiny větší než jedna rodina.\n\nVakovlk byl aktivním lovcem v noci a za šera, dny trávil v malých jeskyních nebo dutých kmenech. Často se ve dne uchyloval do kopců a lesů a v noci lovil na otevřených planinách. První pozorovatelé zaznamenali, že byl většinou plachý a vyhýbal se lidem, i když občas se u něj objevily známky zvídavosti. V té době byl často považován za prudkého živočicha, ale to bylo nejspíše zapříčiněno vnímáním vakovlka jako hrozby pro zemědělství.\n\nExistují důkazy celoročního rozmnožování, přičemž nejvíce k němu docházelo v zimě a na jaře. Během jednoho vrhu samice porodila až čtyři mláďata (většinou však dvě nebo tři), která poté až tři měsíce nosila ve vaku a chránila je do doby, než dorostla alespoň polovičních rozměrů dospělého jedince. Zpočátku bylo mládě ve vaku slepé a bez srsti, ale při jeho opuštění již vidělo a kůži mělo porostlou. Do doby, než bylo schopné matce pomáhat, zůstávalo v doupěti, zatímco matka lovila. V zajetí se podařilo vakovlky rozmnožit jen jednou, a to v roce 1899 v Melbourneské zoologické zahradě. Život jedince v přírodě mohl trvat zhruba 5 až 7 let a v zajetí až 9 let.\n\nByl pravým masožravcem. Měl svalnatý žaludek, který se byl schopen roztáhnout a umožnil tak příjem velkého množství potravy v krátkém čase. Tato schopnost byla pravděpodobně adaptací na dlouhá období bez dostačujícího množství potravy. Analýza kostry a pozorování v zajetí naznačují, že se při lovu soustředil na jednu kořist a pronásledoval ji do doby, než se vyčerpala. Některé studie naznačují, že mohl lovit v malých rodinných smečkách, kdy hlavní skupina hnala kořist ve směru jedince, který čekal v úkrytu.\n\nO jeho potravě a stravovacích návycích se toho ví málo. Mezi kořist pravděpodobně patřili malí klokani, vombati, ptáci a malí živočichové jako klokánci a possumové. Možná také lovil emu hnědého tasmánského. Tento velký nelétavý pták s vakovlkem sdílel areál a kvůli nadměrnému lovení člověkem v roce 1850 vyhynul, což mohlo přispět k poklesu populace vakovlka. Evropští osadníci věřili, že vakovlk loví ovce a drůbež farmářů. V zajetí byl krmen různými druhy jídel, mezi nimiž byli např. mrtví králíci a klokani, hovězí, skopové, koňské a někdy drůbeží maso.\n\nStudie Univerzity Nového Jižního Walesu z roku 2011, při které byly využity pokročilé počítačové metody vytváření modelů, naznačila, že vakovlk měl překvapivě slabé čelisti. Z jejích závěrů vyplývá, že jedl pouze malá zvířata a byl tak přímou konkurencí tasmánského čerta a kunovce velkého. Kvůli tomu byl pravděpodobně náchylný i k malým změnám ekosystému.\n\nGenetická diverzita vakovlka klesala již dávno před příchodem člověka. Velikost populace začala klesat přibližné před 100 tisíci lety.\n\nNa pokraj vyhynutí se na pevninské Austrálii pravděpodobně dostal zhruba před 2000 lety a na Nové Guineji možná i dříve. Kamenné malby z národního parku Kakadu ukazují, že byl loven Austrálci. Úplné vyhynutí je spojováno se psem dingem, který jakožto invazní druh podobné charakteristiky pro vakovlka představoval konkurenci. Nicméně existují pochyby o skutečném vlivu dinga, který na rozdíl od vakovlka lovil převážně ve dne. Navíc vakovlk měl statnější konstituci těla, která by pro něj při setkání jeden na jednoho představovala výhodu. Novější morfologické výzkumy těchto dvou živočichů ukázaly, že ačkoli měl dingo slabší skus, jeho lebka dokázala vydržet větší zátěž, což mu umožnilo lovit větší kořist. Jídelníček vakovlka také nebyl tak rozmanitý jako jídelníček všežravého dinga. Jejich areály se pravděpodobně překrývaly, protože subfosilie vakovlků byly nalezeny poblíž subfosilií dingů. Když Austrálci začali využívat dinga jako loveckou zvěř, vystavili tak vakovlka zvýšenému tlaku okolí.\n\nV Tasmánii žil až do 30. let 20. století. V době, kdy se tam usadili první osadníci, byl nejrozšířenější na severovýchodě, severozápadě a v severních částech vnitrozemí. Ve dne byl málokdy spatřen, ale postupně začal být spojován s útoky na ovce. To vedlo k vypisování odměn za jeho ulovení. Společnost Van Diemen's Land Company, která v Tasmánii vlastnila část území, začala odměny vypisovat již v roce 1830 a tasmánská vláda mezi lety 1888 a 1909 vyplácela odměnu £1 za hlavu dospělého jedince a po deseti šilincích za mládě. Celkově vyplatila 2184 odměn, ale vakovlků bylo pravděpodobně zabito více. Toto snažení farmářů a lovců odměn je často považováno za příčinu vyhynutí živočicha. Asi za to ale mohl i boj o přežití s divokými psy přivezenými Evropany, narušení jeho přirozeného prostředí, současné vyhynutí jím lovených druhů a nemoc podobná psince. Ať už byla příčina jakákoli, ve 20. letech 20. století se již ve volné přírodě vyskytoval pouze výjimečně. V roce 1928 Tasmánský poradní výbor pro původní faunu doporučil ochranu všech zbývajících jedinců a jako oblast s vhodnými podmínkami pro přežití označil pobřeží západní Tasmánie. Posledního vakovlka zabitého ve volné přírodě ulovil farmář Wilf Batty 6. května 1930 na severovýchodě ostrova.\n\nPosledního jedince chovaného v zajetí, kterému se později říkalo „Benjamin“ (i když jeho pohlaví nikdy nebylo s jistotou určeno), odchytil v roce 1933 Elias Churchill a následně ho poslal do Hobartské zoologické zahrady, kde vakovlk žil tři roky. Frank Darby, který v novinovém článku z května 1968 tvrdil, že v zoologické zahradě pracoval jako ošetřovatel, uvedl, že živočich byl znám pod jménem „Benjamin“. Nicméně neexistují žádné dokumenty potvrzující existenci nějaké přezdívky, navíc Alison Reidová (\"de facto\" správkyně zoologické zahrady v té době) a Michael Sharland (novinář se zoo spojený) odmítli jednak to, že Darby pro zoologickou zahradu kdy pracoval, jakož i to, že vakovlkovi se říkalo Benjamin. Zdá se, že Darby je také zdrojem tvrzení, že poslední známý vakovlk byl samec; fotografie jedince naznačují, že to byla samice. Tento vakovlk zemřel 7. září 1936 pravděpodobně na následky zanedbání péče – neměl možnost dostat se pod přístřešek a byl tak vystaven občasným extrémům tasmánského počasí: horku během dne a mrazivým teplotám v noci. V roce 1933 se objevil v posledním známém filmu žijícího vakovlka, který natočil přírodovědec David Fleay. Černobílý snímek o délce 62 sekund ho zobrazuje, jak přechází po svém výběhu. Roku 1996 Austrálie prohlásila 7. září za den ohrožených druhů.\n\nI když ochránci přírody žádali ochranu vakovlka již od roku 1901 (zčásti kvůli zvyšujícím se obtížím při získávání jedinců pro zámořské sbírky), politické obtíže umožnily zavedení ochrany až v roce 1936. Ta byla tasmánskou vládou oficiálně vyhlášena 10. července 1936, neboli 59 dní předtím, než poslední známý jedinec zemřel v zajetí.\n\nVýsledky následných pátrání naznačovaly, že druh v Tasmánii pravděpodobně přežil do šedesátých let. Eric Guiler a David Fleay při hledání živočicha na severozápadě Tasmánie našli stopy a trus, který mu mohl patřit, slyšeli zvuky odpovídající popisu jím vydávaných zvuků a nasbírali neoficiální důkazy od lidí, kteří údajně vakovlka spatřili. Navzdory tomuto pátrání se nenašel žádný přesvědčivý důkaz o jeho přetrvávajícím výskytu v přírodě. Mezi lety 1967 a 1973 zoolog Jeremy Griffith a farmář James Malley uspořádali pravděpodobně nejintenzivnější pátrání po vakovlkovi v historii; mimo jiné instalovali samočinné stanice s kamerami, důkladně zkoumali nahlášené zprávy o spatření vakovlka a v roce 1972 spolu s Bobem Brownem založili výzkumný tým, jehož činnost skončila bez nalezení důkazu o přežití živočicha.\n\nAž do osmdesátých let byl řazen mezi ohrožené druhy. Mezinárodní standardy do té doby umožňovaly zařazení druhu mezi vyhynulé až po 50 letech bez potvrzeného výskytu. V roce 1982 byl tak prohlášen za vyhynulého Mezinárodním svazem ochrany přírody (IUCN) a v roce 1986 tasmánskou vládou. Úmluva o mezinárodním obchodu s ohroženými druhy volně žijících živočichů a rostlin (CITES) je opatrnější a řadí ho stále mezi „pravděpodobně vyhynulé“.\n\nAustralian Rare Fauna Research Association od roku 1936 zaznamenala 3800 případů údajného pozorování vakovlka, zatímco Mystery Animal Research Centre of Australia jich do roku 1998 zaznamenalo 138 a Ministerstvo ochrany přírody a správy půdy Západní Austrálie za stejné období 65. Nezávislí výzkumníci Buck a Joan Emburgovi udávají 360 případů v Tasmánii a 269 na pevnině. Na pevnině jsou případy hlášeny nejčastěji v jižní Victorii.\n\nNěkteré případy domnělého zpozorování živočicha získaly značnou publicitu. V roce 1973 Gary a Liz Doyleovi natočili desetisekundové video s neznámým živočichem přebíhajícím cestu v Jižní Austrálii. Kvůli špatné kvalitě filmu se ale nepodařilo živočicha identifikovat. V roce 1982 Hans Naarding, výzkumník pro Tasmania Parks and Wildlife Service, údajně poblíž Arthurovy řeky v severozápadní Tasmánii v noci zpozoroval vakovlka a tato událost vedla k rozsáhlému ročnímu pátrání financovanému vládou. V lednu 1995 zaměstnanec Parks and Wildlife Service nahlásil zahlédnutí živočicha v severovýchodní Tasmánii, ale následná pátrání po něm neodhalila žádné stopy. V únoru 2005 německý turista Klaus Emmerichs tvrdil, že pořídil digitální fotografii vakovlka, kterého spatřil v národním parku Lake St Clair, nicméně autenticitu fotografií se nepodařilo prokázat. Fotografie byly publikovány až v dubnu 2006, zobrazovaly živočicha jen zezadu a nejsou považovány za dostatečně průkazné.\n\nAustralské muzeum v Sydney v roce 1999 započalo projekt klonování vakovlka. Cílem bylo využít genetického materiálu ze zachovaných jedinců k naklonování nových živočichů, a přivést tak druh zpět k životu. Mnoho genetiků (např. Janette Normanová a Jeremy Austin) projekt zamítlo jako pouhý propagační krok a jeho hlavní zastánce Mike Archer byl v roce 2002 nominován na anticenu Bent Spoon Award udělovanou Australskými skeptiky za nejsměšnější pseudovědecký počin.\n\nKe konci roku 2002 se výzkumníkům podařilo dosáhnout částečného úspěchu, když ze zachovaných těl byli schopni namnožit část jejich DNA (některé geny) pomocí metody PCR. V únoru 2005 muzeum ohlásilo, že zastavuje projekt poté, co testy ukázaly, že získaná DNA je příliš poškozená na to, aby ji bylo možné využít. V květnu 2005 ale profesor a evoluční biolog Michael Archer, který v té době působil na Univerzitě Nového Jižního Walesu a předtím byl ředitelem Australského muzea, oznámil obnovení projektu pod záštitou několika univerzit a výzkumného institutu.\n\nV dubnu 2005 byla dokončena mezinárodní databáze exemplářů vakovlka (International Thylacine Specimen Database), která vznikla po čtyřech letech snažení o zaznamenání a vyfotografování všech známých zachovaných exemplářů v muzeích, na univerzitách a v soukromých sbírkách. Podle ní se v Česku nachází jedna lebka vakovlka (Zoologické muzeum Protivín), jeden vycpaný exemplář vakovlka (Národní muzeum) a embrya vakovlka (Univerzita Karlova).\n\nV roce 2008 se týmu výzkumníků z Melbournské a Texaské univerzity podařilo izolovat funkční enhancer z genu pro řetězec alfa-kolagenu typu II, získaného ze sto let starých tkání vakovlka naloženého v ethanolu. Genetický materiál úspěšně fungoval v transgenních myších. Ve stejný rok se jiné skupině výzkumníků podařilo úspěšně sekvenovat mitochondriální DNA vakovlka ze dvou muzejních exemplářů. Své výsledky v roce 2009 publikovali ve vědeckém časopise \"Genome Research\".\n\nNejznámější ilustrace vakovlka se nacházejí ve svazku \"The Mammals of Australia\" anglického ornitologa Johna Goulda. Ty byly mnohokrát reprodukovány a kopírovány a od roku 1987 je tasmánský pivovar Cascade využívá pro své etikety.\n\nVakovlk je značně využíván jako symbol Tasmánie. Je zobrazen mimo jiné na tasmánském znaku a slouží jako logo Tasmánské kriketové organizace. Často je také zobrazován na tasmánských poznávacích značkách. V minulosti se objevil na poštovních známkách Austrálie, Rovníkové Guineje a Federativních států Mikronésie.\n\n\n"}
{"id": "191489", "url": "https://cs.wikipedia.org/wiki?curid=191489", "title": "Clement Attlee", "text": "Clement Attlee\n\nClement Attlee (3. ledna 1883 – 8. října 1967) byl britský státník, člen Labouristické strany a premiér. V období druhé světové války byl místopředsedou koaliční vlády vedené Winstonem Churchillem, kterého porazil ve volbách roku 1945. Byl prvním labouristickým premiérem, který zastával tuto funkci celé volební období, a prvním s většinovou podporou v Dolní sněmovně.\n\nJeho vláda uplatňovala Keynesiánskou politiku založenou na snaze dosáhnout plné zaměstnanosti a značně rozšířila systém sociálních služeb. V této souvislosti provedla vláda znárodnění velkých průmyslových společností, veřejných služeb a založila Státní zdravotní službu. Tento směr byl převážné akceptován až do doby, kdy se britskou premiérkou stala Margaret Thatcherová. V době, kdy byl předsedou vlády, také došlo k dekolonizaci velké části Britského impéria, když Indie, Pákistán, Barma, Srí Lanka, Jordánsko a Palestina získaly nezávislost.\n\nNarodil se v Putney, části Londýna, jako sedmé z osmi dětí advokáta Henryho Attleeho a jeho manželky Ellen. Studoval na Northaw School a University College v Oxfordu. Poté se připravoval na kariéru právníka.\n\nV letech 1906 až 09 pracoval jako ředitel Haileybury House, klubu pro chlapce pocházející z prostředí dělnické třídy. Zpočátku byl jeho politický názor konzervativní, ale byl šokován chudobou, kterou viděl ve slumech. Získal přesvědčení, že soukromá dobročinnost nemůže tuto nouzi odstranit a jediný mechanismus, který by byl schopen tento problém odstranit, je státní přerozdělení financí.\n\nV době první světové války bojoval jako kapitán v Turecku a Iráku a v posledním období války ve Francii.\n\nRoku 1922 byl zvolen poslancem Dolní sněmovny za obvod Limehouse. Pomohl MacDonaldovi vyhrát volby vůdce Labouristické strany a stal se jeho parlamentním tajemníkem.\n\nNa konferenci strany roku 1935 rezignoval George Lansbury na funkci vůdce labouristů. Vzhledem k blížícím se volbám byl jmenován jejím dočasným předsedou Attlee. Volby skončily pro labouristy lépe než předchozí v roce 1931 a v následných volbách vůdce strany zvítězil Attlee, který tuto pozici zastával následujících 20 let až do roku 1955.\n\nPo katastrofálním výsledku vojenské operace na ovládnutí Norska byla vládě vyslovena nedůvěra. Současný premiér Neville Chamberlain byl nakonec nucen rezignovat a byla vytvořena koaliční vláda vedená Winstonem Churchillem a Attlee se stal jeho zástupcem.\n\nPo skončení války v Evropě chtěl spolu s Churchillem pokračovat v projektu koaliční vlády až do porážky Japonska, ale v Labouristické straně byl prosazen názor na odstoupení z koalice a byly vyhlášeny nové volby. Válka přinesla zemi mnohé sociální změny a veřejnost žádala realizaci sociálních reforem, které by zajistily plnou zaměstnanost a rozšíření sociálního státu. Volby skončily překvapivým výsledkem, když Labouristická strana získala v dolní komoře parlamentu nadpoloviční většinu. Attlee se tak stal premiérem nově sestavené vlády.\n\nVláda zřídila Státní zdravotní službu, která měla zajistit zlepšení úrovně poskytované zdravotní péče. Dále položila základ rozšířeného sociálního státu, vytvořila nový systém sociálního zabezpečení a přijala zákon, který ukládal pracujícím odvádět daň do národního pojištění. To sloužilo jako fond pro platby základních penzí, nemocenských, podpor v nezaměstnanosti a podpory pozůstalých.\n\nKabinet také provedl znárodnění základních průmyslových společností a veřejných služeb. Do roku 1951 se asi 20 % britské ekonomiky stalo veřejným vlastnictvím. Největším problémem byly náklady na válečné operace, které dosáhly asi jedné čtvrtiny národního bohatství a dovedly zemi téměř k bankrotu. Skutečností tak zůstal přídělový systém na potraviny, který měl omezit jejich spotřebu a snížit nutnost dovozu potravin do země. Británie využívala od roku 1948 výhody Marshallova plánu a výsledkem bylo rychlé zotavení země.\n\nV zahraniční oblasti se vláda soustředila na čtyři hlavní otázky - poválečnou Evropu, počátek studené války, vznik OSN a dekolonizaci.\n\nV počátku poválečného období byly vztahy se Sovětským svazem založené na gestech dobré vůle. Poté, co Stalin získal kontrolu nad větší části východní Evropy a začal podvracet vlády na Balkáně, dala Attleeho vláda podnět k vytvoření obranného spojenectví NATO pro ochranu západní Evropy. Obavy z napětí mezi Sovětským svazem a USA vedly k tajnému jednání kabinetu, na kterém bylo rozhodnuto vyvinout vlastní jaderné zbraně.\n\nJeho vláda byla také zodpovědná za první velkou dekolonizaci Britského impéria – nezávislost Indie. V první fázi došlo k rozdělení území na oblasti, kde převažovalo muslimské obyvatelstvo – Pákistán a na ostatní území – Indii. V této době došlo i k vyhlášení samostatnosti Barmy a Srí Lanky (dříve Cejlon). Některá území se stala britskými dominiemi a základem pozdějšího Commonwealthu.\n\nVe volbách roku 1950 získala Labouristická strana jen těsnou většinu. Následující rok došlo ve straně k rozkolu nad návrhem rozpočtu, který musel respektovat náklady korejské války. Aneurin Bevan, ministr zdravotnictví, rezignoval na protest proti nové zdravotní dani a spolu s ním odstoupil i příští premiér Harold Wilson. V následujících volbách roku 1951 zvítězili konzervativci.\n\nVůdcem labouristů zůstal až do roku 1955, kdy po dalších prohraných volbách v prosinci téhož roku odstoupil z vedení strany. Stáhl se i z dolní komory parlamentu a poté, co byl povýšen do šlechtického stavu, se stal členem Sněmovny lordů.\n\nZemřel 8. října 1967 na zápal plic a jeho ostatky byly pohřbeny ve Westminsterském opatství.\n\n"}
{"id": "191491", "url": "https://cs.wikipedia.org/wiki?curid=191491", "title": "General Electric", "text": "General Electric\n\nGeneral Electric Company (zkráceně GE) () je nadnárodní konglomerát se sídlem v americkém městě Fairfield ve státě Connecticut. Byla založena v roce 1892 Edisonem, Thomsonem, Houstonem a Coffinem, který se stal jejím prvním prezidentem. \n\nGE vyniká zejména v oblasti dopravní technologie. Mezi další obory, na které se soustředí, patří:\n\nPřed ekonomickou krizí se její tržby resp. čisté zisky vyšplhaly ke 180 resp. 22 mld USD. Za rok 2010 měla GE tržby o výši 150,211 mld a čistý zisk 12,163 mld USD.\n\nNejznámější jsou jeho televizní společnosti NBC a Universal Pictures, dále vlastní společnosti jako Telemundo, Focus Features, 26 televizních stanic v USA, kabelovou televizní síť MSNBC, Bravo a Syfy (současně vlastní Sci-fi magazine). GE taktéž vlastní 80% podíl ve filmových studiích NBC Universal. Nebývale rozsáhlý vliv na nezanedbatelnou část (zejména amerických) médií má své kritiky – ti například podotýkají, že je jen těžko myslitelné, aby např. zpravodajství NBC přišlo se zprávou výrazně kritickou vůči GE nebo některému jeho produktu.\n\n\n\n"}
{"id": "191500", "url": "https://cs.wikipedia.org/wiki?curid=191500", "title": "Netluky", "text": "Netluky\n\nNetluky jsou malá převážně hospodářská osada v rámci pražské čtvrti Uhříněves. Leží na plochém hřebeni mezi Rokytkou a Říčankou, u silnice vedoucí z východní části Uhříněvsi na Hájek, Koloděje a Běchovice.\n\nRoku 1386 je zde zmiňovaná ves pod názvem Pnětluky. Jméno je zřejmě odvozeno od dřevorubecké činnosti, tedy sekání pňů.\n\nPočátkem 16. století patřily ke statku Dubeč. Roku 1639 byla ves vypleněna švédskými vojsky a již nebyla obnovena. Roku 1667 připojeny k Uhříněvsi. \n\nJeště v průběhu 17. století nebo počátkem 18. století založili Lichtensteinové na místě původní vesnice barokní hospodářský dvůr. Nejstarší známé zobrazení dvora a jeho okolí je na mapě A. B. Klausnera z let 1715–1718. Dvůr byl kolem poloviny 18. století přestavěn do dnešní podoby, přičemž již nedošlo ke změnám půdorysného uspořádání. Dominantou dvora je bývalý lihovar s továrním komínem. Počátkem 20. století vznikla u dvora opět malá osada.\n\nPodle map z 19. století ležely Netluky při silnici do Dubče, která vedla při západní straně dvora; dnešní silnice kolem východní strany dvora do Hájku ještě neexistovala, byť krajinu protkávala síť polních cest. Severně od dvora ležela dvojice rybníků – větší, východnější z nich byl zrušen.\n\nAž do roku 1918 vlastnili areál v rámci bývalého uhříněveského panství Liechtensteinové, od kterých přešel do státního vlastnictví. Roku 1920 statky Uhříněves a Netluky a mlýn v Podlesku získala na dvacet let do nájmu Vysoká škola zemědělská při pražském vysokém učení technickém, dne 21. února 1923 však škola usedlost od státu odkoupila. Areál používala pro studentské praxe.\n\nLihovar byl vybudován až roku 1935 jako součást školního statku Vysoké školy zemědělského a lesního inženýrství, a to díky velkorysému daru Družstva hospodářských lihovarů. Stavbu lihovaru prosazoval zejména profesor Antonín Nýdrle už od roku 1920, ale bránilo jí ustanovení lihového zákona z roku 1919, které zakazovalo zřizování nových hospodářských lihovarů v řepařských krajinách; nový lihový zákon z roku 1932 podmínku uvolnil. Projektantem lihovaru byl stavební ústav Zemědělské jednoty za vedení prof. dr. Theodora Petříka.\n\nV roce 1953 areál hospodářského dvora přešel na Výzkumný ústav živočišné výroby, který si k tomu vybudoval ještě komplex nových budov jižně od původního hospodářského dvora.\n\nV Netlukách je evidováno celkem 17 adres, v nichž je název Netluky použit jako název ulice. Centrum osady tvoří hospodářský dvůr s barokním jádrem. Starý dvůr má čtvercový půdorys – východní, severní a jižní křídlo má čp. 56, samostatné západní křídlo má čp. 698. Komplex budovy bývalého lihovaru má čp. 636 a 658, východně od něj stojí nízká budova čp. 633. Podél cesty k Dubečku se nachází deset rodinných domků, a to domky čp. 234, 235 s pseudogotickými prvky a dvojdomky čp. 699 a 700 a 832 až 837. Západně od hlavní silnice při cestě do Královic jsou očíslované domy čp. 746 a 374. Severně, jižně, východně a jihovýchodně od starého dvora se nacházejí haly a další zařízení VÚŽV bez domovních čísel.\n\nDvůr Netluky je známým střediskem chovu koní. V letech 1921–1932 zde byli ustájeni první koně Převalského a odchována první čtyři hříbata, než se přestěhovali do pražské zoologické zahrady. Jezdecký klub výzkumného ústavu živočišné výroby v Uhříněvsi byl v nové podobě založen kolem roku 1976.\n\nV jižní části Netluk se od roku 1953 nachází rozsáhlý areál Výzkumného ústavu živočišné výroby (experimentální stáj pro dojnice a chov prasat), VÚŽV vlastní komplexní experimentální základu a účelové hospodářství s 800 ha zemědělské půdy (dříve Školní závod zemědělský UHŘÍNĚVES II.), mimo Netluk ještě v Uhříněvsi a Královicích. Kromě toho využívá detašované pracoviště chovu prasat v Kostelci nad Orlicí.\n\nV Netlukách je zastávka autobusových linek Pražské integrované dopravy. Východně od Netluk má podle plánu vést rychlostní silnice Pražský okruh. Přes Netluky vede červeně značená turistická trasa u Uhříněvsi do Královic. V krajině kolem Netluk je poli vedena síť zpevněných polních cest, na nich jsou značeny cyklotrasy A 239, A50 a A24.\n\n"}
{"id": "191506", "url": "https://cs.wikipedia.org/wiki?curid=191506", "title": "Tramvajová doprava v Angarsku", "text": "Tramvajová doprava v Angarsku\n\nTramvajová síť v Angarsku, městě se 245 000 obyvateli na ruské východní Sibiři nedaleko Bajkalu, tvoří páteř zdejší městské dopravy. \n\nJedná se o síť střední velikosti, provozováno je okolo sta tramvajových vozů na více jak deseti linkách. Stejně jako mnohé další tramvajové provozy v Rusku je to širokorozchodná síť (1524 mm). Tratě jsou dvoukolejné, umístěné většinou na vlastních tělesech, či zcela mimo silniční komunikace (kolejový svršek štěrkový, zatravněný, či z betonových panelů). Tramvaje obsluhují i příměstské oblasti, po dlouhých tratích vedených otevřenou krajinou.\n\nS výstavbou tramvajové sítě v Angarsku se začalo roku 1951. 26. listopadu 1953 svezly tramvaje, ještě typu MTV-82, první cestující. Místní dopravní podnik byl v roce 1962 začleněn pod správu města. Pod jeho správou byla síť dále rozvíjena (nové tratě například v letech 1965, 1976 – hlavně k průmyslovým závodům) a nyní tak dosahuje 95 km, což je nejvíce z celé východní Sibiře. Po roce 1991 byl provoz omezen a na některých příměstských tratích dočasně přerušen.\n\nDopravu zajišťuje přibližně 100 tramvají ruské výroby. Převažuje typ KTM-5, v ulicích Angarsku se lze setkat ale i s jinými typy, jako například modernější KTM-8 či LM-93. Jako jedno z mála měst Angarsk ještě provozuje staré tramvaje z padesátých let typu RVZ-6.\n\nTramvaje nemají jednotný nátěr. U starších tramvají je běžný reklamní; kromě něj je možné se setkat s červeno-krémovým či modro-krémovým. Vozy typu KTM-8 jezdí v bílo-červeno-šedé kombinaci. \n\n"}
{"id": "191534", "url": "https://cs.wikipedia.org/wiki?curid=191534", "title": "From Under the Cork Tree", "text": "From Under the Cork Tree\n\nFrom Under the Cork Tree je třetí řadové album skupiny Fall Out Boy, ale první album, které vydali u velké nahrávací společnosti. Album vyšlo v roce 2005 a název převzali z oblíbené dětské knihy \"Příběh o Ferdinandovi\", kterou napsal Munfro Leaf.\n\nZ alba vzešly tři úspěšné singly Sugar, We're Goin' Down, Dance, Dance a A Little Less Sixteen Candles, a Little More 'Touch Me'.\n\n"}
{"id": "191537", "url": "https://cs.wikipedia.org/wiki?curid=191537", "title": "Akustická baskytara", "text": "Akustická baskytara\n\nAkustická baskytara je strunný, basový nástroj, který má oproti elektrické baskytaře duté tělo podobné westernové kytaře, ale poněkud větší. Většina akustických baskytar je opatřena pražci, ale vyskytují se i bezpražcové. Nástroj má běžně čtyři struny, ladění je pak podobné jako u kontrabasu nebo elektrické baskytary - E-A-D-G (o oktávu níž, než hlubší struny normální kytary). Výjimečně se objevují i vícestrunné nástroje. Protože uslyšet akustickou baskytaru bez zesilovače může být obtížné, bývají nástroje vybaveny např. piezoelektrickým snímačem.\n\nPrvní moderní akustickou baskytaru vyvinul Ernie Ball na začátku 70. let. Na konci 80. a během 90. let se akustická baskytara používala během MTV Unplugged koncertů.\n"}
{"id": "191554", "url": "https://cs.wikipedia.org/wiki?curid=191554", "title": "Cass Elliot", "text": "Cass Elliot\n\n„Mama“ Cass Elliot (vlastním jménem \"Ellen Naomi Cohen\"; 19. září 1941 – 29. července 1974) byla americká zpěvačka, známá především svým vystupováním v legendárním kvartetu z 60. let, The Mamas & the Papas. Po rozpadu této sestavy se vydala na úspěšnou dráhu sólové zpěvačky a vydala 9 alb. Elliotová zemřela, stejně jako mnoho jejích vrstevnic, velmi mladá. Byla nalezena ve svém apartmánu v londýnském hotelu – příčinou byla srdeční slabost, zřejmě způsobená tím, že za sebou měla dva týdny zcela vyprodaných koncertů.\n\nMezi její nejznámější singly patří \"Dream a Little Dream of Me\" (1968) a \"Make Your Own Kind of Music\" (1969). Její singl \"Dream a Little Dream of Me \"byl zazpíván ve 4. sérii . Song \"Make Your Own Kind of Music\" provází tři díly seriálu Ztraceni a je použit i ve filmu \"Beautiful Thing\". Objevil se již také několikrát v průběhu osmé řady seriálu Dexter. \n\n\n"}
{"id": "191558", "url": "https://cs.wikipedia.org/wiki?curid=191558", "title": "Singly na prvním místě v roce 2007 (USA)", "text": "Singly na prvním místě v roce 2007 (USA)\n\nSeznam singlů, které obsadily první místo v Billboard Hot 100 v roce 2007.\n"}
{"id": "191561", "url": "https://cs.wikipedia.org/wiki?curid=191561", "title": "GeForce 256", "text": "GeForce 256\n\nGeForce 256 je grafická karta společnosti NVidia. Je známá také pod klasickým jménem \"GeForce\". Její uvedení na trh proběhlo v srpnu 1999. Od svého přímého předchůdce (RIVA TNT 2) je obohacená o počet pixel pipeline, „offloading host“, geometrické výpočty, hardwarové přehrávání videa MPEG-2 a především implementací transformací a nasvícení (T&L, transform and lighting).\n\nGeForce 256 natrvalo ovlivnila budoucnost počítačových her až dodnes. NVIDIA se svým upevněným postavením lídra začala úspěšně vytláčet konkurenci, hlavně 3dfx.\n\nDíky vzniku GeForce 256 byla na světě první GPU (grafická procesorová jednotka), zadefinovaná firmou nVidia. Termín GPU se začal chápat jako čip s integrovaným T&L, nastavením uspořádání trojúhelníků, nový renderovací engine pracující s minimálně 10 miliony polygonů za sekundu. Některé věci přitom byly identické s profesionálními kartami (ty měly geometrické procesory).\n\nShodovaly se v principu hardwarové akcelerace T&L (DirectX 7 a OpenGL).\n\nNVIDIA byla jedním z prvních výrobců 3D karet s integrovaným T&L. Předtím muselo mnoho výpočtů vykonávat CPU počítače. Základní geometrie trojúhelníků byla implementovaná už v kartě Voodoo2 a Rendetion Verite, ale T&L znamenalo skutečně velký skok dopředu. Recenze hodnotily nové řešení značně pozitivně. Schopnosti GF256 a její potenciál daleko převyšoval tehdy existující grafiky (TNT 2, ATI Rage 128, 3dfx Voodoo3, Matrox Millenium G400 MAX). Bez ohledu na to, hry v roce 1999 neposkytovaly využití pro vyspělé funkce GF256 (s výjimkou Quake 3 a Unreal Tournament).\n\nGeForce 256 byla ve své době velmi drahou grafickou kartou. Často také dostávala přívlastek „jen na hraní“. O něco později uvedla NVidia slabší variantu nabízející většinu funkcí za poloviční cenu - GeForce 2 MX.\n\nByla postavená na základě grafické karty GeForce 256 a určená hlavně pro pracovní stanice (různá studia). Nebyla tedy určená pro běžného zákazníka. Quadro tím podtrhovalo svého sourozence, GF 256. Mnoho profesionálů tvrdilo o GF 256, že mohla být také využívána jako Quadro (pravda, s o něco nižším výkonem). Pro běžného uživatele bylo GF 256 velmi drahou volbou a naopak mezi profesionály byl přezdívaný jako \"chudý chlapík mezi profesionálními kartami.\"\n\n"}
{"id": "191562", "url": "https://cs.wikipedia.org/wiki?curid=191562", "title": "Automatic activation device", "text": "Automatic activation device\n\nAutomatic activation device (AAD) je přístroj sloužící v případě selhání hlavního padáku k automatickému otevření záložního padáku bez zásahu parašutisty. Přístroj v průběhu celého seskoku provádí měření výšky nad terénem a vertikální rychlosti a pokud vyhodnotí, že ve výšce, kde má člověk bezpečně viset na otevřeném padáku, padá větší rychlostí než má, tak automaticky otevře záložní padák.\n\nDruhy přístrojů se liší, jak podle použití, tak podle výrobce, nejznámější jsou německý cypres, belgický vigil,český MPAAD a nejnovější Argus, taktéž belgický.\n"}
{"id": "191567", "url": "https://cs.wikipedia.org/wiki?curid=191567", "title": "Jennifer Higdon", "text": "Jennifer Higdon\n\nJennifer Higdon (* 31. prosince 1962, Brooklyn, New York, USA) je americká hudební skladatelka a flétnistka.\n\nNarodila se v Brooklynu, avšak svých prvních 10 let strávila v Atlantě, než se přestěhovala do Tennessee. Téměř bez žádného pokročilého kursu flétny nastoupila na Bowling Green State University, aby dosáhla vzdělání ve hře na flétnu. Když během studia na této univerzitě potkala Roberta Spana, který učil dirigování, stal se Spano nejpřednějším mistrem americké orchestrální komunity, který měl na hudbu Higdon největší vliv. Na University of Pennsylvania pod vedením George Crumba studovala skladbu, zde nejprve získala titul magistry, později i doktorský titul. Následně obdržela umělecký diplom od Curtisova hudebního institutu, kde studovala spolu s Davidem Loebem.\n\nNyní vyučuje na Curtisově hudebním institutu a zároveň je skladatelkou Pittsburského symfonického orchestru. Její hudební styl užívá prvky tradiční tonality a zásadní přepracování osmitónové hudební stupnice. Mezi její nejznámější díla patří \"Concerto for Orchestra\", \"City Scape\" a zejména pak \"Blue Cathedral\" (2000) — toto dílo bylo v Česku poprvé uvedeno Českou filharmonií v Praze roku 2007.\n\n"}
{"id": "191568", "url": "https://cs.wikipedia.org/wiki?curid=191568", "title": "Herman Melville", "text": "Herman Melville\n\nHerman Melville (1. srpna 1819, New York – 28. září 1891, tamtéž) byl americký pozdně romantický spisovatel a básník, jeden z nejvýznamnějších klasiků americké literatury známý především díky svému románu \"Bílá velryba\" (1851, Moby-Dick; or, The Whale).\n\nHerman Melville se narodil v bohaté patricijské rodině jako třetí z osmi dětí. Jeho otec byl původem skotský obchodník a matka Holanďanka. V New Yorku získal Melville základní vzdělání na škole pro chlapce a poté zde od roku 1829 studoval na Grammar School of Columbia College. Otcova firma na dovoz francouzského drogistického zboží však roku 1830 zkrachovala a rodina byla donucena odstěhovat se do Albany, kde otec začal podnikat jako obchodník s kožešinami a Melville zde pokračoval ve studiu na místní akademii.\n\nKdyž jeho otec roku 1831 zemřel, dostala se rodina do finančních problémů, Melville přerušil studia a pomáhal svému staršímu bratrovi, který převzal otcovo podnikání a tím i odpovědnost za rodinu. Na akademii v Albany se vrátil v roce 1835 a studoval zde antickou literaturu a filosofii.\n\nRoku 1837 byl nucen vyhlásit úpadek i Melvillův bratr a rodina se musela přestěhovat do Lansingburghu, kde Melville studoval na místní akademii zeměměřictví, aby mohl pracovat na stavbě Erijského kanálu. Když jeho záměr nevyšel, nechal se Melville roku 1839 najmout na obchodní trojstěžník jako plavčík a absolvoval plavbu do Liverpoolu. Po návratu krátce pracoval jako učitel a stále se snažil najít stálé zaměstnání, aby pomohl své rodině závislé na příbuzných. Když se mu to nepodařilo, nechal se v lednu roku 1841 v New Bedfordu najmout na velrybářskou loď \"Acushnet\" plavící se do jižních moří.\n\nNa lodi sloužil osmnáct měsíců. Avšak na Markézách, pobouřen surovým a ponižujícím zacházením, z lodi zběhl na ostrov Nuku Hiva. Zde byl měsíc zajatcem lidojedů v údolí \"Taipi\", ale podařilo se mu uprchnout na australskou velrybářskou loď. Dostal se na Tahiti a další lodí na Havajské ostrovy. Tam se přihlásil do služby na americké válečné fregatě plující do Bostonu a s tou se v říjnu roku 1844 navrátil do vlasti.\n\nNámořnická kariéra byla pro Melvilla inspirací pro jeho literární díla. Jeho první čtenářsky atraktivní romány \"Typee\" (1846, Taipi) a \"Omoo\" (1847, Omú), čerpající z jeho autentických prožitků v jižních mořích, byly pro svou exotiku velmi dobře přijímány. Melville však stále více směřoval k textům, kde se děj stával alegorií a ve kterých se romantický námět spojoval s realistickým popisem a s úvahami o úloze člověka v rodící se moderní společnosti. Avšak jeho vrcholná tvorba z počátku padesátých nenašla zasloužené ocenění. Zejména jeho román \"Moby-Dick; or, The Whale\" (1851, Bílá velryba) je tak originální, že ve své době nenašel pochopení. Melville jej věnoval svému blízkému příteli Nathanielovi Hawthornemu, se kterým ho pojil skepticismus a neochota podbízet se literárnímu publiku.\n\nV letech 1866-1886 pracoval Melville jako celní dozorce v newyorském přístavu. Stal se zasmušilým a samotářským a postupně byl jako spisovatel prakticky zapomenut. Ani jeho smrt ho nikomu nepřipomněla. Teprve po první světové válce byla objevena jeho zneuznaná genialita, která je připisována jen nejvyšším duchům lidstva.\n\n\n\n\n"}
{"id": "191569", "url": "https://cs.wikipedia.org/wiki?curid=191569", "title": "GE Transportation Systems", "text": "GE Transportation Systems\n\nGE Transportatin Systems (GE Rail) je jedna z divizí GE Infrastructure. Sídlí v americkém městě Erie ve státě Pennsylvania. Vyrábí dieselové, elektrické i hybridní lokomotivy zejména pro americké železniční dopravce, železniční vozy, zabezpečovací zařízení a další vybavení v oblasti železniční techniky.\n\n\n\n\n"}
{"id": "191570", "url": "https://cs.wikipedia.org/wiki?curid=191570", "title": "Ostrov Jamese Rosse", "text": "Ostrov Jamese Rosse\n\nOstrov Jamese Rosse ( [ˌdžeimz ˌros ˈailənd]) je velký ostrov v Jižním oceánu u pobřeží Antarktidy, východně od nejsevernějšího výběžku Antarktického poloostrova, od kterého je oddělen průlivem prince Gustava. Ostrov Jamese Rosse (\"James Ross Island\") není totožný s mnohem známějším ostrovem v Rossově moři pojmenovaným Rossův ostrov (\"Ross Island\").\n\nOstrov s rozlohou přibližně 2500 km² je velmi členitý a ze 70 až 80 % je pokryt ledovcem, který dosahuje nejvyšší výšky 1630 m n. m.\n\nOblast zmapovala v říjnu 1903 švédská antarktická expedice vedená Otto Nordenskjöldem. Jméno ostrov dostal po britském průzkumníkovi J. C. Rossovi, který při expedici v roce 1842 zhruba zakreslil mnžství míst na východní straně ostrova.\n\nV severní odledněné části ostrova (Ulu Peninsula), která má rozlohu asi 160 km², je od roku 2007 zprovozněna česká Mendelova polární stanice, která je majetkem brněnské Masarykovy univerzity.\n\nNa ostrově byly v roce 1986 nalezeny fosilní pozůstatky prvního dinosaura objeveného v oblasti Antarktidy. Argentinští geologové Eduardo Oliveiro a Roberto Scasso nalezli zkamenělé pozůstatky středně velkého ankylosaura, který byl v roce 2006 pojmenován \"Antarctopelta oliveroi\". V roce 2013 byl vědecky popsán další dinosaurus z tohoto místa, ornitopod \"Trinisaura santamartaensis \".\n\n<references >\n\n</references >\n\n\n"}
{"id": "191571", "url": "https://cs.wikipedia.org/wiki?curid=191571", "title": "AMR (kodek)", "text": "AMR (kodek)\n\nAMR ( ) je metoda komprese zvuku používaná a určená především pro řeč. AMR je kodek používaný v UMTS sítích, ale je ho možno použít i GSM sítích. Dále se používá zejména v elektronických diktafonech a mobilních telefonech, kde při kompresi mluveného slova dosahuje výborných výsledků. AMR má celou řadů režimů a je kompatibilní s GSM-EFR, PDC a TMDA-EFR. \n\nHorší kvalitu má záznam hudby, pro který je vhodnější například formát OGG Vorbis, MP3 či WMA. AMR se také používá pro kompresi zvuku v MMS zprávách a také v systému IMS, kde je základním kodekem. AMR je součástí standardu 3GPP. Označení AMR se užívá rovněž jako přípona souborů touto metodou komprimovaných (*.amr). Vzorkovací frekvence je 8 kHz při 13 bitech, každých 20 ms je možná změna bitového toku, proto název \"Adaptive Multi-Rate\". Přes svoje značné rozšíření není samotná existence formátu mezi jeho uživateli příliš známa.\n\nAMR kodek umožňuje 14 módů kódování, 8 je pro plnou rychlost (full rate) a 6 pro poloviční rychlost (half rate).\n\nAMR-WB neboli AMR WideBand používá dvojnásobnou vzorkovací frekvenci tedy 16 kHz a umožňuje vyšší datové toky a tím vyšší kvalitu. AMR-WB poskytuje tedy věrnější přenos a je s ním počítáno třeba pro mobilní televizi nebo rádio. Také je možné použití pro kvalitnější telefonní hovor nebo video či telekonference.\n\nAMR WB+ tedy AMR WideBand plus, někdy také Stereo over AMR, umožňuje stejně jako AMR-WB použití vzorkovací frekvence 16 kHz nebo 8 kHz a přidává druhý kanál pro přenos stereofonního signálu.\n\nPro účely editace se obvykle převádí do nekomprimovaného formátu WAV.\nBezztrátová editace je teoreticky možná, ale v praxi se nepoužívá.\nMP4 videosekvenci (MPEG4 + AMR) z mobilního telefonu, lze přehrát například programem MPlayer, pokud je vybaven kodekem AMR.\n"}
{"id": "191572", "url": "https://cs.wikipedia.org/wiki?curid=191572", "title": "AMR", "text": "AMR\n\nSlovo AMR může mít více významů:\n\n"}
{"id": "191576", "url": "https://cs.wikipedia.org/wiki?curid=191576", "title": "Rossův ostrov", "text": "Rossův ostrov\n\nRossův ostrov ( ) je ostrov tvořený třemi sopkami u pobřeží Viktoriiny země v Rossově moři u Rossovy ledové bariéry v Antarktidě. Díky sopce Mt. Erebus s nadmořskou výškou 3 794 metrů je šestým nejvyšším ostrovem na světě.\n\nOblast je součástí nárokovaného území Nového Zélandu - Rossovy dependence, které ale není mezinárodně uznáváno.\n\nRozloha ostrova je 2 460 km², z toho jen malá část není pokryta ledem a sněhem. Sir James Clark Ross objevil ostrov v roce 1841, později byl pojmenován na jeho počest Robertem F. Scottem. Ostrov tvoří „spící“ sopka Mount Terror (3 230 m, poslední erupce 1959), nejjižněji ležící činná sopka světa Erebus (3 794 m) a menší Mount Bird. Vyšší dva vrcholy nesou jméno lodí Rossovy výpravy HMS Erebus a HMS Terror.\n\nRossův ostrov sloužil mnohokrát jako základna pro expedice do Antarktidy. Byl a je totiž nejjižněji položeným ostrovem dosažitelným po moři. Budovy postavené Scottovou a Shackletonovou výpravou jsou dodnes chráněny jako historická sídla.\n\nV současnosti je na jihu Rossova ostrova novozélandská Scottova základna, a největší americká základna v Antarktidě, polární stanice McMurdo. Greenpeace tu mělo svou základnu \"World Park Base\" v období let 1987 až 1992.\n\nV prosinci roku 2003 tu paleontologové ze \"Saint Mary's College\" v Kalifornii objevili kosterní pozůstatky malého dravého dinosaura - theropoda, který dostal přezdívku „Naze“. Rychlý, masožravý dinosaurus byl příbuzným Tyrannosaura a zároveň Velociraptora, měřil okolo 1,8 metru a vážil téměř 135 kg.\n\nZ Antarktidy bylo od roku 1986 popsáno také několik dalších dinosaurů.\n\n28. listopadu 1979 narazil na úpatí sopky Mt. Erebus do země letoun DC-10 novozélandských aerolinií při vyhlídkovém letu, všech 257 osob na palubě zahynulo. Havárie byla způsobena změnou letového plánu bez vědomí posádky.\n"}
{"id": "191577", "url": "https://cs.wikipedia.org/wiki?curid=191577", "title": "Singly na prvním místě v roce 1995 (USA)", "text": "Singly na prvním místě v roce 1995 (USA)\n\nJedničky hitparády Hot 100 za rok 1995 podle časopisu Billboard.\n"}
{"id": "191581", "url": "https://cs.wikipedia.org/wiki?curid=191581", "title": "Singly na prvním místě v roce 1996 (USA)", "text": "Singly na prvním místě v roce 1996 (USA)\n\nJedničky hitparády Hot 100 za rok 1996 podle časopisu Billboard.\n"}
{"id": "191583", "url": "https://cs.wikipedia.org/wiki?curid=191583", "title": "Státní dluh Česka", "text": "Státní dluh Česka\n\nČesko má v porovnání s dalšími členy Evropské unie jeden z nejnižších státních dluhů. Ten ke konci roku 2015 dosáhl výše 1673,0 mld. Kč (meziročně o 9,3 mld. Kč více) a jeho podíl na HDP tak činil 37,4 % (meziroční pokles o 1,6 p. b.). Pojem „státní dluh“ je často mylně zaměňován s veřejným neboli vládním dluhem. Český vládní dluh tvoří právě zmiňovaný státní dluh, nicméně i dluhy obcí, krajů, veřejných příspěvkových organizací, státních fondů a zdravotních pojišťoven. Státní dluh tvoří dlouhodobě cca 90 % celkového veřejného zadlužení.\n\nStátní dluh je tvořen závazky vlády, vzrůstá deficitním financováním státního rozpočtu a je financován státními pokladničními poukázkami, státními dluhopisy (obligacemi), přímými půjčkami nebo například půjčkami od Evropské investiční banky. Český stát pak musí platit věřitelům úroky, přičemž tyto náklady se nazývají „obsluha státního dluhu“. Výdaje na čistou obsluhu státního dluhu činily v roce 2015 45,3 mld. Kč (3,5 % celkových výdajů státního rozpočtu) a byly tak meziročně nižší o 3,2 mld. Kč (6,6 %).\n\nV prvním roce existence Česka (1993) činil státní dluh 158,8 miliard Kč, což znamenalo 13,3 % HDP. Až do roku 1996 se státní dluh nominálně prakticky neměnil a vzhledem k rostoucímu HDP tak dokonce klesal jeho podíl na HDP. V této době ovšem v ČR existovalo množství tzv. transformačních institucí (např. Konsolidační banka, Česká finanční a Česká inkasní), které poskytovaly rozličné státní záruky a transfery. Tím vznikalo „skryté“ zadlužení mimo státní rozpočet.\n\nPřibližně od roku 1997 státní dluh ČR nepřetržitě rostl a to jak za vlád ČSSD v letech 1998–2006 (cca 608 mld. Kč), tak ODS v letech 2006–2009 a 2010–2013 (cca 715 mld. Kč). Růst státního dluhu se pak podařilo zastavit až v roce 2013, čímž došlo k jeho zvýšení v tomto období o cca 1,5 bilionu Kč (viz tabulka níže).\n\nV roce 2009, za vlády Mirka Topolánka, byl deficit státního rozpočtu nejvyšší za celou dobu existence ČR, konkrétně 192,4 miliard Kč, ač plánovaný rozpočet počítal se schodkem mnohem nižším – 52,2 miliard Kč. Druhý nejvyšší deficit na rok 2010 měla vláda Jana Fischera a to se schodkem 162,7 mld. Kč. Třetí nejvyšší deficit byl v roce 2011 za vlády Petra Nečase.\n\nStátní rozpočet na rok 2014 sestavila úřednická vláda Jiřího Rusnoka a to se schodkem 112 mld. Kč, skutečně však došlo ke schodku jen 77,8 mld. Kč.\n\nV lednu 2014 nastoupila do úřadu vláda Bohuslava Sobotky. Od roku 2014 dochází ke stabilizaci nominální výše státního dluhu. Další rok byl schodek státního rozpočtu nejnižší od roku 2008, když stát hospodařil se schodkem 62,8 miliardy Kč. Snížení deficitu také napomohl vyšší příjem z evropských fondů. V roce 2015 státní dluh poprvé od roku 1995 klesl a to o 19,7 miliardy Kč.</sup> Státní dluh se tak v letech 2013–2015 mírně snížil o 10,3 mld. Kč z 1683,3 mld. Kč (41,3 % HDP) na 1673,0 mld. Kč (37,4 % HDP). Schválený rozpočet na rok 2016 počítal se schodkem 70 mld. Kč, nicméně nakonec skončil v plusu 61,8 mld. Kč, tzn. celkový dluh se snížil na cca 1613,4 mld. Kč, k HDP v tomto případě klesl na 34,2 %.\n\nStátní dluh je tvořen státními pokladničními poukázkami (SPP), spořícími státními dluhopisy (SSD), střednědobými a dlouhodobými státními dluhopisy (SDSD), půjčkami a úvěry od Evropské investiční banky. Složení a vývoj státních dluhopisů podle typu instrumentu znázorňuje následující tabulka (údaje v mld. Kč):\n\nV posledních letech je v ČR téma státního dluhu také tématem politickým, přičemž jednotlivé politické strany se vzájemně obviňují z odpovědnosti za vznik a výši dluhu. Před volbami do PSP v roce 2010 se jednalo o jedno z hlavních témat předvolební kampaně. Například TOP 09 rozesílala občanům symbolické složenky na úhradu jejich údajného podílu na státním dluhu a její místopředseda Miroslav Kalousek tvrdil, že program ČSSD, ale také ODS znamená cestu do Řecka.\n\nČSSD příčinu a počátky zadlužování připisuje vládám Václava Klause, které vytvářely tzv. skryté dluhy, částečně hrazené jednorázovými, neopakovatelnými příjmy z výnosu privatizace státního majetku a vládám Mirka Topolánka po volbách do PSP v roce 2006. ČSSD dále porovnává míru zadlužení s jinými, většinou více zadluženými zeměmi a nepovažuje tuto výši dluhu za znepokojující. Podle ODS zemi nejvíce zadlužily vlády ČSSD, a to v době hospodářského růstu. Podle TOP 09 vznikl dluh díky devastaci ekonomiky během komunistické diktatury, chybám v období transformace ekonomiky, růstu sociálních výdajů a hospodářské krizi. Podle prezidenta Liberálního institutu Jiřího Schwarze skrytý deficit veřejných rozpočtů již v roce 1998 činil 270 miliard korun. Tento dluh byl podle Schwarze způsoben zpomalením ekonomické transformace v druhé polovině 90. let.\n\nČesko bylo dlouho z Evropské unie kritizováno za tempo zadlužování (nikoliv výši dluhu) a deficitní veřejné rozpočty, které na počátku milénia přesahovaly hodnotu tzv. maastrichtských konvergenčních kritérií, které je nutné plnit, aby země mohla vstoupit do eurozóny. Tato kritéria pak byla dále překračována v letech 2009–2011 vlivem světové krize.\n\nDůležité je také zmínit, že ona pravidla platí pro veřejné rozpočty, nikoliv pro samotný státní rozpočet. Například v roce 2015 činil deficit státního rozpočtu 1,4 % HDP, nicméně díky přebytkovému hospodaření ostatních složek veřejných financí (obce, kraje, zdravotní pojišťovny a další) byl celkový deficit Česka jen 0,4 % HDP, čímž se do požadovaného 3% limitu bez problému vešel. To samé platí pro vládní dluh, jehož hranice je dle kritérií stanovena na 60 % HDP, přičemž vládní dluh ČR ke konci roku 2015 činil 41,1 % HDP.\n\nZlepšené hospodaření v posledních letech je pozitivně vnímáno ratingovými agenturami, které udělují kredibilitu státních dluhopisů, tedy toho, jak moc je země důvěryhodná z hlediska financí. Každá tato agentura má svoji ratingovou stupnici. V roce 2016 mělo Česko rating A1 od Moody's, AA- od Standard and Poor's a A+ od Fitch, jednalo se tak o nejlepší hodnocení země v její historii.\n\nOd tohoto hodnocení se pak vyvíjí výnosy státních dluhopisů, tedy úroky, které stát musí platit. Ke konci března 2016 dosahovaly výnosy desetiletých státních dluhopisů Česka hodnoty 0,44 %, naproti tomu u norských dluhopisů to bylo 1,21 %, portugalských 2,75 %, polských 2,82 %, maďarských 3,07 % a u chorvatských dokonce 3,75 %.\n\nRoky změn hodnocení Česka u tří nejvýznamnějších ratingových agentur znázorňuje tato tabulka (jedná se o hodnocení v zahraniční měně):\n\n\n"}
{"id": "191588", "url": "https://cs.wikipedia.org/wiki?curid=191588", "title": "Singly na prvním místě v roce 1997 (USA)", "text": "Singly na prvním místě v roce 1997 (USA)\n\nJedničky hitparády Hot 100 za rok 1997 podle časopisu Billboard.\n"}
{"id": "191590", "url": "https://cs.wikipedia.org/wiki?curid=191590", "title": "Lokomotiva GE AC6000CW", "text": "Lokomotiva GE AC6000CW\n\nGE AC6000CW je americká diesel-elektrická lokomotiva vyráběná v letech 1995–2001 ve firmě GE Transportation Systems.\n\n\n"}
{"id": "191597", "url": "https://cs.wikipedia.org/wiki?curid=191597", "title": "Singly na prvním místě v roce 1998 (USA)", "text": "Singly na prvním místě v roce 1998 (USA)\n\nJedničky hitparády Hot 100 za rok 1998 podle časopisu Billboard (časopis).\n"}
{"id": "191601", "url": "https://cs.wikipedia.org/wiki?curid=191601", "title": "San'á", "text": "San'á\n\nSan'á ( , také psáno jako , Sanaa, Sana'a či Saná) je hlavní město Jemenu. V roce 2004 měla 1 747 627 obyvatel. Staré město San'á je zařazeno do seznamu světového dědictví UNESCO.\n\nSan'á leží v centrálním Jemenu 320 km severně od Adenu ve výšce 2 200 m n. m. a je obklopena několika horami (Džabal Nuqúm, Aiban).\n\nSan'á je jedním z jemenských měst, jejichž historie sahá až do starověku – pravděpodobně až k dynastii Sábů, kteří v této oblasti vládli v 6. století př. n. l. První písemná zmínka o městě pochází z 1. století n. l.\n\n\n"}
{"id": "191608", "url": "https://cs.wikipedia.org/wiki?curid=191608", "title": "Kostel svatého Valentina (Bravantice)", "text": "Kostel svatého Valentina (Bravantice)\n\nKostel sv. Valentina v Bravanticích je v majetku Římskokatolické církve. Je farním kostelem farnosti Bravantice (od roku 2005 spravována z farnosti Olbramice), děkanát Bílovec, diecéze ostravsko-opavská. Nachází se v centru obce. V blízkosti stojí farní budova. Okolo kostela se nacházejí další památky, např. sousoší nebo Bravantický zámek.\n\nKostel sv. Valentina byl zapsán do seznamu kulturních památek před rokem 1988.\n\nKostel sv. Valentina v Bravanticích patří k nejstarším v okolí. První zmínka o něm pochází z roku 1343, kdy měl být zhotoven kříž na oltáři z peněz tehdejšího majitele bravantického panství Heinricha Rohra. Zdali je však tento údaj pravdivý, nelze doložit. První písemný záznam je znám z roku 1440 (15. června 1440, zápis v archivu olomoucké kapituly), kdy se bravantický farář stal knězem v bíloveckém kostele.\n\nOkolo roku 1600 přešli obyvatelé Bravantic k evangelické víře. Za třicetileté války se však vrátili zpět ke katolické víře.\n\nOkolo roku 1672 byl kostel znovu postaven a zasvěcen ke cti Panny Marie Nanebevzaté. Už měl tři oltáře, z nichž jeden byl zasvěcen sv. Valentinu. Kdy se odehrála změna zasvěcení kostela, není doposud známo. Kázalo se zde německy („teutsch“) a občas také moravsky („mährisch“). Pouť bývala slavena v neděli po narození Panny Marie a v dobách josefínských vždy třetí neděli v říjnu. Tehdy to bylo tzv. císařské posvícení.\n\nV roce 1998 byla provedeny opravy kostela po povodni. při opravách byl nalezen pod oltářem náhrobní kámen majitelky Johanky Bravantské z Chobřan, která zemřela v roce 1542. v roce 2008 byla poskytnuta dotace na obnovu sousoší Olivetské hory v částce 126 000 Kč.\n\nKostel sv. Valentina je jednolodní orientovaná zděná stavba s polygonálním závěrem (kněžiště) a osově přistavěnou hranolovou věží v západním průčelí, postavenou na gotickém jádře a přestavěnou v třetí čtvrtině 18. století. Na severní straně kněžiště je přistavěna sakristie, po obou stranách lodi jsou přistavěny kaple. Střecha lodi je strmá sedlová, věž je ukončena cibulovou bání. Sanktusník je tvořen otevřenou lucernou zakončenou cibulovou bání. Loď je zaklenuta valenou klenbou na pasech, kněžiště je zaklenuto konchou. Loď byla zaklenuta v roce 1779 Václavem Thalherrem z Fulneka.\n\nRozměry:\n\nV roce 1779 byl na náklady Heinricha, svobodného pána z Berečka, kopulovitě zaklenut strop. Od roku 1797 visí na zdech kostela křížová cesta, kterou namaloval opavský malíř Anton Blosch. Roku 1820 byly nově pokryty střechy kaplí, oratoria a sakristie. Roku 1854 byly s pomocí obce pořízeny nové varhany s deseti rejstříky. Kostelní věž byla osazena třemi zvony (váha: 30 q, 22 q a umíráček 27 kg).\n\nSoučástí kulturní památky je ohradní cihlová zeď, pomník padlým, socha Panny Marie Sedmibolestné, sousoší Olivetské hory a barokní náhrobek.\n\n"}
{"id": "191609", "url": "https://cs.wikipedia.org/wiki?curid=191609", "title": "Karol Ondriaš", "text": "Karol Ondriaš\n\nKarol Ondriaš (* 30. března 1952 Žitavany) je slovenský přírodovědec a komunistický politik, bývalý poslanec slovenského parlamentu za Komunistickou stranu Slovenska.\n\nV letech 1958 až 1967 navštěvoval základní školu v Zlatých Moravcích. Po skončení základní školy nastoupil na Lesnické odborné učiliště, obor dřevorubec, ve Veličné. V roce 1968 nastoupil na Střední lesnickou technickou školu v Liptovském Hrádku. Studium ukončil maturitou. Na Přírodovědecké fakultě Univerzity Komenského v Bratislavě studoval v letech 1972 až 1977 odbor fyzika, specializace biofyzika. V roce 1984 vykonal rigorózní zkoušku a byl mu udělený titul RNDr. O rok později, 24. dubna 1985, obhájil kandidátskou práci na téma \"„Biofyzikálna analýza membránových účinkov lokálnych anestetík“\" a získal hodnost kandidát věd.\n\n19. října 1998 na Univerzitě Komenského získal titul DrSc. za disertační práci na téma \"„Antioxidačné vlastnosti niektorých farmakologicky aktívnych látok“\".\n\nKarol Ondriaš byl ve volebním období 2002 až 2006 byl za Komunistickou stranu Slovenska zvolen poslancem Národní rady Slovenské republiky. Byl členem výboru pro životní prostředí a ochranu přírody a výboru pro evropské záležitosti. V letech 2002 až 2006 byl místopředsedou Komunistické strany Slovenska. V roce 2006 neúspěšně kandidoval na primátora Bratislavy. Po dvouletém působení jako řadového člena strany byl v roce 2008 znovu zvolen za člena Ústředního výboru KSS. Kandidát ve volbách do Evropského parlamentu dne 6. června 2009.\n\n\n"}
{"id": "191610", "url": "https://cs.wikipedia.org/wiki?curid=191610", "title": "Ífigeneia", "text": "Ífigeneia\n\nÍfigeneia (řecky Ιφιγένεια, latinsky \"Iphigenia\") je v řecké mytologii dcera mykénského krále Agamemnona a jeho manželky Klytaimnéstry.\n\nJejími sourozenci byli Orestés a sestry Élektra a Chrýsothemis. Osudem jí bylo určeno stát se tragickou postavou mýtů.\n\nKrál Agamemnón upevnil mocenské postavení Mykén, přivedl je k rozkvětu a bohatství. V této situaci se stalo, že trojský princ Paris unesl krásnou Helenu, manželku Meneláa, krále ve Spartě – Agamemnonova bratra. Po marném vyjednávání o její navrácení manželovi shromáždili Řekové velké vojsko a loďstvo a bylo připraveno k odplutí.\n\nV přístavu Aulida je však zdržela nepřízeň počasí - panovalo naprosté bezvětří. Po marném čekání povolal král věštce Kalcha a ten vyložil, že bezvětří je z vůle bohyně Artemis, která nemohla zapomenout, že Agamemnón zabil její posvátnou laň. Zmaření celé vojenské výpravy lze zabránit jedině tím, že Agamemnón obětuje svou dceru Ífigeneiu. Agamemnón se bránil, ale pod nátlakem ostatních velitelů, kteří ho nabádali k odpovědnosti vůči vojsku a hrozili i zvolením jiného vrchního velitele, Agamemnón svolil dceru vydat.\n\nPovolal ji do Aulidy pod falešným slibem, že velký hrdina Achilles se s ní chce oženit a Ífigeneia nezaváhala ani na chvíli a přispěchala i se svou matkou Klytaimnéstrou a bratrem Orestem. Na místě se dozvěděla, že ji čeká smrt. Nechtěla zemřít, byla mladá a krásná, čekala ji velká budoucnost. Proti její smrti se postavil i Achilles, bránila ji její matka. Přes veškeré váhání se pomalu musel podřídit i její otec. Za těchto okolností se sama Ífigeneia rozhodla: pro vítězství achajských zbraní dá dobrovolně svůj život.\n\nPoslední chvíle u obětního oltáře probíhaly za naprostého klidu. Bojovníci oceňovali dívčinu statečnost s dojetím. Věštec Kalchás uchopil nůž, když ho však přiložil k jejímu tělu, božským zázrakem usmrtil jenom Artemidinu laň. Bohyně oběti vyměnila a dívku unesla. V daleké Tauridě (dnešní poloostrov Krym) ji ustanovila svou kněžkou. Ífigeneia měla obětovat každého příchozího cizince, kterého přivede král Thoás, ochránce Artemidiny sochy. Tam sloužila dlouhých sedmnáct let.\n\nZa celá dlouhá léta neslyšela nic o své vlasti ani rodině. Netušila, že trojská válka skončila pádem Tróje. Že její otec se vrátil jako vítěz, ale byl hned na uvítací hostině zabit najatými vrahy jejího strýce Aigistha se souhlasem její matky Klytaimnéstry. Že se Aigisthos stal mykénským králem. A neměla ani tušení, že její bratr Orestés se po sedmi letech vrátil a potrestal vrahy svého otce. Podle příkazu boha Apollóna se měl odebrat do Tauridy a tam se ze svého činu očistit před sochou bohyně Artemis.\n\nOrestés se vydal na dlouhou a nebezpečnou cestu, protože pro něj nebylo nic horšího než pronásledování a trýznění Erínyemi, které týraly jeho svědomí po zabití zrádné matky. Doprovázel ho nerozlučný přítel Pyladés. Na konci své dlouhé cesty však přímo pod posvátnou sochou padli do zajetí Thoantových vojáků, aby byli rukou Ífigeneie obětování. Ta se slitovala a oznámila, že bohyně si žádá oběť jenom jednoho z nich. Pyladés okamžitě nabídl svůj život, dostane-li Orestés svobodu. Ífigeneia s nimi rozmlouvala, dozvěděla se, že jsou její krajané a dobrali se brzy k tomu, že Orestés je její bratr. To obrátilo sled událostí. Ífigeneia lstí přesvědčila Thoanta, že je třeba provést očištění mořskou vodou, podařilo se jim nastoupit na loď a odrazit na moře. Ale loď se v bouři vrátila zpět na pobřeží. Tu pomohla bohyně Athéna, poručila Thoantovi, aby je všechny tři propustil. Tak dostala svobodu i Ífigeneia, musela však zůstat ve službách bohyně Artemis, avšak ve své rodné zemi. Nemusela také již nikdy provádět lidské oběti. Svůj život dožila v chrámu na pobřeží u Athén, bez manžela a bez potomků.\n\nÍfigeneia žije dodnes jako významná hrdinka velkých dramat:\n\n"}
{"id": "191612", "url": "https://cs.wikipedia.org/wiki?curid=191612", "title": "Vilém Stanovský", "text": "Vilém Stanovský\n\nDivizní generál letectva Vilém Stanovský (27. března 1896, Ostrava – 11. července 1972, Praha) byl československý voják, letec a účastník odboje během první a druhé světové války. Po únorovém převratu byl pronásledován a vězněn komunistickým režimem.\n\nBěhem první světové války sloužil nejprve jako příslušník roty „Nazdar“ a později ve francouzském letectvu jako stíhací pilot u letky SPA 158. V meziválečném období působil v různých velitelských funkcích v Československém letectvu a veřejně známým se stal i díky své účasti na dálkových přeletech v 20. letech.\n\nV roce 1937 dosáhl hodnosti plukovníka a do roku 1939 zastával postavení velitele 6. leteckého pluku. Na počátku druhé světové války působil jako člen Obrany národa, ale brzy byl zatčen Gestapem a vězněn postupně na Pankráci, Špilberku a v koncentračním táboře Dachau. Po osvobození byl povýšen na brigádního generála a v roce 1946 byl jmenován přednostou leteckého odboru ministerstva dopravy. Po únoru 1948 ale vyžadoval oslovení \"„vážení soudruzi a pane generále“\". V roce 1951 byl propuštěn z armády a v roce 1952 po vyprovokovaném pokusu o opuštění republiky odsouzen na 17 let odnětí svobody. Byl vězněn na Mírově a v Leopoldově.\n\nPo svém propuštění v roce 1960 na amnestii konstatoval:\nOd konce první světové války byl rytířem Řádu čestné legie a od roku 1946 komandérem Čestné legie.\n\nRoku 1932 pro něj architekt Vladimír Grégr postavil rodinný dům ve vilové čtvrti na Barrandově.\n\n\n"}
{"id": "191614", "url": "https://cs.wikipedia.org/wiki?curid=191614", "title": "Křídlatka japonská", "text": "Křídlatka japonská\n\nKřídlatka japonská (\"Reynoutria japonica\"), také opletka japonská, je nejznámější druh rodu křídlatka. Je to statná, vytrvalá, rychle se rozrůstající invazní rostlina dosahující výšky okolo 2 metrů a vytvářející téměř neprostupné porosty.\n\nVědecké pojmenování křídlatky japonské (\"Reynoutria japonica\") se následkem stále důkladnějších studii příbuzenských vztahů mezi jednotlivými taxony postupně mění. Po zrušení rodu křídlatka (\"Reynoutria\") byla začleněna do rodu opletka (\"Fallopia\") a bylo ji přiděleno vědecké jméno opletka japonská (\"Fallopia japonica\"). Je otázkou času kdy toto pojmenování převezme i česká odborná veřejnost, která dosud vesměs užívá binomické jméno \"Reynoutria japonica\".\n\nJejí domovinou je severovýchod Asie (Japonsko, pevninská Čína, Tchaj-wan a Korejský poloostrov), kde obývá vlhčí údolí a horské svahy, vzácněji roste i na okrajích horských políček ve vyšších nadmořských výškách až do 2600  m n. m., většinou na chudé půdě. Evropa s ní byla poprvé seznámena v roce 1825 holandským vědcem von Sieboldem, ve větším množství byla dovezena roku 1848 a následně se začala pěstovat a prodávat do mnoha zemí jako dekorační rostlina zahrad a parků. Křídlatka japonská se začala nekontrolovatelně šířit téměř po celé Evropě, nejvíce roste v její severní a střední části. Je pravděpodobné, že veškeré rostliny v Evropě pocházejí z jediného klonu dovezeného roku 1848. Dostala se také do Severní Ameriky, Austrálie i na Nový Zéland.\n\nNa území dnešní České republiky byla ve volné přírodě poprvé zaznamenána v roce 1892. Vyskytuje se hojně po celém území ČR, nejvíce v blízkosti vodních toků a lidských sídel, většinou na vlhkých substrátech s kyselou reakcí. Pouze v jižních a jihozápadních Čechách se vyskytuje v menším množství.\n\nJe to vytrvalá rostlina s výrazně článkovitými dutými, dužnatými, křehkými stonky vyrůstajícími v březnu nebo dubnu z bohatě rozvětvených, silných a dlouhých podzemních oddenků. Oddenky mají tkáň žlutou až oranžovou s tmavším středem, rašící očka jsou červená. Stonky dorůstají do výše obvykle 1,5 až 2 metrů, jsou přímé a v horní části rozvětvené. Na řezu jsou oblé, bývají lysé nebo jemně bradavčité. V mládí jsou zelené s červenavým nádechem a později zůstávají tmavě kropenaté, v dospělosti mají u báze tloušťku až 4 cm.\n\nLysé listy s poměrně krátkými načervenalými řapíky dlouhými 1,5 až 3 cm vyrůstají na stoncích střídavě. Celokrajná listová čepel dlouhá 10 až 17 cm a široká 8 až 12 cm má tvar široce trojúhelníkovitý nebo až široce vejčitý. Čepel je v místě srůstu s řapíkem uťatá nebo tupě klínovitá, na opačném konci je u spodních listů zakončena tupou trojúhelníkovou špičkou a u horních listů je zúžená do dlouhé ostré špičky. Holé, tuhé až kožovité listy s vyniklou žilnatinou jsou oboustranně zelené až světle zelené, mladé listy mají okraje stočené.\n\nJe to rostlina dvoudomá, mnohokvěté lichoklasy dlouhé 5 až 10 cm vyrůstající z paždí listů jsou sestaveny do lat které jsou delší než řapík listu. V obrysu je trojúhelníkové květenství volné, některé jeho postranní větvičky jsou převislé a sahají pod stonek květenství. Pravidelné pětičetné květy mají nerozlišená okvětí s bělavými, vzácněji nažloutlými nebo narůžovělými okvětními lístky, samičí květy mají lísky neopadavé. Samčí květy mají 8  funkčních tyčinek a samičí 3  funkční čnělky. Kvetou od července do září, opylování zajišťuje létající hmyz.\n\nPlody jsou lesklé trojhranné nažky dlouhé 3 až 4 mm zbarvené černohnědě až černě, mají křidélka po neopadavém okvětí.\n\nVe středoevropských podmínkách se rozmnožuje převážně vegetativně pomoci odlomených oddenků, které bývají zanášeny při povodních s odplavenou zeminou na zcela nová místa. I drobné kousky oddenku většinou vyklíčí a během několika let takto nově získaný prostor zcela zarostou. Semena u nás pro krátkou dobu vegetace málokdy dozrávají.\n\nPřestože v místech svého původu tomu tak není, na územích sekundárního výskytu je křídlatka japonská považována za jednu z nejúpornějších invazivních rostlin. Za příhodných podmínek se na svém stanovišti pomoci hluboce kořenících oddenků rychle rozšiřuje a zcela vytlačuje původní rostlinstvo a mění nepříznivě i podmínky pro život většiny tam žijících živočichů. Její kořeny a listový opad produkují látky s alelopatickým účinkem, tj. znemožňují růst jiných rostlin. Na mnoha místech České republiky, stejně jako v některých jiných zemích, se přistoupilo k její mechanické a chemické likvidaci, která se musí pro velikou životaschopnost oddenků několikráte opakovat. Tento druh byl dokonce zahrnut do seznamu \"100 nejhorších invazních druhů světa\".\n\nUvažuje se o využití křídlatek jako obnovitelného zdroje energie. Její praktické využívání je dosud v etapě experimentů.\n\nMladé výhonky jsou jedlé, mají kyselou chuť podobnou šťovíku a dají se použít podobně jako špenát nebo přidávat do polévek. Křídlatka však má poměrně vysoký obsah kyseliny šťavelové (podobně jako šťovík a rebarbora), proto ji nesmí jíst lidé trpící chorobami ledvin, ledvinovými kameny, artritidou a dnou.\n\nOddenků se využívá v tradiční asijské medicíně pro léčení nehojících se ran a proti rakovině žaludku a tlustého střeva.\n\nKřížením křídlatky japonské s křídlatkou sachalinskou vznikl hybridní druh křídlatka česká (\"Reynoutria × bohemica\"), která je obzvláště rozpínavá a proti mechanické i chemické likvidaci nejodolnější. Rozmnožuje se výhradně vegetativně a na stanovištích, kde se vyskytují také její rodiče, je vytlačuje.\n\n\n"}
{"id": "191616", "url": "https://cs.wikipedia.org/wiki?curid=191616", "title": "Lokomotiva GE Dash 9-44CW", "text": "Lokomotiva GE Dash 9-44CW\n\nGE Dash 9-44CW je americká diesel-elektrická lokomotiva vyráběná v letech 1993–2004 ve firmě GE Transportation Systems.\n\n\n"}
{"id": "191619", "url": "https://cs.wikipedia.org/wiki?curid=191619", "title": "Élektra", "text": "Élektra\n\nÉlektra (řecky Ηλέκτρα, latinsky \"Electra\") je v řecké mytologii jméno dvou božských bytostí a jedné smrtelné ženy.\n\nByla dcerou mykénského krále Agamemnona a jeho manželky Klytaimnéstry. Jejími sourozenci byli Orestés a sestry Ífigeneia a Chrýsothemis.\n\nKrál Agamemnón po svém vítězném návratu z trojské války zahynul rukou vrahů najatých jeho bratrancem Aigisthem a zrádnou manželkou Klytaimnéstrou. Po tomto hrůzném činu Élektra zachránila svého mladšího bratra Oresta a odvedla ho do bezpečí k fóckému králi Strofiovi, jehož manželkou byla Agamemnónova sestra Astyochea (zvaná též Anaxibie). Strofiův syn Pyladés a Orestés se stali doživotními věrnými přáteli.\n\nPoté Élektra věnovala sedm let přípravě návratu do Mykén a pomstě za zákeřnou smrt otce. Orestés dospěl, vrátili se do Mykén a tam Orestovou rukou zahynuli vrahové Aigisthos (který se prohlásil za mykénského krále) a Klytaimnéstra, zrádná manželka a matka.\n\nZa tento čin byl Orestés nelítostně pronásledován Erínyemi, bohyněmi pomsty. Pro očištění putoval do daleké Tauridy (dnešní Krym), kde ho po létech poznala jeho sestra Ífigeneia a po nebezpečných peripetiích se podařil jejich návrat domů. Jejich trápení však zdaleka nebyl konec. Argejský lid je potrestal vyhnanstvím. Jejich strýc Meneláos je nepřijal, otec jejich matky Klytaimnéstry, král Tyndareós žádal jejich odsouzení za matkovraždu a lid je skutečně odsoudil k smrti. Obrat přinesl bůh Apollón, který všechny znepřátelené strany usmířil. Orestés se poté stal nástupníkem na mykénském trůnu a manželem Meneláovy dcery Hermiony a Élektra se stala manželkou Pylada.\n\nByla dcerou Titána Ókeana a jeho manželky Téthys. Jejím manželem se stal Thaumás, bůh přírodních úkazů na moři. S ním měla čtyři dcery: krásnou bohyni duhy Iris a tři Harpyje, obludy napůl ženy, napůl ptáci.\n\nByla dcerou Titána Atlanta a Pléioné. Stala se matkou Diova syna Dardana, praotce Íla, který později založil město Trója.\n\nByla spolu se svými sestrami proměněna ve hvězdu z Plejád. Ze zármutku nad zničením Tróje je však její světlo ze všech hvězd nejslabší.\n\nZ těchto tří postav jenom smrtelná Élektra žije dál v dílech mnoha umělců.\n\n"}
{"id": "191620", "url": "https://cs.wikipedia.org/wiki?curid=191620", "title": "Bravantický zámek", "text": "Bravantický zámek\n\nBravantický zámek je stavba ve stejnojmenné obci v okrese Nový Jičín. Původně vodní hrad byl v 17. století přestavěn na renesanční zámek. Na přelomu 18. a 19. století byl u zámku založen anglický park. V 19. století bylo empírově upraveno průčelí.\n\nZe zámku se později stal velkostatek, ze kterého v roce 1926 vznikl bravantský a zbyslavský zbytkový statek. Jeho konfiskace proběhla v roce 1945.\n\nV současné době zámek i jeho okolí chátrá. Při povodních v roce 1997 byl z části stržen most před zámkem.\n"}
{"id": "191622", "url": "https://cs.wikipedia.org/wiki?curid=191622", "title": "Orestés", "text": "Orestés\n\nOrestés (řecky Ὀρέστης, latinsky \"Orestes\") je v řecké mytologii syn mykénského krále Agamemnona a jeho manželky Klytaimnéstry. Později se stal nástupcem na mykénském trůnu.\n\nKrál Agamemnón po svém vítězném návratu z trojské války zahynul rukou vrahů najatých jeho bratrancem Aigisthem a zrádnou manželkou Klytaimnéstrou. Ti se stali posléze manželi a Aigisthos usedl na uprázdněný mykénský trůn. Usiloval také o odstranění zákonného dědice, mladého Oresta, ale to mu překazila Orestova sestra Élektra. Odvedla ho do bezpečí k fóckému králi Strofiovi, jehož manželkou byla Agamemnónova sestra Astyochea (zvaná též Anaxibie). Král se ho ujal a vychoval ho jako vlastního. Strofiův syn Pyladés a Orestés se stali doživotními věrnými přáteli.\n\nPoté Élektra věnovala sedm let přípravě návratu domů a pomstě za zákeřnou smrt otce. Orestés dospěl, vrátili se do Mykén. Dostal se nepoznán na hrad a nechal se ohlásit královně, že přináší zprávu o smrti jejího syna. Byl vyslechnut s uspokojením a poté nechala zavolat Aigistha. Orestés na nic nečekal, probodl ho hned ve dveřích a poté stejně naložil se svou matkou. Pocítil uspokojení nad potrestáním vrahů svého otce a stejně na jeho čin pohlížel i mykénský lid.\n\nNe tak bohyně pomsty Erínye, ty ho neúprosně pronásledovaly svýma planoucíma očima a syčením a doháněly ho k šílenství. Slitoval se nad ním bůh Apollón, který mu ústy věštkyně Pýthie poradil, ať se odebere do daleké Tauridy, a tam se nechá očistit před posvátnou sochou bohyně Artemis. Čekala ho nebezpečná a dlouhá cesta, která končila tím, že příchozí byli zajímáni a odevzdáváni Artemidiným kněžkám k oběti. Orestés se však na cestu vypravil, doprovázel ho přítel Pyladés.\n\nCesta byla dlouhá, ale nakonec ji překonali šťastně. Ihned po přistání na Tauridě (dnešní Krym) však byli zajati vojáky krále Thoanta, který je odevzdal kněžce Ífigenei. Kněžce jich však bylo líto a rozhodla se, že jednoho z nich zachrání. Svůj život bez zaváhání nabídl Pyladés. Kněžka si s nimi povídala a brzy zjistila, že jsou jejími krajany a když se vyprávělo o králi Agamemnónovi, který svou dceru obětoval bohyni Artemis, aby zajistil zdar výpravy řeckých vojsk proti\nTróji, vyšlo najevo, že Orestés a Ífigeneia jsou sourozenci. Tím bylo rozhodnuto, Ífigeneia nakonec lstí dosáhla toho, že získali loď a uprchli po moři z Tauridy zpět do Mykén.\n\nV Mykénách je ale nikdo nevítal. V Orestově nepřítomnosti se vlády zmocnil Alétés, Aighistův syn a připravoval se k pomstě Orestovi za smrt svého otce a aby se zbavil právoplatného nástupce trůnu. Chtěl odstranit Pylada, aby se sám mohl stát nápadníkem Élektry, kterou chtěl za ženu. Alétovy zločinné plány ale nevyšly. Orestés ho zabil, když hájil svá práva i život. A jím na mykénský trůn zasedl opět potomek královského rodu Átreovců. Ke své říši připojil ještě Argos a Spartu.\n\nDále se praví, že si vybojoval ruku krásné Hermioné, dcery krále Meneláa. O ni se ucházel také Achilleův syn Neoptolemos. Jiní říkají, že Meneláos ji skutečně za Neoptolema provdal a Orestés ho potom zabil.\n\nOrestés měl prý dva syny: Penthila, který byl synem Aigisthovy dcery Érigoné a Tísamena, jehož matkou byla Hermioné.\n\nVšichni jsou však zajedno, že Orestovo vítězství nad Alétem uzavřelo dlouholeté krvavé boje o mykénský trůn, na jejichž začátku byli Pelopovi synové Átreus a Thyestés, pokračovaly v generaci Agamemnónově, Aigisthově a uzavřely se návratem Oresta na dědičné místo. Sám Orestés prý zemřel jako devadesátiletý kmet po šťastné vládě.\n\n"}
{"id": "191626", "url": "https://cs.wikipedia.org/wiki?curid=191626", "title": "Máza", "text": "Máza\n\nMáza ( , , ) je západoevropská řeka, která pramení ve Francii (region Grand Est), protéká Belgií (provincie Namur, Lutych, Limburk) a vlévá se v Nizozemsku (Limburg, Severní Brabantsko, Gelderland) do Severního moře. Její délka činí 950 km a povodí má rozlohu přibližně 36 000 km², z čehož připadá 14 000 km² na Belgii, 9000 km² na Francii, 8000 km² na Nizozemsko, 4000 km² na Německo a 500 km² na Lucembursko.\n\nPramení na Langreské plošině (\"\") ve francouzské obci Le Châtelet-sur-Meuse (region Champagne-Ardenne, departement Haute-Marne) v nadmořské výšce 409 m. Pokračuje přibližně severním směrem přes Lotrinsko, kde protéká departementy Vosges a Meuse, který byl pojmenován právě po ní. V obci Bazoilles-sur-Meuse se řeka ztrácí v podzemí a vyvěrá opět v Neufchâteau. Dále protéká pohořím Ardeny (departement Ardensko v regionu \"Champagne-Ardennes\") mj. městem Sedan) a u města Givet vtéká do Belgie.\n\nV \"Belgii\" protéká valonskými provinciemi Namur a Lutych. Po soutoku s řekou Sambre v Namuru se stáčí k východu a od Lutychu pokračuje opět směrem k severu. Poté tvoří hranici mezi vlámskou provincií Limburk a stejnojmennou provincií v Nizozemsku, pouze v Maastrichtu se nizozemsko-belgická hranice nachází západně od řeky.\n\nV \"Nizozemsku\" pokračuje směrem na sever přes město Venlo podél hranice s Německem a poté se stáčí na západ. Spolu s Rýnem tvoří rozsáhlou deltu. Někdy proto bývá označována za přítok \"Rýna\", jelikož se spojuje s levým ramenem jeho delty. Vlévá se do Severního moře. Na dolním toku je úroveň hladiny řeky nad úrovní okolní krajiny a kolem řeky byly vybudovány ochranné hráze.\n\n\nPovodí řeky Másy zasahuje na území pěti států a žije v něm 9 milionů obyvatel. Rozkládá se na ploše přibližně 36 000 km², z čehož náleží 9000 km² Francii, 500 km² Lucembursku, 14 000 km² Belgii (12 000 km² Valonsko a 2000 km² Vlámsko), 4000 km² Německu a 8000 km² v Nizozemsku.\n\nZdroj vody je převážně dešťový, ale také sněhový. Nejvyšších vodních stavů dosahuje v zimě a na jaře, kdy úroveň hladiny roste o 5 až 8 m. Průměrný průtok vody na dolním toku činí 300 až 400 m³/s a maximální 3000 m³/s\n\nVodní doprava je možná až k hornímu toku. Nad Sedanem je koryto regulováno zdymadly. S okolními říčními systémy je propojena mnoha kanály (Marne-Rýn, Albertův kanál, Sambre-Oise, Ardenský kanál).\n\nPřehled departementů (Francie), provincií (Belgie, Nizozemsko) a některých měst a obcí na toku řeky Mázy:\n\n"}
{"id": "191628", "url": "https://cs.wikipedia.org/wiki?curid=191628", "title": "Meuse", "text": "Meuse\n\nMeuse může znamenat:\n\n\n"}
{"id": "191631", "url": "https://cs.wikipedia.org/wiki?curid=191631", "title": "Anton Thomas Hanke", "text": "Anton Thomas Hanke\n\nAnton Thomas Hanke (21. prosince 1840 Bravantice - 3. prosince 1891 Terst) byl český speleolog, který se významně zasloužil o objevení a výzkum světoznámých Škocjanských jeskyní v dnešním Slovinsku, které jsou zapsány v UNESCO.\n\nNarodil se a jako dítě vyrůstal v domě s č. p. 87 v Bravanticích. Od roku 1880 se stal náčelníkem c. a k. garančního úřadu v Terstu v tehdejším Rakousku-Uhersku. V tomtéž roce byl jmenován důlním radou. V průběhu sedmi let provedl ve Škocjanských jeskyních se svými spolupracovníky 16 speleologických výprav a 38 částečných přípravných obhlídek nejobtížnějších úseků Krasu.\n\nZemřel ve věku 51 let na následky zápalu plic. Na vlastní přání byl pohřben ve Škocjanu ve Slovinsku. Jeho hrob je kulturní památkou. Jeho pomník se nachází v Bravanticích mezi obecním úřadem a zdejší základní školou.\n\n"}
{"id": "191634", "url": "https://cs.wikipedia.org/wiki?curid=191634", "title": "Náhradní sladidlo", "text": "Náhradní sladidlo\n\nNáhradní sladidlo (též náhražka cukru) je potravinářská přísada, s větším chuťovým efektem než cukr, ale obvykle s menším množstvím potravinové energie. Náhradní sladidla mohou být vyrobena synteticky nebo se může jednat o přírodní látky. Syntetická sladidla jsou většinou označována jako umělá sladidla. Jsou často používány pro snižování tělesné hmotnosti. Jejich konzumace však vede k nárůstu hmotnosti. Podobně vede i k rozvoji prvního stádia cukrovky - intolerance glukózy (prediabetes).\n\nKaždé sladidlo má vlastní „sladkost“ (dle použité látky může být sladidlo 10× až 300 000× sladší než cukr). Sladidla mají velmi málo nebo žádné kalorie. Kromě toho nepodporují tvorbu zubních kazů, jelikož nenabízí bakteriím žádnou výživu. Sladkost sladidla je vyjadřována na sacharóze, která vyjadřuje hodnotu sladkosti 1.\n\nDůležitá třída náhradních sladidel je třída vysokointenzivních sladidel. Jsou to sloučeniny jejichž sladkost je mnohokrát větší než sacharózy. Proto je potřeba mnohem méně sladidla s často zanedbatelným energetickým příspěvkem. Pocit sladkosti způsobený těmito sloučeninami („profil sladkosti“) je někdy znatelně odlišný od sacharózy, proto jsou používána v komplexních směsicích, které dosahují co možná nejpřirozenějšího sladkého pocitu.\n\nVětšina náhradních sladidel schválených pro použití v potravinách jsou uměle syntetizované sloučeniny. Jsou však i přirozená náhradní sladidla, včetně sorbitolu a xylitolu, jež se vyskytují v bobulích, ovoci a houbách. Tato přirozená sladidla jsou mnohdy vyráběna synteticky.\n\nUmělá náhradní sladidla zahrnují sacharin, aspartam a cyklamát, zatímco přirozená zahrnují sorbitol a xylitol.\n\nUmělá náhradní sladidla, včetně jednotlivě sacharinu, aspartamu a cyklamátu, jsou předmětem sporů o svoji zdravotní nezávadnost. Výsledky vědeckých studií jsou však mnohoznačné. Navíc i rafinovaný cukr je předmětem kritiky.\n\n"}
{"id": "191646", "url": "https://cs.wikipedia.org/wiki?curid=191646", "title": "Magistrát města Hradec Králové", "text": "Magistrát města Hradec Králové\n\nMagistrát města Hradce Králové sídlí ve třech budovách. První z nich se nachází v památkově chráněné budově od architekta Josefa Gočára na ulici Československé armády. Dále odbor dopravy v Gayerových kasárnách a odbor živnostenský v ulici Střelecké. Všechny tyto budovy mají bezbariérový přístup.\n\nMagistrát obdržel několik ocenění, například \"Organizace zvyšující kvalitu veřejné služby za rok 2006\". Cena byla magistrátu udělena v rámci vyhlášení cen Ministerstva vnitra za modernizaci veřejné správy za zavádění nových modelů řízení a standardů kvality práce.\n\n"}
{"id": "191647", "url": "https://cs.wikipedia.org/wiki?curid=191647", "title": "Amblève", "text": "Amblève\n\nAmblève ( , ) je ardenská řeka v belgické provincii Lutych a pravostranný přítok řeky Ourthe.\n\nAmblève je 93 km dlouhá a její povodí má rozlohu 1080 km².\nPrůměrný sklon je 5,4 ‰ a průměrný roční průtok za rok 1975 činí 13,0 m³/s.\n\nPramení u Büllingenu v oblasti Hautes Fagnes v nadmořské výšce přibližně 600 m.\nProtéká městem Stavelot a v obci Comblain-au-Pont se vlévá do řeky Ourthe.\nMezi její přítoky patří Warche, Eau Rouge, Salm, Roannay, Lienne, Ninglinspo a Rubicon.\n\nVe vesnici Coo mezi Trois-Ponts a Stoumontem vznikl odříznutím meandru vodopád \"Cascade de Coo\", který je s výškou 15 m největší v Belgii. Odříznutý meandr se využívá jako dolní nádrž pro přečerpávací vodní elektrárnu.\n\n"}
{"id": "191662", "url": "https://cs.wikipedia.org/wiki?curid=191662", "title": "Jablko sváru", "text": "Jablko sváru\n\nJablko sváru je ustálené slovní spojení, které vešlo do slovníku jako rčení. Užívá se pro vyjádření něčeho, co zapříčinilo neshodu, složité jednání nebo spor či nepřátelství mezi jednajícími. Slovní spojení má původ v legendě pocházející z řecké mytologie.\n\nNež se trojský princ Paris narodil, jeho matka měla sen, že porodila hořící pochodeň a celá Trója shořela. Symbolika byla nad slunce jasná – Paris přinese zkázu. Chlapec byl proto ihned po narození odložen v horách. Řecká mytologie a antické tragédie ovšem jednohlasně praví, že před osudem utéct nelze. V božském světě, který probíhal v časové paralele s tím lidským, se měla konat svatba bohyně Thetis s člověkem. Na svatbu dostali pozvánku všichni bohové – až na bohyni sváru Eris. Naplněná touhou po pomstě utrhla ze zahrady Hesperidek zlaté jablko. Za chvíli už jablíčko opatřené nápisem „Té nejkrásnější“ putovalo mezi Héru, Athénu a Afroditu. Když Paris coby pastýř hlídal své stádo, tři bohyně jej požádaly, aby zhodnotil, která z nich oplývá největším půvabem. Podle Parida to byla Afrodita. Ta mu odměnou slíbila, že se ožení s nejkrásnější ženou na světě, spartanskou královnou Helenou. Bohyně mu také odtajnila jeho původ a Paris se záhy vydal do Tróji, kde se představil svým biologickým rodičům. Později se setkal s Helenou a přiměl ji, aby s ním utekla. Útěk způsobil válku trvající celých deset let. Trója byla nakonec vybrakována a srovnána se zemí. Zlaté jablko, zvané také jako Paridovo zlaté jablko nebo jablko sváru, tehdy způsobilo ohromnou tragédii.\n\nFrekventované \"jablko sváru\" je někdy nahrazeno méně frekventovaným spojením \"zlaté jablko\". To zaznamenává v proměnách času stále širší škálu užívání. Kontextuální zasazení jsou různá: Nákupní maniaci si pod zlatým jablkem připomenou populární obchodní centrum, intelektuálové brodící se napříč knihkupectvími zase osobitou poetiku Jana Skácela („V lese na zlaté jabloni / rozkvétá večer, přes den roste / a v pohádce je všechno prosté / z ryzího zlata jablko. / Kdo utrhne je, pověz, kdo?“) nebo Milana Kundery (povídka Zlaté jablko věčné touhy), případně historický román Zlaté jablko (v originále Der Goldene Apfel – Geschichten aus der Geschichte) Sigrid-Marie Größingové. Tento stručný výčet slouží jako důkaz toho, že kolokace \"zlaté jablko\" je v českém jazykovém obrazu světa ustálená a ukotvená.\n\n"}
{"id": "191666", "url": "https://cs.wikipedia.org/wiki?curid=191666", "title": "Kyjevskopečerská lávra", "text": "Kyjevskopečerská lávra\n\nKyjevskopečerská lávra (, ) je pravoslavný klášterní komplex v ukrajinském Kyjevě, založený roku 1051 poustevníky Feodosijem a Antonijem Pečerským. Komplex je zapsán na UNESCO.\n\nVe středověku byl významným kulturním centrem (archimandrita Jelisej Pletěněckij zde provozoval tiskárnu, která sehrála velkou roli v rozvoji ruské literatury) a dnes je sídlem metropolity Volodymyra (Viktor Sabodan), duchovního vůdce Ukrajinské pravoslavné církve (Moskevský patriarchát). Název pochází od slova \"пещера\" (\"jeskyně\"), protože původně žili mniši v labyrintu podzemních jeskyní, až později nad nimi byly postaveny chrámy. Dominantou areálu, který je vysokým srázem rozdělen na horní a dolní lávru, je 96,5 metru vysoká zvonice. Architektonicky nejcennějšími stavbami jsou Uspenský chrám a refektář. Součástí lávry je také Chrám Spasitele na Berestovu, ačkoli leží mimo její zdi.\n\nKomunistický režim klášter v roce 1930 zrušil a proměnil v muzeum. Komplex lávry byl vážně poškozen za bojů druhé světové války, znovu byl vysvěcen v roce 1988 v rámci oslav tisíce let od přijetí křesťanství na Kyjevské Rusi.\n\nPo nezdařené rekonstrukci ze začátku 21. století začala lávra chátrat. V roce 2007 byla zvolena jedním z tzv. sedmi divů Ukrajiny. Podle kláštera je okolní část Kyjeva oficiálně pojmenována Pečerský rajón.\n\nV areálu lávry je pochován ruský předseda vlády Pjotr Stolypin.\n\n"}
{"id": "191669", "url": "https://cs.wikipedia.org/wiki?curid=191669", "title": "Dějiny peněz", "text": "Dějiny peněz\n\nDějiny peněz znamenají jednak dějiny platidel jako hmotných prostředníků směny (mince, bankovky), jimiž se zabývá numismatika, jednak dějiny měny jako abstraktní zákonné normy peněz. Zavedení peněz předcházela přírodní platidla, od mušlí po drahé kovy, která měla i svoji vlastní užitnou hodnotu. Peníze začínají ražbou, která měla zaručovat váhu a ryzost dané mince jako kousku kovu. Další vývoj směřoval jednak k normování měny státem, jednak k posilování nehmotné či fiduciární povahy platidel, která vedla k zavedení mincí z obecných kovů a papírových platidel (peníze s nuceným oběhem). V současné době je větší část peněžních zásob v ekonomice tvořena nehmotnými účetními či virtuálními penězi.\n\nProstá směna zboží za zboží čili barterový obchod narážela na problém „dvojí shody potřeb\" (angl. \"double coincidence\"): kdo chtěl směnit vajíčka za boty, musel najít někoho, kdo nejen měl boty na směnu, ale zároveň byl ochoten za ně přijmout vajíčka. Proto se už v předhistorických společnostech začal prosazovat zprostředkovaný obchod pomocí vzácných, žádoucích a trvanlivých předmětů, které byl každý ochoten přijmout, i když je právě nepotřeboval. Nejznámějšími příklady jsou mušle kauri a podle zprávy cestovatele Ibrahima ibn Jakuba se v našich zemích v polovině 10. století platilo kousky plátna. Postupně se však prosadily hlavně drahé kovy, protože byly vzácné, trvanlivé a přitahovaly i svým leskem. Kromě toho měly velmi malý objem a daly se téměř libovolně odvažovat a dělit. Vážené stříbro se jako zprostředkovatel směny užívalo například v Mezopotámii už od 5. tisíciletí př. n. l.\n\nPodle některých historiků ale peníze nejprve představovaly úvěr a až potom hodnotu pro výměnu. Také většina otroků nebyla vlastněna, ale pracovala na splacení dluhu. Chartalismus také poukazuje na to, že motivací k zavedení peněz byly také daně.\n\nMince patrně vznikly normováním kousků drahého kovu, aby je nebylo třeba vážit. Chammurapiho zákoník z doby okolo roku 1770 př. n. l. už definuje zrnka stříbra jako jednotky, které se nevážily, nýbrž počítaly. První mince v západní civilizaci vznikly koncem 7. století př. n. l. ve městech Malé Asie, kde se kapky elektra (přírodní směsi zlata a stříbra) označovaly raženou značkou města či panovníka a nazývaly statér. Souvislost s vážením potvrzuje i to, že názvy starých mincí často současně znamenaly i váhové jednotky, jako talent, šekel, peso nebo libra.\n\nJakmile se ražené mince prosadily, mohl ovšem vznikat rozdíl mezi nominální hodnotou mince a skutečným obsahem drahého kovu. Se zákonným stanovováním měny začala už řecká města, prosadili je však až římští císařové. Až do konce 19. století se měna definovala tzv. měnovým číslem, které určovalo, kolik mincí se vyrazí z určitého množství drahého kovu. Ve starověkých Athénách se z talentu stříbra (asi 21 kg) razilo 6.000 drachem. Protože se ve Středomoří užívaly jak zlaté (na východě), tak také stříbrné (v Řecku) a bronzové (Řím) mince, vznikly také různé měnové systémy a už císař Konstantin se pokusil zavést jednotnou zlatou měnu (\"solidus\").\n\nV politicky roztříštěném středověku vznikaly a zanikaly různé měny, často jen místního významu, které měly podobnou historii: založil je měnovou reformou panovník, ale postupně se obsah drahého kovu snižoval, až mince ztratila důvěru a zmizela. To byla středověká podoba inflace. Potřeba neustálého směňování různých mincí vedla ke vzniku bank (z italského \"banco\", lavice, na níž směnárník seděl), nicméně obchod silně komplikovala. V pozdním středověku se proto panovníci snažili měnu centralizovat, případně stanovovat i její směnný poměr.\n\nS rozvojem obchodu a zejména válečných výdajů v raném novověku vznikala také nouze o drahé kovy. Proto za války s Turky dal velmistr Maltézského řádu roku 1565 razit drobné měděné mince s nápisem „Ne kov, nýbrž důvěra“ (lat. \"Non aes sed fides\"). Vyjádřil tak skutečnost, že hodnota mince přestávala záviset na obsahu kovu a byla dána pouze rozhodnutím panovníka – a ovšem ochotou trhu minci v této hodnotě přijímat. Španělský import stříbra z Ameriky kromě toho prudce srazil jeho cenu vůči zlatu a zpochybnil ho tak jako základ měny.\n\nPřechod na fiat měnu bez obsahu kovu a založenou pouze na důvěře obchodníků připravil vznik směnek. Zajímavou formu směnky představovaly anglické \"tally sticks\", původně dřevěné hůlky se zářezy, které označovaly sumu. Hůlka se rozštípla na dvě poloviny tak, aby na obou byly zářezy vidět, a představovala původně potvrzení o zaplacené dani: polovinu si nechal výběrčí a druhou plátce. Postupem času se ukázalo, že hůlky mohou sloužit i jako platidlo a byly v Anglii v oběhu až do 18. století. Papírové směnky, původně potvrzení o uložených penězích, mohly být vystaveny „na doručitele“, takže je za mince mohl vyměnit v bance kdokoli.\n\nZ papírových směnek se v Číně vyvinuly státní bankovky s pevnými hodnotami už v 11. století, v Evropě se první bankovky objevily v roce 1661, kdy je z nedostatku stříbrných mincí začala vydávat stockholmská banka. Lidé je však přijímali dosti neochotně, zvlášť když se ukázalo, že je může postihnout „bankrot“, stav, kdy banka svůj závazek nechce nebo nemůže krýt. Tyto skutečné bankovky se pak užívaly až do 20. století. Anglická banka (\"Bank of England\") dostala monopol na jejich vydávání roku 1694, kdežto například v USA je vydávaly tisíce bank, často jen s místní působností, až do roku 1913.\n\nPrvní státní bankrot následoval po zavedení státních bankovek ve Francii anglickým dobrodruhem J. Lawem roku 1720 a jeho následky přispěly ke vzniku Francouzské revoluce. V Rakousku a dalších evropských zemích byly papírové peníze a povinnost je přijímat uzákoněny až ke krytí dluhů státu po napoleonských válkách a lidé se jim velmi dlouho bránili. Teprve ve 20. století se bankovky úplně oddělily od drahých kovů, takže si je jejich držitelé už nemohli vyměnit za drahý kov v pevně stanoveném poměru. Dnes jsou drahé kovy předmětem obchodu, takže se jejich cena mění, kdežto emitentem (vydavatelem) bankovek je státní banka a ručitelem měny pouze stát.\n\nTím však „odhmotňování“ peněz neskončilo. Když se zavedly bankovní účty a úvěry, nemusely být všechny peníze kryty kovem a od 19. století ani bankovkami. Naopak stále větší část měnové zásoby byla a je na bankovních účtech, od poloviny 20. století elektronických. Peníze tak už nejsou ani papír, nýbrž záznamy v počítačových systémech. Jejich jistota se tím příliš nezměnila: nadále za měnu ručí stát, nepřímo ale všichni jejich držitelé. Kdyby je lidé přestali přijímat, měna by se zhroutila, proto je jejich přijímání na území daného státu zpravidla vynuceno zákony. Naproti tomu elektronické peníze umožňují daleko pružnější zacházení s nimi.\n\nNa začátku 21. století s rozvojem informačních technologií a používání platebních karet se začaly objevovat návrhy na zrušení peněz ve formě hotovosti. Nicméně do roku 2018 k tomu zatím nedošlo v žádném státě na světě.\n\nZavedením a prosazením „fiat měny“ (z lat. \"fiat\", budiž!), založené pouze na zárukách bank a států, se sice odstranila hospodářská omezení díky nedostatku zlata, vzniklo však nové riziko znehodnocování peněz čili inflace. V průběhu 20. století se různé měny postupně zbavovaly zlatého krytí (Velká Británie 1931, USA 1971 a jako poslední Švýcarsko roku 1999). Nicméně už předtím, zejména v souvislosti s oběma válkami, začala vznikat trvalá inflace. Například v USA vzrostly ceny mezi léty 1915 a 2006 téměř 20×, z toho mezi léty 1970 a 2006 5×.\n\n\nV rané době se v Itálii platilo váženou mědí a bronzem. Stříbrný denár (\"denarius\", desítka), zavedený roku 211 př. n. l., vážil 4,5 g a platil deset měděných assů. Římská mincovna byla umístěna v chrámu bohyně Juno Moneta a odtud se odvozují názvy peněz v mnoha evropských jazycích (\"moneta, money, monnaie\", mince), V polovině 3. století, kdy už denár neobsahoval téměř žádné stříbro, jej nahradil bronzový \"antonianus\". Od 1. století př. n. l. se razil i zlatý \"aureus,\" zpočátku nepravidelně a z válečné kořisti. Původně odpovídal 24 denárům, ve 4. století, kdy hodnota denáru klesala, byla poměr mnohonásobně větší. Roku 312 zavedl císař Konstantin I. Veliký zlatý \"solidus\" o váze 4,5 g.\n\n\n\nAmerický dolar vznikl roku 1785 a do roku 1900 byl definován jak vůči stříbru, tak vůči zlatu. V letech 1900–1933 byl definován pouze vůči zlatu a roku 1934 byl radikálně devalvován o 41 %: zlatý obsah dolaru pak tvořilo 0,888671 g ryzího zlata. Devalvace nebyla vynucena úbytkem zlatých rezerv, nýbrž měla podpořit americký vývoz v době krize. V letech 1945–1971 byl dolar v rámci Brettonwoodského měnového systému světovou měnou, která cizím vládám zaručovala směnitelnost za zlato v pevném poměru. Roku 1975 se dolar definitivně odpojil od zlata, jehož cena v dolarech od té doby do roku 2010 vzrostla asi 25×.\nPo roce 1973 státy OPEC, především pak Saúdská Arábie, přistoupili na výlučnou platby v dolarech (tzv. petrodolar) výměnou za ochranu ze strany USA. Vzhledem k oslabování amerického dolaru oproti cizím měnám (po roce 2002), např. vůči nově vzniklému euru a také vzhledem k pokračujícímu nárůstu rozpočtových i obchodních deficitů USA však stoupá tlak na opuštění tohoto uspořádání. Dalším faktorem ústupu významu dolaru je ekonomický nástup Číny a s tím související vzrůst obchodu mezi státy OPEC a Čínou, který snižuje důležitost dolaru pro tyto státy. Kromě ekonomických důvodů se však také výrazně projevují důvody politické, ať už zmíněná ochrana režimů států Perského zálivu ze strany USA směřující k posílení role dolaru, tak v obráceném gardu např. vznik Íránské ropné burzy (IOB) v roce 2008 směřující k jeho oslabení. Spekuluje se také, že jedním z důvodů invaze USA do Iráku v roce 2003 bylo rozhodnutí Saddáma Husajna přejít k obchodování s ropou v eurech namísto v dolarech.\n\nEvropské země, silně poničené válkou, musely provést měnové reformy a silné devalvace. Západní země přijaly velkou pomoc USA (Marshallův plán) a dolar se stal vedoucí rezervní měnou. Po rozpadu Brettonwoodského systému vytvořily země Evropských společenství roku 1979 EMS, navázaný na ECU, od něhož se kurzy národních měn neměly odchylovat o více než plus mínus 2,25 % (s úlevami pro slabší měny). 16. 9. 1992 („černá středa“) však ze systému vypadly britská libra a italská lira a v r. 1993 bylo pásmo odchylek rozšířeno na plus mínus 15 %.\n\nOd roku 1993 začala také platit kritéria Maastrichtské smlouvy, která připravovala vytvoření Evropské měnové unie a společné měny, od roku 1995 nazvané euro. Od roku 1997 platí pro země užívající euro Pakt stability a růstu, roku 1998 vznikla Evropská centrální banka, od roku 2000 se začalo euro používat a od 1. 1. 2002 začaly platit bankovky a mince. Euro dnes používá 16 členských zemí EU (jako poslední přistoupilo Slovensko roku 2009) a řada dalších států a území mimo EU.\n\n\n\n"}
{"id": "191676", "url": "https://cs.wikipedia.org/wiki?curid=191676", "title": "Shrek", "text": "Shrek\n\nShrek je počítačem animovaný film z roku 2001 na motivy pohádkové knihy \"Shrek!\", kterou v roce 1990 napsal William Steig. Film vznikl ve studiu DreamWorks Animation SKG pod vedením režisérů Andrewa Adamsona a Vicky Jenson. Jako vůbec první film získal Oscara v kategorii nejlepší celovečerní animovaný film. Postavám propůjčily svůj hlas známé filmové hvězdy jako Mike Myers, Eddie Murphy, Cameron Diaz, a John Lithgow. V roce 2008 ho Americký filmový institut zařadil mezi 10 nejlepších animovaných filmů na světě. Na film navazují další filmy \"Shrek 2\", \"Shrek Třetí\" a \"\". V roce 2017 bylo oznámeno že společnost DreamWorks pracuje na dalším díle této filmové série a to na filmu \"Shrek 5.\"\n\nZlobr Shrek, který pokojně žije v bažině, je vyrušen, když k němu přijde spousta pohádkových postav, které do bažiny vyhnal Lord Farquaad. Společně s Oslíkem, kterého poznal v lese, se Shrek vydá do Farquaadova paláce Dulac. Objeví se tam zrovna ve chvíli, kdy probíhá rytířský turnaj o to, kdo osvobodí princeznu Fionu a přivede ji, aby si ji mohl Farquaad vzít. Shrek zastraší všechny rytíře a dohodne se s Farquaadem, že mu dovede Fionu a on na oplátku vyžene pohádkové bytosti z jeho bažiny.\n\nShrek s Oslíkem se tedy vydají ke hradu, kde je Fiona uvězněna. Oslík zvládne souboj s drakem. Poté, co zjistí, že to je dračice, která se do něj zamilovala, začne si s ní povídat. Když Shrek najde Fionu, Fiona je vyděšená, že její zachránce je zlobr. Když hrad opouštějí, Shrek zachrání Oslíka od dračice, která ho nyní nechce pustit. Dračice se rozčílí, vyžene Shreka, Oslíka a Fionu, ale nepronásleduje je, protože ji Shrek přivázal řetězy. Během cesty zpět k Farquaadovi zjistí Shrek a Fiona, že toho mají mnoho společného, a zamilují se do sebe. V noci se ale Fiona schovává, protože se proměňuje ve zlobřici než bude políbena pravou láskou. Jedné noci Fionu najde Oslík a Shrek jejich rozhovor slyšel a myslí si, že mluvili o něm. Oslík ale musel slíbit, že to neřekne Shrekovi. Fiona říká, že to vyřeší sama. Druhý den ale přijede Lord Farquaad a odveze si ji. Shrek se vrátí do své bažiny, která je konečně prázdná, ale zjistí, že Fionu postrádá.\n\nOslík Shrekovi řekne, že Fiona se brzy provdá, což ho přiměje k tomu, aby se vydal do Dulacu. K tomu jim pomůže dračice, která pronásledovala Oslíka. Svatbu přeruší před tím, než Farquaad políbí Fionu, ale také krátce před západem slunce, takže všichni pak vidí Fionu ve zlobří podobě. Farquaada změna rozčílí a přikáže zabít Shreka i Fionu, ale dračice všechny zažene a sežere Lorda Farquaada. Shrek a Fiona se políbí, ale Fioně zůstane zlobří podoba, podoba, kterou neočekávala, ale která se Shrekovi líbí. Vezmou se a vydají se na svatební cestu.\n\n"}
{"id": "191680", "url": "https://cs.wikipedia.org/wiki?curid=191680", "title": "Cyklamát", "text": "Cyklamát\n\nCyklamát (též označovaný jako \"cyklamát sodný\" – \"sodium cyclamate\") je umělé náhradní sladidlo, asi 30–50× sladší než cukr. Někteří lidé shledávají, že má nepříjemný chuťový účinek, méně však než sacharin. Ve členských státech EU se cyklamát označuje na výrobcích kódem E952. Vyrábí se synteticky reakcí cyklohexylaminu s kyselinou chlorsulfonovou a následnou neutralizací vzniklé kyseliny hydroxidem sodným nebo vápenatým.\n\nSměs deseti dílů cyklamátu a jednoho dílu sacharinu se běžně používá pro vzájemné vyrušení chuťových dojezdů. Cyklamát je levnější než většina sladidel. Zdravotní nezávadnost je předmětem sporů. \n\nV roce 1969 vydala americká agentura Food & Drug Administration (FDA) na cyklamát sodný zákaz používání. Bylo zjištěno, že způsobuje „rakovinotvorné tumory a vrozené vady“. Pro obsah cyklamátu sodného v nápojích Coca cola ZERO (konkrétně ty určené pro Chile, Venezuelu a některé další středoamerické země) byl tento nápoj v červnu 2009 ve Venezuele zakázán. Cyklamát se nachází i v řadě nápojů prodávaných v ČR (např. Coca cola ZERO).\n\nNicméně již v roce 1999 vědci dlouhodobou studií potvrdili, že cyklamát nelze za karcinogen jednoznačně považovat. Po více než 20 let podávali různým druhům opic (21 jedinců) 5x týdně cyklamát v dávkách 100 mg/kg a 500 mg/kg. Po této době byly diagnostikovány mírné formy nádorů pouze u 3 opic. Vzhledem k faktu, že podávané dávky překračují minimálně 10x množství obsažené v Zero Cole, lze tento nápoj s největší pravděpodobností bez obav konzumovat.\n\nMezinárodní agentura pro výzkum rakoviny karcinogenitu za neprokázanou a vede cyklamáty jako neklasifikované.\n\n "}
{"id": "191687", "url": "https://cs.wikipedia.org/wiki?curid=191687", "title": "Prototyp", "text": "Prototyp\n\nPrototyp (z řeckého \"prótos\", první, a \"typos\", ražba) je vzorový, pokusný první výrobek nebo vůbec příkladný exemplář nějaké třídy věcí. Tak byla Eiffelova věž v Paříži (1889) prototypem ocelové rozhledny 19. století, podle něhož se stavěla i petřínská rozhledna v Praze (1891).\nNavrženou novinku, nový typ nějakého průmyslového výrobku, je třeba vyzkoušet dřív, než se rozhodne o její výrobě nebo než se výroba rozběhne. Proto se nejprve staví např. zmenšené modely, ale pak se musí přikročit k výrobě funkčního prototypu. Ta je pochopitelně náročná, protože pro ni ještě nejsou k dispozici výrobní nástroje hromadné výroby, ale musí se vyrábět více méně „ručně“ v několika málo kusech. Pro výrobu modelu či prototypu lze využít také 3D tisk, který je však potřeba ještě povrchově opracovat, proto je nejvhodnějším řešením využít služeb prototypovacího studia, které má přístup k široké škále technologií a nespoléhá jen na jeden typ 3D tiskáren.\n\nV softwarovém inženýrství je prototyp kus kódu (rutina), z níž se různými změnami „klonují“ další. Tím se ušetří mnoho času na psaní, ale hlavně na ladění, protože původní základ je už odladěn a vyzkoušen. Softwarové prototypování – vytváření prototypů (neúplných verzí) počítačových programů – je jednou ze součástí vývojového cyklu softwaru.\n\nV sémantice se prototypem rozumí vzorný příklad nějaké významové kategorie, s nímž se pak porovnávají další významy a podle jejich blízkosti rozhoduje, zda do téže kategorie také patří.\n\nV metrologii se prototypem rozumí vzorová realizace měrné jednotky, například prototypový kilogram z platinového iridia, umístěný v Pařížském \"Bureau des poids et mesures\". Tam je umístěn i prototypový metr, tyč se dvěma ryskami, který je však jako normál od roku 1983 nahrazen novou, fyzikální definicí metru.\n"}
{"id": "191699", "url": "https://cs.wikipedia.org/wiki?curid=191699", "title": "Singly na prvním místě v roce 1999 (USA)", "text": "Singly na prvním místě v roce 1999 (USA)\n\nJedničky hitparády Hot 100 za rok 1999 podle časopisu Billboard.\n"}
{"id": "191703", "url": "https://cs.wikipedia.org/wiki?curid=191703", "title": "Cincinnatus", "text": "Cincinnatus\n\nLucius Quinctius Cincinnatus (česky „kučeravý“, „zkadeřený“; kolem roku 519 př. n. l. – 430 př. n. l.) byl významným vojákem a politikem v dobách na počátku římské republiky. V roce 460 př. n. l. zastával konzulát a v letech 458 př. n. l. a 439 př. n. l. byl dvakrát ustanoven římským diktátorem. Cincinnatus byl Římany uctíván jako jedna z pololegendárních postav raných římských dějin a jako člověk, jenž ztělesňoval staré římské ctnosti a mravy. Mezi jeho velké obdivovatele patřil konzervativní senátor Cato starší. Cincinnatus byl vytrvalým oponentem plebejů, přičemž odporoval tribunovi lidu Terentiliovi, jenž požadoval sepsání a kodifikaci zvykového práva, které by platilo stejně pro patricije jako pro plebeje. Žil ve skromných poměrech a sám obdělával své malé pole. Skutečný průběh Cincinnatova života nelze s přesností určit, neboť jeho postava je až příliš obestřena mýty a legendami.\n\nCincinnatova první diktatura začala v době, kdy kmeny Aequů východně od Latia a Volsků na jihovýchodě ohrožovaly Řím. Římský senát se proto obrátil na Cincinnata, aby převzal úřad diktátora a zachránil město. Senátní delegace, jež ho žádala, aby se stal diktátorem, ho prý zastihla právě při práci na poli. Podle římských letopisců vedl Cincinnatus spořádaný život prostého farmáře a dobře věděl, že jeho odchod může mít za následek hladovění jeho rodiny, neboť v době jeho nepřítomnosti nebude nikdo, kdo by zasel obilí. Přesto bez váhání souhlasil a okamžitě se ujal svěřeného úkolu. Během pouhých šestnácti dnů pak porazil Aequi v bitvě na hoře Algidus a zachránil tak zde obklíčené římské vojsko. Obavy spoluobčanů, že si Cincinnatus bude chtít po skončení války udržet moc, se ukázaly neodůvodněné. Ihned po návratu do Říma složil svůj úřad, což je často uváděno jako příklad dobrého vůdcovství, občanských ctností, oddanosti veřejným zájmům a skromnosti. O mnoho let později (439 př. n. l.) byl povolán z odpočinku, aby znovu posloužil vlasti jako diktátor a uklidnil vzbouřené plebeje.\n\nNa jeho počest byla pojmenována dvě města: Cincinnato v Itálii a Cincinnatus ve státě New York. Rovněž Cincinnati v Ohiu odvozuje svůj název od tohoto slavného římského občana. George Washington, generál během americké války za nezávislost a první prezident Spojených států amerických, byl svými současníky pokládán za moderního Cincinnatova nástupce. Po vítězství ve válce za nezávislost nijak neusiloval o politickou moc a i přes své zvolení prezidentem odešel bezprostředně po skončení dvou volebních období do ústraní. Cincinnatova postava má svůj odraz i v českých dějinách, neboť měl prý být předobrazem Přemysla Oráče v Kosmově kronice.\n\n\n"}
{"id": "191704", "url": "https://cs.wikipedia.org/wiki?curid=191704", "title": "Periandros", "text": "Periandros\n\nPeriandros (řecky Περίανδρος, asi 665 př. n. l. – 585 př. n. l.) byl samovládce (tyran) ve starověkém Korintu. Bývá řazen mezi sedm mudrců archaického Řecka.\nJeho otcem byl Kypselos, tyran v Korintu v 2. polovině 7. století př. n. l., a matkou Krateia, samovládcova manželka. Po Kypselově smrti se asi v roce 627 př. n. l. stal samovládcem (tyranem) v Korintu a byl jím až do konce života. Za manželku se vzal Lysidu, dceru Proklea, samovládce v Epidauru; sám ji nazýval Melissou. Měl s ní dva syny, staršího Kypsela, který byl pro slabomyslnost vlády neschopný, a mladšího Lykofrona, jenž zemřel ještě za Periandrova života. \n\nPodle Aristotela byl sice tyranem, ale i zdatným válečníkem. Za jeho vlády dosáhl starověký Korint největšího hospodářského a politického rozmachu. Periandros omezil vliv rodových aristokratů, pozvedl zemědělství, řemesla i obchod a zavedl novou peněžní soustavu. Plánoval prokopat Istmos (Korintskou šíji), když se však vybudování průplavu ukázalo příliš obtížným, nechal vystavět kamennou rampu napříč Korintskou šíjí a ta sloužila k přepravování (přetahování) lodí přes souš (diolkos). Tím se lodím, jež se do té doby musely potýkat s nebezpečnými nástrahami při obeplouvání pobřeží Peloponéského poloostrova, podstatně zkrátila trasa plavby.\n\nNechal také rozšířit korintské přístavy a vybudoval silné loďstvo. Korintská umělecká keramika byla exportována po celém řeckém světě. Rozkvětu doznala i kolonizační politika, byly zakládány nové kolonie zejména na západním pobřeží Řecka na cestě do Itálie. Tyto osady zůstávaly ve svazku korintského státu; byl to zárodek jakési říše. Mezi nově založenými osadami vynikala Potedaia na Chalkidice. Na euboiských kolonistech Korinťané dobyli ostrov Kerkyru (pozdější Korfu) a posléze se zmocnili i Epidauru. Se zámořskými státy, jmenovitě s Lýdií a s Egyptem, žil Periandros v přátelských stycích.\n\nStarobylou slavnost na počest boha Poseidóna přeměnil na všeřecké isthmické hry, které pak pořádal s velkou okázalostí. Ve vnitřní politice vydával zákony proti soukromému přepychu a omezoval otroctví. Nedovoloval žít v městě každému a zakázal rozkošnictví všeho druhu; kuplířky dával údajně házet do moře.\nNevymáhal žádné zvláštní daně a spokojil se s těmi, které plynuly z tržišť a přístavů. Zřídil radu, která dbala o to, aby výdaje nebyly větší než příjmy. Peníze, které získával především vybíráním cel z námořní plavby, používal také na stavbu chrámů a organizaci her. Podporoval kult Dionýsa. Na jeho dvoře tvořil básník Arión, slavný skladatel dithyrambů, sborových zpěvů na Dionýsovu počest.\n\nPeriandros zemřel patrně v roce 585 př. n. l., údajně ve věku 80 let. Po něm se stal samovládcem v Korintu jeho příbuzný Psammetichos, který byl však již v roce 583 př. n. l. zavražděn. Tyranidu pak nahradila oligarchie, která ponechávala rozhodování bohatým obchodníkům a průmyslníkům.\nO Periandrově životě se ve starověku vyprávěla řada historek:\nPeriandros údajně složil naučné básně asi o 2000 verších. Bývá také často řazen mezi sedm mudrců archaického Řecka. V prvním seznamu sedmi mudrců, který je uveden v Platónově dialogu \"Prótagoras\", sice chybí (místo něho je tam Mysón), ale již Démétrios z Faléru ho mezi sedm mudrců řadí a uvádí jeho výroky. Určitým problémem pro zařazení mezi mudrce byla jeho pověst krutého tyrana. Proto někteří starověcí autoři tvrdili, že Periandros z Korintu mudrcem nebyl, tím prý byl jeho stejnojmenný bratranec, jenž pocházel z Ambrakie v západním Řecku.\n\nNovodobí historikové zase zpochybňují hodnověrnost starověkých zpráv, které dělají z Periandra zvrhlé násilnické monstrum. Český badatel T. Vítek o tom píše: „I když Periandros asi nebyl žádný andílek, je téměř jisté, že Hérodotos jeho skutečné pohnutky a činy silně zkreslil, místy až diabolizoval, zejména asi kvůli svému přesvědčení, že samovláda morálně korumpuje a kriminalizuje poddané i vládce, i když původně nebyli špatní. Historky, které do nechutných podrobností vykreslují ohavnosti zlovolného tyrana, jsou zjevně fiktivní...\" \nPeriandrovi je připisována řada mravních naučení a životních rad:\n\n"}
{"id": "191705", "url": "https://cs.wikipedia.org/wiki?curid=191705", "title": "Ptolemaios Keraunos", "text": "Ptolemaios Keraunos\n\nPtolemaios Keraunos (česky „blesk“ nebo „hrom“; † 279 př. n. l.) byl králem Makedonie v letech 281 až 279 př. n. l. Do dějin vstoupil jako jedna z nejtemnějších postav válek diadochů, protože vlastnoručně zavraždil svého přítele a dobrodince, Seleuka I. Níkátora. Narodil se jako nejstarší syn Ptolemaia I. Sótéra, vládce Egypta, a jeho druhé manželky Euridiké (dcery Antipatra). Jeho mladší nevlastní bratr, rovněž pojmenovaný Ptolemaios, však získal nástupnictví a v roce 282 př. n. l. se ujal vlády v Egyptě jako Ptolemaios II.\n\nPtolemaios Keraunos nato se svým bratrem Meleagrem opustil Egypt a odcestoval na dvůr Lýsimacha, krále Thrákie, Makedonie a západní části Malé Asie. Sestra Ptolemaia II. Arsinoé II. žila tehdy v Thrákii jako Lýsimachova manželka. Arsinoé si však počínala nesmírně bezohledně a panovačně. Jejím intrikám padl za oběť Lýsimachův syn a následník trůnu Agathoklés. Jeho zavraždění je někdy neprávem předhazováno Ptolemaiu Keraunovi. Ať už jeho vrahem byl či nikoliv, brzy poté Ptolemaios Keraunos uprchl spolu s vdovou po Agathoklovi, svojí další sestrou Lýsandrou a jejími dětmi k Seleukovi I. Ten prý Ptolemaiu Keraunovi slíbil, že ho dosadí na trůn v Alexandrii. Seleukos se tak chopil nabízející se šance posílit vlastní moc zásahem do záležitostí Lýsimachova království i ptolemaiovského Egypta.\n\nPo Lýsimachově porážce a smrti v bitvě u Kúrúpedia v boji se Seleukem Níkátorem v roce 281 př. n. l., se na podzim téhož roku vypravil Seleukos v čele svého vítězného vojska do Evropy. Po překročení Helléspontu však Seleukos nalezl nedaleko města Lýsimacheia smrt z rukou svého hosta Ptolemaia Kerauna. Ten následně utekl do Lýsimacheie, kde přijal královský diadém a nechal se Seleukovým vojskem prohlásit za krále Makedonie. Pak přinutil svoji nevlastní sestru Arsinoé, vdovu po Lýsimachovi, aby svolila ke svatbě. Navzdory svým slibům dal ovšem krátce po skončení obřadu zabít oba Arsinoiny syny, načež Arsinoé uprchla do Egypta, kde se poté provdala za svého bratra krále Ptolemaia II.\n\nKeraunovi se sice podařilo rozdrtit v námořní bitvě flotilu Antigona II. Gonata (dalšího pretendenta o makedonský trůn) a dohodnout se s Pyrrhem Épeirským, kterému ale musel přenechat k dispozici část svého vojska pro jeho tažení do Itálie, avšak nedlouho nato podcenil vpád Keltů, vedených náčelníky Bolgiem a Brennem. V boji s těmito barbary padl do zajetí, v němž byl usmrcen. Keraunos je zcela po právu hodnocen jako jednoznačně negativní postava. Byl to typ vládce neskonale toužícího po moci, který neváhal vraždit i své bližní a spojence. V tomto ohledu překonal i ty nejukrutnější diadochy.\n\nOLIVA, Pavel, \"Řecko mezi Makedonií a Římem\", Praha, Academia, 1995. ISBN 80-200-0435-1\n\n"}
{"id": "191706", "url": "https://cs.wikipedia.org/wiki?curid=191706", "title": "Aitólský spolek", "text": "Aitólský spolek\n\nAitólský spolek byl název konfederace městských států ve starověkém Řecku s centrem v Aitólii – kraji rozkládajícím se na západě středního Řecka. Někdy od roku 290 př. n. l. kontrolovali Aitólové delfskou svatyni, přičemž trpělivě získávali další území. Na konci 3. století př. n. l. ovládal aitólský spolek celé střední Řecko kromě Attiky. Na vrcholu své moci zahrnovalo území spolku kromě vlastní Aitólie také Lokridu, Fókidu, Akarnánii a část Thesálie.\n\nAitólie byla periferií starověkého Řecka, jejíž obyvatelé byli až do 3. století př. n. l. ostatními Helény považováni přinejlepším za polobarbary, zabývající se ponejvíce pirátstvím. Nicméně jejich spolek (o jehož existenci jsou doklady již z roku 367 př. n. l.) disponoval komplexní administrativní a politickou organizací a jejich vojsko se vyrovnalo armádám ostatních řeckých států. Spolek (\"koinon\") byl organizován na bázi federace, jež byla řízena sněmem uspořádaným na principu jakéhosi federálního shromáždění. Zastoupení jednotlivých obcí na tomto sněmu záviselo na velikosti vojenského kontingentu poskytovaného patřičnou obcí. Dalšími spolkovými orgány bylo lidové shromáždění všech dospělých občanů, které se scházelo dvakrát do roka, a dále výkonný orgán – rada, mající zhruba stejné postavení jako dnešní federální vlády. Té náležely pravomoci svolávat vojsko a určovat zahraniční politiku. Obce zahrnuté do spolku disponovaly také systémem společného výběru daní, společnou měnou a rovněž používaly shodný systém měr a vah.\n\nV důsledku válek diadochů, do kterých byla zapojena Makedonie a ostatní helénistické říše, a jež zasáhly i řecké obce, získaly spolkové státy v Řecku brzy na významu. Vedle klasických městských států (\"poleis\"), jakými byly Athény či Sparta, dosáhly postavení regionálních mocností rovněž achajský spolek na Peloponésu a aitólský spolek, jehož území se rozkládalo v oblasti mezi Épeirem, Akarnánií a Bojótií.\n\nPrvní zatěžkávací zkouškou pro aitólský spolek byl střet s Kelty (Galaty), které Aitólové porazili u Delf v roce 279 př. n. l. V důsledku vzestupu achajského spolku, v době kdy byl jeho stratégem Arátos ze Sikyónu, došlo ke vzrůstu rivality mezi oběma spolky, které dokázali velmi obratně využívat makedonští králové Antigonos II. Gonatás a Démétrios II. k zajištění vlastní hegemonie v Řecku. Arátovi se sice podařilo dosáhnout dočasného spojenectví s Aitóly proti Makedoncům, vzájemná nevraživost mezi spolky ovšem přetrvávala.\n\nAitólský spolek byl prvním řeckým spojencem římské republiky, bojujícím na straně Římanů v první makedonské válce. Zanedlouho poté dopomohli Aitólové k další porážce Filipa V. Makedonského v bitvě u Kynoskefal (197 př. n. l.) během druhé makedonské války. Jestliže zpočátku Aitólové římský zásah proti Makedoncům vítali, brzy se jejich postoj vůči mocnému spojenci změnil. Jejich vzrůstající nelibost s římskými zásahy do řeckých záležitostí je pouze o několik let později (192 př. n. l.) přiměla ke vstupu do aliance s protiřímským, seleukovským králem, Antiochem III. Avšak jeho porážka v bitvě u Magnésie v roce 189 př. n. l. znamenala pro Aitóly ztrátu klíčové zahraniční opory, bez níž nebyli schopni čelit římské moci. Už rok potom byli Aitólové poraženi a zbaveni svého nejdůležitějšího přístavu, Ambrakie. Následně byli přinuceni podepsat s Římany mírovou smlouvu, která z nich učinila prakticky římské poddané. Ačkoliv formálně aitólský spolek nadále existoval, jeho moc byla zlomena a již nikdy neměl představovat relevantní politickou nebo vojenskou sílu.\n\n\n\n"}
{"id": "191707", "url": "https://cs.wikipedia.org/wiki?curid=191707", "title": "Felipe Calderón", "text": "Felipe Calderón\n\nFelipe de Jesús Calderón Hinojosa (* 18. srpna 1962 Morelia, Mexiko) je mexický politik a právník, který byl mezi 1. prosincem 2006 a 30. listopadem 2012 prezidentem Mexika.\n\nFelipe Calderón je členem politické strany \"Partido Acción Nacional\" (PAN), která zastává středo-pravicovou politiku. Tuto stranu spoluzakládal jeho otec Luís Calderón Vega. V úřadu prezidenta nahradil Vicenta Foxe, jeho nástupcem je od roku 2012 Enrique Peña Nieto.\n\nPrezidentem se stal na úkor Lopéze Obradora, nad kterým vyhrál pouze o půl procenta. Ten se snažil zpochybnit zvolení Calderóna, ale senát stížnost zamítl.\n\nFelipe Calderón je velký katolík a tak je proti registrovanému partnerství homosexuálů, eutanázii, a neuznává ani antikoncepci. Potraty schvaluje pouze ve chvíli, kdy byla žena znásilněna. Byl také zásadně proti postavení zdi na hranicích mezi Mexikem a USA. Vytrvale bojuje s drogovou mafií, která převáží drogy do USA. V důsledku jeho protidrogového tažení zahynulo v Mexiku od doby, kdy nastoupil do prezidentské funkce, více než 60 000 lidí.\n\n\n\n"}
{"id": "191708", "url": "https://cs.wikipedia.org/wiki?curid=191708", "title": "Sestercius", "text": "Sestercius\n\nSestercius (latinsky \"sestertius\") byla starověká římská mince. Během římské republiky to byla cenná stříbrná mince, která byla používána jen zřídka. V době principátu byla větší, ne tak cenná a ražená z bronzu nebo z mědi.\n\nNázev samotný vznikl spojením slov „semis“ (latinsky \"půl\") a „tertius“ (\"třetí\") a znamenal doslova „polovina třetího“ , tedy 2 a ⁄ – hodnota mince v assech.\n\nSestercius se poprvé objevuje kolem roku 211 př. n. l. jako malá stříbrná mince, jejíž hodnota byla jedna čtvrtina denáru. Stříbrný denár vážil zhruba 4,5 gramu a jeho hodnota byla desetkrát vyšší než hodnota asu. Přestože byla později hodnota denáru změněna na 16 asů, poměr mezi denárem a sesterciem se nezměnil.\n\nPřibližně v roce 23 př. n. l. byl sestercius Augustovou měnovou reformou změněn na větší bronzovou minci. Jako jedno z nejběžnějších platidel byl sestercius používán až do konce třetího století. Většina jich byla vyražena v mincovně v Římě, ale od roku 64 až do roku 79 byly raženy v Lugdunu (dnešní Lyon).\n\nSestercius vážil zhruba 25 – 28 gramů, v průměru měl 32 – 34 mm s tloušťkou přibližně 4 mm. Velmi důležitý byl pro Římany rozdíl mezi bronzem a mosazí. Mosaz nazývali \"orichalcum\" a hodnota tohoto kovu byla dvakrát nižší než hodnota bronzu.\n\nSestercie byli hojně používány až do 3. století, avšak neustále se zhoršovala kvalita kovu, z kterého byly raženy. Pozdní císaři dávali často roztavit staré mince a nechávali z nich vyrazit nové. To však díky tomu, že zinek má nižší teplotu tání než měď, postupně vedlo k vytrácení se zinku ze slitiny. Ten byl proto nahrazován bronzem či dokonce olovem. Sestercie z pozdního období jsou díky tomu tmavší a mají hrubší povrch.\n\nPostupný vzrůst inflace, způsobený znehodnocováním stříbrné měny, zapříčinil, že se hodnota sesterciů a menších mincí stále snižovala. Zatímco v prvním století byl nejběžnější drobnou mincí dupondius, mající poloviční hodnotu než sestercius, ve století druhém už se naopak sestercius dostává na jeho místo. Postupem doby se do dříve stříbrných mincí míchalo stále více bronzu a mědi a jejich hodnota stabilně klesala. Jedny z posledních sesterciů dal vyrazit císař Aurelianus. V té době se již hojně používali dvousestercie, ražené od doby Traiana Decia. Poté byly sestercie staženy z oběhu, aby z nic mohly být vyrobeny nové mince – antoniány a během čtvrtého století zmizely z oběhu i poslední exemláře.\n\nSestercius byl také často používán jako základní jednotka množství. Velké částky byly zaznamenávány v „\"sestertia milia\"“ (tisících sesterciů), přičemž „\"milia\"“ byla často vypouštěno. Majetek výjimečně bohatého politika a vojevůdce pozdní římské republiky, Crassa, se odhadoval na 200 milionů sesterciů.\n\nZáznamy v Pompejích ukazují otroka, který byl prodán za 6252 sesterciů. Pro srovnání, běžný plat legionáře byl v prvním století 900 sesterciů ročně, což po odečtení nákladů na stravu a výzbroj znamenalo, že legionář žil ze zhruba 1,5 sestercie na den, což by byl v dnešní měně ekvivalent zhruba 800 Kč.\n\nSestercie jsou numismatiky vysoce ceněny, neboť díky jejich velikosti jsou portréty císařů poměrně detailní. Jedny z nejcennějších jsou sestercie z let 64 – 68, jelikož portréty Nerona patří k nejpovedenějším vůbec. Série, vyražené Hadrianem (117 – 138) zaznamenávající jeho tažení po Evropě, zase brilantně vykreslují Římskou říši na vrcholu svých sil.\n\nVýjimečně kvalitní exempláře mohou stát až několik tisíc dolarů. Avšak díky extrémnímu množství, v jakém byly raženy, se jich zachovalo velmi mnoho, a proto je jejich cena ve srovnání s jinými římskými mincemi relativně nízká.\n"}
{"id": "191709", "url": "https://cs.wikipedia.org/wiki?curid=191709", "title": "Germanizace", "text": "Germanizace\n\nGermanizace, také poněmčování, označuje šíření německého obyvatelstva, jazyka a kultury na ovládaných územích, jejichž obyvatelé nebyli Němci.\n\nGermanizace se objevuje poprvé ve středověku, kdy ze strany germánských kmenů docházelo ke germanizaci polabských Slovanů. Později, v 11. až 14. století, proběhla velká vlna německé kolonizace střední a východní Evropy – Ostsiedlung. V průběhu této kolonizace byla v českých zemích Němci osídlena hlavně pohraniční území a města.\n\nGermanizace se dále objevuje v době 17. století, kdy je postupně germanizována oblast Čech a Moravy, stejně jako i jiných částí tehdejšího Rakouska (Slovinsko aj.). Proti germanizaci se postavilo české národní obrození, které se pokoušelo – a nakonec úspěšně – zvrátit situaci. I přesto však germanizační tlaky, nejsilnější v 18. století, neustoupily. Skončily v podstatě až s rozpadem Rakouska-Uherska v roce 1918; v Německu byl zase silný tlak na slovanské národy na severu země, z nichž se podařilo přežít v podstatě jen Lužickým Srbům a Polákům.\n\nPo první světové válce se naopak situace obrátila ve prospěch dříve utlačovaných národů proti Němcům. Dalším zvratem se stala druhá světová válka, kdy v rámci ideologického šíření německé kultury jako té nejdokonalejší byla germanizace plánovaně uplatňována v porobených zemích (Francie, Československo, Jugoslávie a další); děti byly odebírány rodičům na převýchovu a též byly vypracovány plány odsunu původního obyvatelstva do oblastí od Říše velmi vzdálených. K odstranění slovanských národů z Čech (v rámci konečného řešení české otázky), Polska a evropské části Sovětského svazu, zčásti formou germanizace, a k jejich náhradě Němci byl vytvořen Generalplan Ost. S porážkou Německa roku 1945 se s germanizací přestalo jako se symbolem nacismu; v NDR byla zajištěna jistá práva například Lužickým Srbům, v Rakousku v jižním pohraničí byly také zavedeny dvojjazyčné (německo-slovinské) nápisy.\n\n\n"}
{"id": "191711", "url": "https://cs.wikipedia.org/wiki?curid=191711", "title": "Singly na prvním místě v roce 2000 (USA)", "text": "Singly na prvním místě v roce 2000 (USA)\n\nJedničky hitparády Hot 100 za rok 2000 podle časopisu Billboard.\n"}
{"id": "191715", "url": "https://cs.wikipedia.org/wiki?curid=191715", "title": "Bitva u Aigospotamoi", "text": "Bitva u Aigospotamoi\n\nBitva u Aigospotamoi (též \"bitva u Kozích říček\") v Helléspontu (Dardanely) se uskutečnila 405 př. n. l. a byla poslední hlavní bitvou tzv. dekelejské války, jež byla součástí peloponéské války. V bitvě spartské loďstvo pod vedením generála Lýsandra kompletně zničilo aténskou námořní flotilu. Tato bitva byla stěžejní pro vývoj války.\n\nV roce 405 př. n. l. předcházela bitva u Arginuských ostrovů, kde aténské loďstvo dosáhlo velkého vítězství. Nicméně někteří aténští generálové byli pro zanechání osádek potopených aténských lodích bez pomoci popraveni v tzv. arginuském procesu. To znamenalo pro Atény mimo jiné také ztrátu zkušených velitelů.\n\nLýsandros sice funkci vrchního velitele spartského loďstva nemohl již oficiálně dále zastávat z legislativních důvodů, přesto se aktivně účastnil dalších bojů po boku nového vrchního velitele Kalikratida.\n\nLýsandros byl navíc podporován perským princem Kýrem Mladším (syn krále Dareia II. a bratr Artaxerxa II.), který se definitivně připojil na spartskou stranu. S perskou podporou nebyl pro Lýsandra problém sestavit silnou námořní armádu.\n\nLýsandros se svými loďmi poté působil Atéňanům velké problémy. Především kontroloval důležité námořní zásobovací cesty.\n\nAténské loďstvo dohnalo Lýsandra poté, co dosáhl města Lampsakos. Založili tábor na pláži u blízkého Sestu. Umístění tábora bylo velice nevhodné, jak ukázaly následující události. Každý den pak aténské lodě pluly k Lampsaku a čekaly, zda Lýsandros vyšle lodě proti nim. Ale Spartané jim nepluli v ústrety, a tak se Atéňané vždy vraceli nazpět do tábora s nepořízenou.\n\nAlkibiadés, bývalý aténský vojevůdce, měl své sídlo nedaleko aténského ležení. Několikrát se snažil (bezvýsledně) generály přesvědčit o přemístění loďstva. Generálové ale všechny jeho návrhy k výběru vhodnějšího místa a pomoci Alkibiadových thráckých spojenců odmítali.\n\nPátý den Atéňané pravděpodobně opět vyrazili směrem k Lýsandrovi. Ten ale opět nereagoval a odmítal se s nimi utkat. Atéňané se proto navrátili do tábora. Lýsandros poté vyrazil se svými loděmi směrem k Atéňanům. Ty zastihl zcela nepřipravené na břehu a uzavřel jim únikovou cestu ze zátoky. Většina aténských lodí byla zcela nepřipravena a zakotvena u pláže. Několik aténských lodí na vodě mělo příliš omezený prostor pro plavbu, a tak se staly snadnou obětí spartských útočníků. Uniknout se podařilo pouze devíti aténským lodím pod velením generála Konóna. Aténské loďstvo bylo zcela zničeno bez boje a navíc na souši. Většina aténských vojáků (asi 4000) padla do zajetí a Lýsandros je nechal popravit.\n\nLýsandros poté vyrazil k Aténám. Námořní blokádou zcela omezil přísun nových zásob do města. Z vnitrozemí oblehly Atény pozemní síly Sparty pod vedením krále Ágida. Po několikaměsíční blokádě a hladomoru uvnitř města Atény kapitulovaly. Obranné hradby byly strženy a dosazena byla prospartánská vláda oligarchů známá jako vláda 30 tyranů. Tím byla ukončena peloponéská válka.\n\n"}
{"id": "191721", "url": "https://cs.wikipedia.org/wiki?curid=191721", "title": "Výroba piva", "text": "Výroba piva\n\nPivo je kvašený, mírně alkoholický nápoj, který se obvykle vyrábí v pivovaru. Principem jeho výroby je rozštěpení složitých cukrů (škrobu) obsažených v obilných zrnech na jednoduché zkvasitelné cukry a následné zkvašení těchto jednoduchých cukrů pomocí kultury mikroorganismů (tzv. pivovarských kvasinek). Nedílnou součástí výrobního procesu je smíchání surovin s vodou a tím převedení využitelných látek do vodného roztoku.\n\n\nPrvotní surovinou je slad, který vzniká ve sladovně naklíčením obilných zrn a jejich šetrným usušením za určité teploty v závislosti na druhu sladu. Obilniny dodávají škrob (čili cukry), které se později přeměňují na alkohol a oxid uhličitý. Základní obilninou je ječmen, méně se používá pšenice, kukuřice nebo rýže.\n\nChmel je popínavá rostlina, která se používá ke konzervaci piva a k přidání mléčného tónu. Pro vaření piva se používají neoplodněné samičí šišky, které lze přidávat v různých formách (chmelový extrakt či chmelové granule). Český chmel patří kvalitou k nejlepším na světě. Vyhledávaný je především Žatecký poloraný červeňák, který obsahuje sice nižší množství hořkých látek (lupulinu), než levnější odrůdy, zato však vyniká obsahem aromatických látek (pryskyřic, silic a polyfenolů). V současné době se i v České republice chmelí především levným chmelem z Německa, USA a dalších zemí, ale u kvalitnějších piv (a u všech se značkou \"České pivo\") se žatecký chmel používá k jemnému dochucení.\n\nDůležitou surovinou jsou také kvasnice – jednobuněčné mikroorganismy, které pomáhají zkvasit tzv. mladinu. Některé pivovary (zejména v Belgii) přidávají do piva koření, jako například koriandr či zázvor, pro osobitou chuť piva.\n\nCílem sladování je přeměnit ječmen na slad. V tomto procesu dochází k rozštěpení škrobů na jednoduché, zkvasitelné cukry. Výroba sladu zahrnuje 3 hlavní technologické kroky:\n\n\nTmavý slad se máčí o něco déle (do 48% vlhkosti) a nechá se klíčit, až střelka dosahuje téměř délky celého zrna. Potom se suší při vyšší teplotě a dosušuje při 105 °C.\nExistuje několik druhů sladu:\n\nNásledující proces popisuje obvyklou výrobu piva plzeňského typu. Uvedený postup se může mírně lišit v závislosti na pivovaru, typu piva nebo použité výrobní technologii.\n\nŠrotování\n\nVystírání\nRmutování (dekokční postup)\nScezování\nChmelovar\n\nZchlazování\n\nKvašení\nDozrávání\nFiltrace\nStáčení\n\n\n\n"}
{"id": "191723", "url": "https://cs.wikipedia.org/wiki?curid=191723", "title": "Koblov", "text": "Koblov\n\nKoblov ( , či ) je historická obec ležící pod vrchem Landekem na území Ostravy. V současné době je součástí městského obvodu Slezská Ostrava. Jeho jméno pochází podle pastvy panských kobyl na jeho dnešním území.\n\nPrvní písemná zmínka pochází z roku 1377 z německy psané listiny, kterou si dědicové knížete Mikuláše II. mezi sebe rozdělili opavské knížectví. Koblov připadl (včetně landeckého hradu) knížatům Václavovi a Přemkovi. Samotná obec je však mnohem starší, o dlouhodobém osídlení svědčí mj. nález meče z období lužické kultury popelnicových polí, jehož stáří se odhaduje na dva tisíce let. Meč byl objeven v nánosech u Odry. V roce 1742 připadl Koblov po prohrané válce o Slezsko Prusku a získali jej nisští jezuité. Po mnoha dalších změnách majitelů koupil Koblov v roce 1846 Salomon Mayer Rothschild.\n\nAž do počátku 19. století se obyvatelé živili výhradně zemědělstvím. Změna nastala, jako u většiny obcí na Ostravsku, objevem uhlí. To se zde začalo těžit v roce 1803. Díky této těžbě trpí obec dodnes poddolováním. Od roku 1920 byl Koblov na Hlučínsku opět součástí českého státu. Před druhou světovou válkou se většina obyvatel hlásila k české národnosti (Moravci), avšak při komunálních volbách v květnu 1938 daly dvě třetiny voličů svůj hlas Sudetoněmecké straně. Toto proněmecké smýšlení bylo silně ovlivněno intenzivní germanizací obce během jejího začlenění do Pruska. Po Mnichovské dohodě se stal od 10. října 1938 součástí Třetí říše, což většina obyvatel uvítala. Obec byla během druhé světové války osvobozena Rudou armádou dne 30. dubna 1945. Vedle poddolování měla nepříznivý vliv na obec také těžba štěrkopísku zahájená v roce 1957. Koblov byl připojen k Ostravě 6. dubna 1976.\n\n\n"}
{"id": "191727", "url": "https://cs.wikipedia.org/wiki?curid=191727", "title": "Fakulta", "text": "Fakulta\n\nFakulta (latinsky \"facultas\" – obor, předmět, disciplína) je oborově vymezená část vysoké školy univerzitního typu, jako je např. fakulta lékařská, filosofická, strojní apod.\n\nV České republice není podle zákona č. 111/1998 Sb., o vysokých školách, samostatnou právnickou osobou, má však řadu pravomocí, delegovaných na ni její mateřskou vysokou školou. O jejím zřízení, zrušení, rozdělení nebo sloučení s jinou fakultou rozhoduje na návrh rektora akademický senát celé vysoké školy. Fakulta má svůj statut a další předpisy, rovněž má své orgány: akademický senát, děkana (a proděkany) a vědeckou nebo uměleckou radu; rovněž také disciplinární komisi.\n\nAkademický senát je samosprávným zastupitelským orgánem a je volen celou akademickou obcí fakulty, výkonným orgánem fakulty je a v jejím čele stojí děkan, který je volen akademickým senátem fakulty a poté jmenován rektorem vysoké školy. Proděkany jmenuje děkan. Fakulta má také svůj vlastní rozpočet a o její chod se stará tajemník fakulty, ten je přímo podřízen děkanovi (obdobně jako kvestor rektorovi). Dále má právo používat vlastní akademické insignie a konat akademické obřady (např. imatrikulace a promoce). Akademickou obec fakulty tvoří všichni její učitelé a studenti zapsaní na dané fakultě.\n\nVzorem pro téměř všechny evropské univerzity na sever od Alp se až do 20. století stala univerzita v Paříži, která se členila na 4 fakulty:\nStudent začínal vždy studiem artistické fakulty, kde se vyučovalo „sedm svobodných umění“, totiž trivium (gramatika, rétorika, dialektika) a kvadrivium (aritmetika, hudba, geometrie a astronomie), a to obvykle scholastickou, tj. školskou metodou četby, výkladu a disputace (rozprava). Po této přípravě, když se student naučil samostatně studovat a argumentovat, mohl teprve nastoupit na některou ze tří oborových fakult. Tyto funkce v druhé polovině 19. století ale přebraly osmiletá gymnázia a artistická fakulta se přetvořila na další odbornou fakultu, fakultu filosofickou.\n\nUniverzita Karlova v Praze byla založena v roce 1348 podle vzoru pařížské univerzity také s těmito čtyřmi fakultami, ovšem již roku 1372 se oddělila právnická fakulta a vytvořila až do roku 1419 vlastní univerzitu. Po roce 1409 pak začala univerzita díky odchodu většiny cizích mistrů i žáků upadat a od poloviny 15. století už měla jen fakultu artistickou, která pečovala hlavně o výchovu učitelů. Až o sto let později se na ni obnovily fakulty teologická, právnická i lékařská. Při zestátnění rakouských univerzit v polovině 18. století se začal snižovat význam do té doby dominantní teologické fakulty a fakulty se začaly chápat především jako vzdělávací ústavy pro svobodná a veřejná povolání: lékaře, úředníky, kněze atd. Po reformě pruských univerzit, kterou Rakousko následovalo v polovině 19. století, se prudce rozvíjela hlavně filosofická fakulta, kde se vyučovaly téměř všechny nové vědy, např. psychologie. V roce 1882 se díky rozdělení univerzity počet fakult zdvojnásobil, když jak česká, tak německá univerzita měly všechny čtyři fakulty. Po vzniku první republiky česká univerzita jednala o návrhu filosofické fakulty, aby katolická teologická fakulta přestala být součástí univerzity, a zároveň o žádosti nově vzniklé samostatné evangelické fakulty, aby byla do univerzity zařazena. K tomu však došlo až po roce 1950. Roku 1920 se ale z filosofických fakult obou univerzit oddělily fakulty přírodovědecké, kde se samostatně vyučovaly přírodní vědy, což předznamenalo další specializační vývoj. Po druhé světové válce vznikla nová fakulta pedagogická, z fakulty přírodovědecké se vydělila matematicko-fyzikální studia a z lékařské fakulty farmacie. Samotná lékařská fakulta se pak, kromě vzniku nových fakult v Plzni a v Hradci Králové, rozdělila na fakulty tři (všeobecné lékařství, dětské lékařství a hygiena).\n\nMasarykova univerzita v Brně byla založena v roce 1919 se 4 fakultami: právnickou, lékařskou, filozofickou a přírodovědeckou, k nimž roku 1946 přibyla fakulta pedagogická. Založena byla výslovně jako druhá česká univerzita, ačkoli v Olomouci už od roku 1573 působila teologická fakulta. Šlo o pozůstatek původní olomoucké univerzity, která kromě ní měla v letech 1576-1851 fakultu filozofickou a v letech 1827-1855 i fakultu právnickou. Olomoucká teologická fakulta zůstala samostatnou a po roce 1946 z ní vznikla Univerzita Palackého s fakultami lékařskou, filozofickou, přírodovědeckou a pedagogickou. Samostatné pedagogické fakulty byly navíc v 60. let 20. století zakládány v Českých Budějovicích, Plzni, Ústí nad Labem, Hradci Králové a Ostravě a po roce 1989 z nich začaly vznikat další české univerzity.\n\nV USA se slovo \"faculty\" užívá v poněkud jiném významu, znamená sbor učitelů (profesorů, asistentů, lektorů atd.). Českému slovu \"fakulta\" tak odpovídají spíše výrazy \"college\" nebo \"school\".\n\n\n"}
{"id": "191729", "url": "https://cs.wikipedia.org/wiki?curid=191729", "title": "Elegické distichon", "text": "Elegické distichon\n\nElegické distichon (také elegické dvojverší) je básnická forma, užívaná převážně ve starořecké lyrické poezii, méně v epice. Staří Římané také elegická disticha často užívali v milostné lyrice (např. v Ovidiových \"Amores\"), ale i v epigramech a mnoha dalších žánrech. Každé distichon většinou vyjadřovalo ucelenou myšlenku. \n\nElegické dvojverší představuje střídání daktylského hexametru a pentametru následujícího druhu: po dvou daktylech následuje dlouhá slabika, cézura, další dva daktyly a opět dlouhá slabika (tento druh pentametru se užívá pouze v elegickém distichu). Graficky zapsáno:\n\nPři překladech elegického disticha do češtiny, kdy je časoměrný verš nahrazen za sylabotónický verš, se namísto dlouhých slabik užívají přízvučné slabiky a namísto krátkých slabik nepřízvučné slabiky. \n\nTato forma byla často používána v takzvaných elegiích v období českého národního obrození.\n\n\"O numquam pro me satis indignate Cupido\" \n\n\"O in corde meo desidiose puer,\"\n\nOvidius, \"Amores\", II, 9, verše 1–2\n"}
{"id": "191740", "url": "https://cs.wikipedia.org/wiki?curid=191740", "title": "Tetrodotoxin", "text": "Tetrodotoxin\n\nTetrodotoxin (zkratka TTX) je smrticí jed čtverzubců rodu \"Takifugu\". Kumuluje se zejména v gonádách, játrech, mozku a v jikrách těchto ryb. Je 100krát silnější než kyanid draselný. Mechanismus jeho působení spočívá v blokování Na kanálů. Podobně působí i jed saxitoxin. Předpokládá se, že guanidinová skupina v jejich molekulách má vysokou afinitu k ústí těchto kanálů.\n\nTetrodotoxin je termostabilní neurotoxin nebílkovinné povahy. Látka je prudce jedovatá, bílá a krystalická. Další vlastností je rozpustnost ve vodě. Je produkován některými obrněnkami (řasa), které jsou potravou ryb. Jsou součástí všech povrchových vod, sladkých i slaných a tvoří značnou část fytoplanktonu. Mořské organismy živící se tímto planktonem jsou k působení jedů odolné, ale stávají se nebezpečím pro další živočichy, pro které jsou potravou. Pro člověka jsou tyto jedy příčinou alimentárních otrav (otrav z potravy). Hlavní zdrojem této otravy jsou ryby rodu Tetraodontidae (čtyřzubcovití). Nejčastěji je konzumován druh Fugu rubripes.Většinu ostatních druhů zvířat, o nichž je známo, že obsahují TTX, obvykle lidé nekonzumují. Do organismu se jed může dostat pozřením, vdechnutím i vstřebáním přes neporušenou pokožku. \n\nTTX byl poprvé objeven roku 1909 Dr. Yoshizumi Taharou z vaječníků zástupce čeledi ryb čtverzubcovití, i když toxické účinky zástupců čtverzubcovití jsou známe již z dřívější doby. \n\nStrukturně se TTX sestává z guanidinu spojeného s uhlíkovým skeletem, který má 2,4-dioxaadamantanu obsahující pět hydroxylových skupin.\n\nTTX koexistuje se svými přirozeně se vyskytujícími analogy. Do dnešního dne bylo zaznamenáno 30 strukturních analogů TTX a stupeň toxicity se liší podle struktury. \n\nMechanismus toxicity TTX byl zkoumán na zvířecích modelech. Tetrodotoxin vykazuje podobný účinek jako saxitoxin, tzn. blokuje rychlé Na kanály během depolarizace. Tím snižuje membránovou vzrušivost životně důležitých tkání, jako jsou srdce, kosterní svaly a centrální a periferní nervový systém, což vede k výskytu typických symptomů a dokonce ke smrti u nejzávažnějších případů. \n\nÚmrtnost při otravách touto rybou dosahuje 60 %.\n\nLD TTX je 8,7 mikrogramů na kilogram hmotnosti člověka. Smrtelná dávka je 2 mg. LD po i.p. podání myši se pohybuje kolem 10 mikrogramů na kg.\n\nPříznaky otravy lze zařadit do 4 různých stupňů dle její závažnosti.\n\nPrvní stupeň se projevuje neuromuskulárními příznaky, jako jsou necitlivost kolem úst, bolesti hlavy, zvýšené pocení a zúžení zornic. Dále se mohou projevit i mírné gastrointestinální příznaky, jako jsou nevolnost, zvracení, zvýšené slinění, zvracení, zvracení krve, průjem a bolest břicha.\n\nDruhý stupeň se projevuje necitlivostí, která se rozšiřuje na trup a končetiny. Objevuje se i motorické ochrnutí a zhoršená schopnost koordinace pohybů.\n\nTřetí stupeň se projevuje neuromuskulárními příznaky, jako jsou poruchy řeči, poruchy polykání, neschopnost polykat, spavost, ataxie, plovoucí pocity, obrna kraniálních nervů a svalové záškuby. Dále se objevují kardiovaskulární a plicní příznaky, jako jsou hypotenze nebo hypertenze, srdeční arytmie, bledost a dušnost. Objevit se mohou i kožní příznaky, jako jsou exoliativní dermatitida, tečkovité krváceniny a puchýře.\n\nČtvrtý stupeň se projevuje zhoršeným stavem vědomí, ochrnutím dýchacích cest, závažnou hypotenzí a srdeční arytmií. \n\nSmrt nastává v důsledku paralýzy respiračních svalů.\n\nPrvní příznaky otravy se u intoxikované osoby začínají projevovat již po 20 minutách po požití toxinu. Mohou se objevit i až za 3 hodiny.\n\nOběť, ačkoli je zcela ochromená, může být zcela při vědomí až do doby krátce před její smrtí. Ke smrti obvykle dochází během 4 až 6 hodin, se známým rozmezím asi 20 minut až 8 hodin. \n\nProti toxinu neexistuje žádné specifické antidotum. Jedinou léčbou pro intoxikaci TTX je pozorování a vhodná podpůrná péče. V případě prvotní fáze otravy TTX je obětem podáváno aktivní uhlí, aby pomohlo adsorpci TTX a tím zabránit jeho vstřebávání žaludkem. Při otravě TTX se může provést výplach žaludku, aby se snížila její závažnost. Tento postup by měl být proveden do 60 minut po požití TTX. Také hemodialýza může být užitečná pro léčby otravy. Dále je důležité napojit oběť na kyslíkové přístroje, dokud se toxin úplně nevyloučí.\n\nOtrava TTX může být léčena intravenózním podáním Naloxonu, který má vysokou afinitu k μ-opioidním receptorům v centrálním nervovém systému a používá se k léčbě deprese centrálního nervového systému a dýchacího systému.\n\nProtilátka proti TTX již byla úspěšně použita. Tato protilátka je schopna neutralizovat toxický účinek TTX jak in vitro, tak in vivo. Studie účinnost této protilátky in vivo však nebyly publikovány. Toto ovšem může do budoucnosti znamenat příchod nového typu léčby otravy TTX. \n\nTTX je znám z téměř 140 druhů zvířat, patřících k různým skupinám z proteostomia a deuterostomia. Proteostomia tvoří asi třetinu všech druhů obsahujících TTX. TTX se vyskytuje ve všech třech hlavních skupinách: lophotrochozoans, ecdysozoans a chaetognatha (ploutvenky). V lophotrochozoans se TTX vyskytuje hlavně u měkkýšů (plži, mlži, hlavonožci). Zástupci skupiny ecdysozoan patří do kmenu členovců (Arthropoda), z nichž většina jsou korýši (Crustacea). Kromě korýšů můžeme TTX najít také ve skupině klepítkatců (Chelicerata). TTX lze najít i u prvoústích.\n\nKromě základní formy (hvězdice; Asteroidea) byl TTX izolován přibližně z 80 druhů obratlovců. Přibližně polovina z nich jsou ryby a zbytek zastupují obojživelníci.\n\nExistuje přibližně 120 známých druhů tzv. puffer fish, z nichž 24 obsahuje TTX, zejména z čeledi ryb čtverzubcovití (Tetraodontidae). Mezi obojživelníky (Amphibia) byl TTX zaznamenám u řádů žab (Anura) a u ocasatých (Caudata). U ocasatých byl TTX také nalezen v některých orgánech amerického mloka Taricha torosa.\n\nZvířata s TTX jsou převážně vodní a většina z nich jsou mořští živočichové, i když zde existují pozemští zástupci. Zvířata obsahující TTX mohou být pestrobarevná, což může představovat varovné barvy potenciálním dravcům. \n\nTTX se koncentruje v ovariích, méně v ledvinách, střevech, játrech a pokožce a proto jejich konzumace vede k rychlé a násilné smrti. \n\nNěkteří výzkumníci se pokoušejí využít analgetické aktivity TTX k léčbě různých typů bolesti, jako je těžká rakovinová bolest. Další využití má TTX při léčbě drogově závislých, jeho nízká dávka pomáhá snižovat touhu po heroinu a související úzkost.\n\nTTX lze použít při léčbě neurologických syndromů souvisejících s poruchami excitability neuronů, jako je epilepsie, migréna a neurodegenerativní onemocnění. \n\nTetradotoxin je oblíbená rekvizita spisovatelů a scenáristů, byl použit např. v knize Krize \"(Crisis)\" Robina Cooka, filmu Ctihodný občan (USA 2009), The A-Team (USA 2010) a seriálech \"Columbo\", \"CSI: New York\" nebo \"CSI: Miami.\"\n\nMaso této ryby je v Japonsku považováno za výjimečnou pochoutku. Přestože ji mohou připravovat pouze speciálně vyškolené osoby, dojde každoročně k několika desítkám otrav.\n"}
{"id": "191742", "url": "https://cs.wikipedia.org/wiki?curid=191742", "title": "Kateřina Medicejská", "text": "Kateřina Medicejská\n\nKateřina Medicejská (\" Caterina de' Medici, Catherine de Médicis\" , 13. dubna 1519, Florencie – 5. ledna 1589, Blois) byla francouzská královna, manželka krále Jindřicha II.\n\nByla matkou posledních francouzských králů z rodu Valois Františka II., Karla IX. a Jindřicha III.. Její starší dcera Alžběta se stala manželkou španělského krále Filipa II., mladší Markéta se stala ženou pozdějšího francouzského krále Jindřicha IV. Navarrského, prvního panovníka z bourbonské větvě francouzského královského rodu.\n\nJako regentka za své nezletilé syny se stala jednou z ústředních postav francouzské vlády 60. let 16. století.\n\nPocházela z florentského rodu Medici, který s malými přestávkami vládl Florencii v letech 1434–1737. Byla jedinou dcerou Lorenza II. de Medici a Madeleine de la Tour d'Auvergne pocházející z jedné z větví rodu Bourbonů. Florencie byla v době Kateřinina dětství stále signorií a i Medičejští, přestože byli jednou z nejbohatších italských rodin, náleželi stále ještě formálně k pouhému patriciátu. Po brzké smrti rodičů se její výchovy ujal strýc – papež Klement VII., vlastním jménem Giulio de Medici.\n\nKlement VII. se spojil s Francii, Benátskem, Florencií a Anglií proti Karlu V., který se snažil obnovit císařskou moc. Jeho snahy vyústily ve vyplenění Říma císařskými žoldáky – v Sacco di Roma. V jeho rodném městě vypukly nepokoje, které vyústily ve svržení Medičejských. Kateřina se stala rukojmí republiky a zůstala jí až do roku 1530, kdy vládu nad městem převzal opět Klement VII.\n\nKlement VII. se podobně jako většina renesančních papežů snažil zajistit po dobu svého pontifikátu širokou rodinu. Svého nelegitimního syna Alessandra oženil s nemanželskou dcerou Karla V. Markétou. Kateřina se pak stala prostředkem pro upevnění vztahů s francouzským králem. Roku 1533 se provdala za druhorozeného syna francouzského krále, prince Jindřicha Orleánského.\n\nPo smrti Klementa VII. následujícího roku se opět rozhořelo nepřátelství mezi novým papežem a Francií. Sňatek Jindřicha s Kateřinou ztratil svoji diplomatickou hodnotu. Byla zdůrazňována nerovnorodost páru, Kateřina se dostala na francouzském dvoře do izolace. Roku 1536 náhle zemřel Jindřichův starší bratr a on sám se stal následníkem trůnu. Dosavadní bezdětnost manželství přičítaná Kateřině (Jindřich měl už nemanželskou dceru) se stala příčinou úvah o možném rozvodu. Kateřině se podařilo svoji pozici uhájit a roku 1543 porodila Jindřichovi první z celkem deseti dětí. Po dobu svého manželství se musela smířit s neustálou přítomností Diany de Poitiers, která byla milenkou Kateřinina manžela a měla na něj velký vliv v osobním i politickém životě. Když pak Jindřich II. roku 1559 neočekávaně umírá, zanechává zde královnu vdovu bez jakýchkoliv vladařských zkušeností.\n\nPo dobu vlády svého syna Františka II. (1544–1560) stála pouze v pozadí, hlavní roli hrála její snacha – královna Marie Stuartovna a její strýcové z rodu de Guise.\n\nPo předčasné smrti bezdětného Františka vládla v letech 1560–1572 za svého dalšího, nezletilého a neduživého syna Karla IX. Ve Francii ovlivněné podobně jako velká část Evropy reformací vypukly náboženské nepokoje mezi katolíky a hugenoty – tzv. hugenotské války. V čele katolické strany stála rodina de Guisů, v čele protestantů Jindřich Navarrský. Znesvářené strany měl smířit sňatek mezi Kateřininou dcerou Markétou a Jindřichem Navarrským. Namísto usmíření však několik dní po svatbě, 24. srpna 1572 začalo v Paříži a posléze v celé Francii krvavé vraždění hugenotů, označované jako Bartolomějská noc. Kateřina měla být údajně hlavní iniciátorkou celé akce.\n\nPo smrti staršího bratra Karla IX. (30. května 1574) další Kateřinin syn Jindřich, nedlouho předtím zvolený polským králem, utekl ze své nové země, aby převzal trůn rodné Francie jako Jindřich III. Již plnoletý panovník však těžko snášel matčino poručnictví a Kateřina postupně ztrácela vliv. Konec života strávila na zámku v Blois, kde byl krátce před její smrtí z podnětu Jindřicha III. zavražděn i vůdce katolických Guisů, vévoda Jindřich. To ovšem bez Kateřinina vědomí.\n\n\n\n\n"}
{"id": "191744", "url": "https://cs.wikipedia.org/wiki?curid=191744", "title": "První věk", "text": "První věk\n\nPrvní věk v historii Středozemě začíná příchodem Noldor do Středozemě a procitnutím lidí východu a končí porážkou Morgotha spojenými vojsky Valinoru a Beleriandu.\n\nRoku 1 Prvního věku byli Fëanor a jeho synové napadeni skřetí armádou, která je měla rozmetat. Začala tak Bitva pod hvězdami (Dagor-nuin-Giliath), druhá bitva Beleriandských válek. Skřeti ale byli na hlavu poraženi a Beleriand osvobozen, protože v desetidenní bitvě Noldor rozdrtili i skřety, kteří obléhali Přístavy. Fëanor, který jel sám vpřed a pobíjel prchající nepřátele, se však chytil do pasti vlastní zbrklostí a Gothmog, Pán balrogů, ho smrtelně ranil. Před svou smrtí prorokoval, že žádná síla Noldor nezboří Thangorodrim, hory, kterými se Morgoth obklopil.\n\nTéhož roku při oboustranně falešném vyjednáváni byl Morgothem zajat Maedhros, nejstarší syn Fëanorův a podle práva Velekrál Noldor.\n\nRoku 1 také konečně došel Fingolfinův zástup do Středozemě, právě když poprvé vyšel Měsíc, v němž září poslední květ valinorského Telperionu. Tímto příchodem začal dle elfů První věk Středozemě.\n\nKdyž poprvé vychází Slunce, jež nese poslední plod Laurelinu, v Hildórienu procitli lidé. Tak skončily hvězdné věky. Lidé mají, na rozdíl od elfů, od Ilúvatara dar smrtelnosti a po smrti nejsou jejich těla svázána s Ardou.\n\nNoldor zahájili Obléhání Angbandu. Maedhros byl vysvobozen Fingonem, synem Fëanorova bratra Fingolfina. Z vděčnosti a uznání předal Maedhros kralování nad Noldor Fingolfinovi, nyní nejstaršímu z Finwëho rodu. Na čas tak byla utišena zloba mezi noldorskými knížaty. Vládci Noldor si také rozdělili neobydlené části Beleriandu.\n\nRoku 50 byli Turgon a Finrod, knížata Noldor, varováni Pánem Vod, Ulmem z Valar, před nebezpečími, která budou stíhat Noldor bojující proti Valovi, jehož nemůže žádný z nich porazit.\n\nKrál Elu Thingol řekl Finrodovi o jeskyních pod Farothem. Finrod s trpaslíky z Modrých hor začal budovat mocné město Nargothrond. Jeho sestra Galadriel v Doriathu potkala Celeborna z Teleri, příbuzného Thingola, zůstala s ním a naučila se mnohému od Maii Melian. Pro Finroda byl vyroben Nauglamír, trpasličí náhrdelník.\n\nTurgon, syn Fingolfinův, objevil s Ulmovou pomocí skryté, horami obklopené údolí Tumladen a rozhodl se, že tam postaví město po vzoru Tirionu v dalekém Valinoru.\n\nRoku 75 se znovu utkala elfská a Morgothova vojska v Dagor Aglareb, Slavné bitvě, třetí z Beleriandských bitev. Skřetí armáda byla sevřena mezi vojsky Maedhrose a Fingolfina a rozdrcena.\n\nPár let poté poslal Turgon nejzručnější ze svého lidu tajně do Tumladenu budovat Gondolin, Skryté město. Po 52 letech budování bylo Skryté město dokončeno. Turgonův lid, celá třetina Noldor ve Středozemi, a mnoho Sindar odešlo do Gondolinu, odkud víc než tři sta padesát let nevyšli.\n\nSto let po Dagor Aglarebu (roku 165) posílá Morgoth skřety ze severozápadu, ti však byli zahnáni do moře Fingonem. Nepočítalo se to mezi velké bitvy.\n\nDalších sto let od posledního Morgothova útoku (roku 265) se z Angbandu vynořuje zlatý Glaurung. Tehdy ještě mladý otec draků byl zahnán Fingonovými lučištníky. Začíná Dlouhý mír, který pak trvá dvě stě let.\n\nRoku 305 Finrod Felagund potkal první lidi, rod Beora Starého na jejich cestě na západ. Dnes už nikdo z lidí neví, proč se tak daleko vydali. Příští rok přišel do Beleriandu lid Haladin a po něm vede svůj rod Marach, ti byli později známi jako rod Hadora z Dor-lóminu. V následujících letech se tyto Tři domy lidí, Přátelé elfů, postupně přestěhovali k elfským králům a stali se jejich vazaly. Jsou pak nazýváni Edain a jejich vědění i délka života přesahovala ostatní lidi.\n\nDvě stě let po dokončení Gondolinu z něj odešla Aredhel, sestra tamního krále Turgona. Došla až do Nan Elmoth, kde potkala temného elfa Eola. V roce 320 se jim narodil syn Maeglin. Roku 345 uprchla Aredhel se synem zpět do Gondolinu, ale byla zabita zrádným Eolem, který ji pronásledoval. Eol byl svržen ze skály, ale Maeglin musel zůstat v Gondolinu.\n\nDagor Bragollach, Bitva náhlého plamene, čtvrtá z velkých bitev, začala v zimě roku 455, když dospívala šestá generace lidí po Marachovi a Beorovi. Obklíčení Angbandu bylo prolomeno. V čele Morgothových armád šli balrogové a zlatý drak Glaurung. Celegrom a Curufin, synové Fëanorovi, uprchli z napadeného Himlandu do Nargothrondu. Angrod a Aegnor, synové Finarfinovi, a s nimi Bregolas, vnuk Beora Starého a pán Beorova rodu, byli zabiti a jejich panství v Dorthonionu byla zničena.\n\nBarahir, bratr Bregolase a nyní pán svého rodu, zachránil krále Finroda Felagunda, ten složil přísahu trvalé pomoci jemu a všem z jeho krve, slib stvrdil darováním prstenu.\nHador a po něm jeho syn Gundor byli také zabiti. Po něm Hadorovu lidu vládl Gundorův bratr Galdor.\n\nNoldor vyslali první mořeplavce k nejzazšímu západu hledat zapovězený Valinor a prosit o pomoc a odpuštění. Další pak následovali, ale žádní v této době neuspěli.\n\nKrál orlů, Thorondor, odnesl z nebezpečí Húrina a Huora, syny Galdora a Hareth, do skrytého Gondolinu.\n\nK Fingolfinovi, Velekráli Noldor, dorazili velmi zlé zprávy, viděl v nich konec všech Noldor ve Středozemi a v zoufalství jel sám k Angbandu. Vyzval Morgotha na boj muže proti muži, v něm byl Morgoth bolestně raněn a navěky kulhal, ale Fingolfin v něm zemřel. O tomto boji truchlící elfové nikdy nezpívali a ani Nepřítel se jím nechlubil. Thorondor, Král orlů, pak podrápal Morgotha v tváři a odnesl královo tělo.\n\nDagor Bragollach byl považován za skončený zjara, když se Morgothův nápor utišil, přesto však válka v Beleriandu již nikdy docela neustala. Fingon se ujal panování nad Noldor, svého mladého syna Gil-galada však po Dagor Bragollachu poslal k Círdanovi do bezpečí Přístavů.\nRoku 456 byli Húrin a Huor přeneseni Manwëho orli zpět z Gondolinu do Dor-lóminu.\n\nSauron, největší Morgothův služebník, přepadl rok 457 strážní věž na ostrově Tol Sirion, vyhnal odtud Orodretha, syna Finarfinova, a usadil se tam.\n\nAsi dva roky po Dagor Bragollachu přišli pod vedením dvou náčelníků do Beleriandu první Černí muži - Východňané. Maedhros, vědom si síly nepřítele, s nimi uzavřel společenství. Jedním náčelníkem byl Bór, a on i jeho synové zklamali Morgothovi naděje, protože se je pokoušel získat pro sebe, ale byli věrní, tím druhým náčelníkem byl Unfang, jehož synové zradili.\n\nSedm let po Dagor Bragollachu byl po Hadorovi zabit i jeho syn Galdor. Húrin začal panovat nad Hadorovým rodem.\n\nByla vybita družina psanců, zbytek mužů Beorova rodu žijících v Dorthonionu, zachránil se jen Barahirův syn Beren, který pak silou sudby prošel ochranným kouzlem Melianina pásu do Doriathu. V neldorethských lesích potkal dalšího roku Lúthien, dceru krále Thingola.\n\nBeren se vydal splnit to, na co nestačila veškerá síla Noldor, dobýt pro Thingola silmaril z Morgothovy železné koruny, aby za něj získal ruku Lúthien. Beren a král Nargothrondu Finrod Felagund, který šel s malou družinou s ním, byli zajati Sauronem na Tol Sirionu.\n\nFinrod Felagund umřel při záchraně Berena. Duše Finroda, syna Finarfinova a nejsvětlejšího ze všech elfských knížat, pak odešla do síní Mandosu, kam jdou všechny duše elfů, jejichž tělo je zničeno, nebo podlehlo žalu. Bylo mu jako prvnímu ze všech elfů mocí Valar jeho tělo vráceno, a on již zůstal v Amanu se svým otcem. Beren byl pak vysvobozen Lúthien, která utekla z Doriathu a přivedla Huana, mocného valinorského psa. Huan přemohl v souboji Saurona, který uprchl. Tol Sirion byl tak očištěn.\n\nRoku 466 sebral Beren Lúthieninou písní uspanému Morgothovi jeden silmaril a oba pak uprchli z Angbandu. U brány však číhal vlk Carcharoth. Při obraně uhryzl Berenovu ruku se silmarilem u zápěstí. Poté utekl do zemí elfů, protože ho silmaril v útrobách pálil.\n\nBeren se s Lúthien vrátil do Doriathu a tam dostal její ruku před Thingolovým trůnem. Byl to první sňatek mezi Eldar a Edain, elfy a lidmi. Carcharoth se silmarilem v břiše se ale dostal do Doriathu. Než byl sám zabit, zabil psa Huana a smrtelně ranil Berena. Lúthien řekla Berenovi, aby na ni jeho duše počkala u okraje Vnějších moří, kde lidské duše krátce vyčkávají, než nadobro opustí Ardu a vydají se neznámo kam.\n\nPo smrti Berena opustila Lúthien své tělo a ve Valinoru před Valar zpívala o utrpení elfů i lidí a o milost pro sebe a Berena. Valar se jí podvolili. Lúthien se zřekla nesmrtelnosti elfů a na jeden lidský věk z milosti Valar odešla s Berenem na ostrov Tol Galen. Brzy se jim narodil syn Dior.\n\nRoku 471 se rozhodl Maedhros zaútočit, vypukla tak bitva Nirnaeth Arnoediad, Bitva nespočetných slz, pátá bitva Beleriandských válek. Maedhros shromáždil velkou sílu elfů, lidí i trpaslíků a zaútočil na Angband. Nepřidali se jen Nargothrondští, kromě jednoho oddílu vedeného Gwindorem, a lid Doriathu, kteří nechtěli spolupracovat se syny Fëanora. Nevyzván a neočekáván také přišel ze skrytého Gondolinu král Turgon s velkou silou.\n\nSíla spojených armád tehdy mohla stačit na poražení všech Morgothových armád, ale Ulfangovi synové v čele s Uldorem zradili a náhle přešli k Morgothovi. Bórovi synové zůstali věrní a v zoufalé bitvě pobili vůdce zrádců, než sami padli. Takto lidé pomstili zradu lidí, ale Nepřítel získal příliš velkou výhodu. Na východní frontě stáli nejdéle trpaslíci a Pán Belegostu, Azaghál, ranil draka Glaurunga, jímž byl sám zabit, a ten pak s ostatními draky ve zmatku prchl zpět do Angbandu.\n\nTroufalý Gwindor z Nargothrondu byl zajat až ve skoro vyprázdněném Angbandu. Padl Haldir, pán lidu Haladin. Fingon, Velekrál Noldor, byl na západě zabit Gothmogem, Pánem balrogů. Hadorův rod chránil ústup Turgona, který se opět skryl v Gondolinu. Z Hadorova rodu stál poslední Húrin, největší válečník ze smrtelných lidí, kterého nakonec zajali. S celým jeho rodem ho později proklel Morgoth. Ostatní válečníci z Hadorova domu byli pobiti.\n\nRoku 472 dobyly Morgothovy voje přístavy Eglarest a Brithombar.\n\nMorwen poslala svého osmiletého syna Túrina do bezpečí k Thingolovi do Doriathu, ten se ho ujal, ale Túrin po čase utekl. Později přišel s Gwindorem, který uprchl ze zajetí, do Nargothrondu ke králi Orodrethovi, bratru Finroda. Tam přiměl krále k vybudování mostu a ke ukončení skrývání před Morgothovými stvůrami. Tak nepřítel zjistil, kde se Nargothrond nachází, a vyslal tam vojsko vedené Glaurungem, které město roku 495 zničilo. Padl Gwindor, král Orodeth a jeho dcera Finduilas, kterou zajali skřeti. Túrin však přežil\n\nMorwen a Nieneor hledaly Túrina a dostaly se až do zbořeného Nargothrondu, kde potkaly Glaurunga. Morwen se poté ztratila a na Nienor bylo sesláno kouzlo úplného zapomnění. Nieneor se později objevila u zbytků Halethina lidu, třetího domu Přátel elfů, potkala se s Túrinem a stala se jeho ženou, protože zapomněla na svoji minulost a Túrin ji nikdy předtím neviděl.\n\nTuor, syn Huora a Rían, se po letech v divočině dostal s Ulmovou pomocí a radou do skrytého Gondolinu. Varoval tam krále a třebaže byl člověk, vzal si královu dceru Idril (byl to druhý sňatek mezi lidmi a elfy). Roku 503 se jim narodil půlelf Eärendil.\n\nGlaurung, Otec draků, největší a nejmocnější z Morgothových stvůr, byl zabit Túrinem asi čtyři roky po vyplenění Nargothrondu. Nienor po boji našla u Glaurunga domněle mrtvého Túrina. Drak ale ještě nebyl mrtvý, proto využil poslední příležitost uškodit Edain a prozradil Nienor, že se vlastně stala ženou svého vlastního bratra. Nienor to všechno neunesla a utopila se: Túrin se probral, patral po Niniel, jak říkal Nienor, ale nasel jen Brandira, který mu řekl o smrti Nienor a příčině jejího zoufalého činu. Turambar, zoufalý vztekem a žalem, věrný své sudbě, Brandira, posledního z vůdců Halethina lidu, zabil. Vinil ho ze smrti Níniel, vinil jej z toho, že ji nezadržel, že jí rád prozradil Túrinovu pravou totožnost a tím ji hluboce ranil a dohnal ke skoku do Teiglinu... Sám se nakonec probodl... tak skončil Túrin Turambar.\n\nRoku 499 byl Húrin propuštěn z Angbandu po 28 letech z Morgothovy zlovůle. Setkal se s Morwen, která pak umřela u mohyly svých dětí. V Nargothrondu zabil Mima, dávného zrádce svého syna a posledního z Drobných trpaslíků, a odtud donesl Thingolovi Nauglamír, trpasličí náhrdelník kdysi vyrobený pro Finroda.\n\nElu Thingol nechal roku 502 trpasličí mistry z Nogrodu do Nauglamíru vsadit silmaril; tak se největší díla elfů a trpaslíků spojila. Když si však chtěl Elu Thingol náhrdelník poprvé nasadit, trpaslíci mu jej odepřeli a po hádce ho neozbrojeného zabili v jeho vlastním sídle. Téměř všichni trpaslíci uprchli s klenotem z Menegrothu, byli však pobiti a Nauglamír se silmarilem vrácen.\n\nMaia Melian po smrti Thingola opustila Středozem a její moc přestala chránit království. Trpaslíci z Nogrodu pak vyplenili Doriath. Prořídlé vojsko trpaslíků na zpáteční cestě ale přepadli lesní elfové v čele s Berenem, který zabil vůdce trpaslíků a vzal mu silmaril, a jeho synem Diorem, jenž pak odešel s manželkou Nimloth a svými dětmi Elurédem, Elurínem a Elwing vládnout do Doriathu, který hodlal obnovit.\n\nPo smrti Berena a Lúthien, která pak jako jediná z elfů navždy opustila Ardu, byl do Doriathu k Diorovi přinesen silmaril. Dokud silmaril nosila Lúthien, na níž by elf nevztáhl ruku, přísaha Fëanorových synů, že vždy a proti všem budou bojovat o silmarily, které jim byly vzaty Morgothem, spala. Když však měl silmaril Dior, znovu se probudila, požádali proto Diora o vydání klenotu. Dior jim neodpověděl, a tak došlo k druhému zabíjení elfů elfy. Fëanorovi synové zaútočili na Menegroth. Padli tam Dior a Nimloth, jejich synové byli ztraceni, ale Fëanorovi synové nezískali co chtěli, neboť Diorova dcera Elwing se silmarilem unikla. Ze sedmi Fëanorových synů zbyli jen čtyři, protože Celegrom, Curufin a Caranthir byli zabiti. Doriath už nikdy nepovstal, přeživší elfové se přesunuli do Sirionských přístavů.\n\nMaeglin, syn Turgonovy sestry Aredhel, vyšel proti zákazu krále tajnou chodbou ven ze Skrytého království, byl zajat skřety a zradil Gondolin Morgothovi, pak se vrátil do města. Roku 510 Morgothovo vojsko vlkodlaků s balrogy a draky napadlo Gondolin. Turgon, po smrti bratra Fingona Velekrál Noldor, byl zabit. Ecthelion, gondolinský kapitán, a Gothmog, Pán balrogů, se zabili navzájem. Tuor zabil Maeglina a vyvedl tajnou chodbou část gondolinského lidu, svou ženu Idril a mladého syna Eärendila. Glorfindel, druhý gondolinský kapitán, padl i s balrogem, když chránil jejich ústup.\n\nVelekrálem Noldor se stal Gil-galad, syn Fingona. Zbytek lidu Gondolinu, s Tuorem a Idril, a z Doriathu, s Elwing, se usídlil u ústí Sirionu.\n\nRoku 525 se narodili Elrond a Elros, synové Eärendila, nyní Pána lidu u ústí Sirionu, a Elwing, dcery Diorovy. Sňatkem Eärendila a Elwing se obě linie půlelfů spojily.\n\nKdyž Tuor vycítil, že se mu blíží stáří, nalodil se s Idril na loď a víckrát je nikdo nespatřil. Říká se, že Tuor byl jako jediný člověk připočten k Noldor a jeho osud je oddělen od osudu lidí.\n\nS pomocí Círdana Stavitele lodí postavil Eärendil Vingilot, nejkrásnější loď z písní, a vyplul hledat zapovězený Valinor.\n\nNastalo třetí zabíjení elfů elfy, poslední a nejkrutější, čtyři zbylí Fëanorovi synové totiž po nevyslyšené výzvě na vydání silmarilu útočí na lid u ústí Sirionu, část jejich vlastního lidu pak bojovala na straně Eärendilovy ženy Elwing, ale nakonec Fëanorovi synové zvítězili, třebaže Amrod i Amras padli. Elrond a Eloros, synové Elwing, byli zajati. Elwing se však se silmarilem vrhla do moře, kde ji zachránil Ulmo a přenesl na loď k Eärendilovi.\n\nEärendil se silmarilem doplul do Valinoru, jeho prosba k Valar za pomoc pro elfy a lidi byla vyslyšena. Od té doby si také všichni půlelfové museli vybrat, ke kterému plemeni budou počítáni. Eärendil a Elwing si zvolili úděl elfů. Vingilot byl pak s Eärendilem a silmarilem vysazen na oblohu, jako zářící hvězda. Valinor se chystal na válku.\n\nRoku 583 začala Válka hněvu, valinorští Noldor pod vedením Finarfina, zlatovlasí Vanyar a Valar, jež zastupoval herold Eönwë, se vydali na sever Středozemě bojovat s Morgothem. Zbytky Tří domů lidí konali skutky velké statečnosti na straně Valar, ale hodně jiných lidí bojovalo s Morgothem. Morgothovi balrogové a skřeti byli téměř vyhubeni. Poslední Morgothův útok tvořili okřídlení draci, jež nikdo před tím nespatřil, nakonec je na obloze porazili orli s Eärendilem. Beleriand byl poničen a tvar světa změněn, neboť byly svrženy hory Thangorodrim, kterými se opevnil Morgoth, a ve vodách zanikla i většina Beleriandu a trpasličí města Nogrod a Belegost. Morgoth poražen a dva zbylé silmarily mu byly sebrány, jeho samotného pak vrhli do vnější temnoty. Morgothovým svržením končí Staré časy. Sauron pak na sebe vzal světlou podobu, poklonil se před Eönwëm, Manwëho heroldem, a zřekl se všech svých zlých skutků. Měl jít žádat o odpuštění do Valinoru, ale neodešel tam.\n\nMaedhros a Maglor, poslední ze synů Fëanorových, poháněni bolestnou přísahou požádali o vydání silmarilů. Právo na ně jim však bylo pro jejich krutost odepřeno. Po přistižení při krádeži se chystali zamřít v boji, ale bylo jim dovoleno utéci i s klenoty. Posvěcené klenoty je však pálily. Maedhros, nejstarší a největší syn Fëanorův, se se silmarilem vrhl do ohnivé propasti, kde umřel. Jeho klenot se ztratil v zemi. Maglor, druhý největší ze starých elfských pěvců, hodil svůj klenot do moře.\n\nS koncem Prvního věku pak většina Noldor a někteří Teleri odpluli na Tol Eressëa, ostrov na dohled od Amanu, tak ve Středozemi zůstalo elfů poměrně málo. Panovali nad nimi Gil-galad, poslední Velekrál Noldor, Galadriel, dcera Finarfinova, s Celebronem a Círdan Stavitel lodí. Elrond Půlelf, syn Eärendilův, který byl spolu s bratrem Elrosem propuštěn, si zvolil být přičten k elfům. Elros, který si zvolil být člověkem, a stal se velkým králem Númenorejců v Druhém věku. Byl mu dán nejdelší život ze všech lidí. Pro Númenor pak nastala léta slávy, kdežto Středozem temněla a zprávy z ní v těch letech jsou jen kusé. \n\n"}
{"id": "191746", "url": "https://cs.wikipedia.org/wiki?curid=191746", "title": "Zakázané město", "text": "Zakázané město\n\nZakázané město (, doslova „Purpurové zakázané město“) je komplex budov vybudovaných v Pekingu v nitru Vnitřního města během vlády dynastie Ming. Celkem bylo na území Zakázaného města vystavěno kolem 800 budov a spolu s rozlehlými zahradami tvoří uzavřený celek o rozloze 720 000 m; je obehnáno 8,5 m širokou zdí a 52 m širokým vodním příkopem. Většina budov postavených za říše Ming byla zničena a v období říše Čching byla znovu vybudována.\n\nKomplex je od roku 1925 přeměněn v muzeum, jehož název je Palácové muzeum (). Roku 1987 bylo zapsáno na seznam světového dědictví UNESCO. V Číně je obecně známo jako Bývalý palác ()\n\nBylo sídlem císařů od počátku 15. století, kdy jej císař Jung-le nechal postavit; většina dochovaných budov však pochází až z 18. století. Reprezentovalo vzdáleného a nedotknutelného čínského císaře. Směl se tu zdržovat jen císař s doprovodem, ostatním smrtelníkům sem byl vstup pod hrozbou smrti přísně zakázán po dobu pěti set let. Město bylo domovem 24 císařů dvou dynastií – Ming a Čching.\n\nVýstavbu zahájil císař Jung-le roku 1406, trvala 14 let a vyžádala si práci více než miliónu dělníků. Náklady byly nesmírné. Město má obdélný půdorys a za jeho 12,5 m vysokými zdmi není jediná budova, jak bylo zvykem na Západě, ale soubor vícero síní, paláců a chrámů propojených průchody a chodbami. Podle legendy je v komplexu 9 999 místností. Vzhledem k tomu, že město bylo postaveno ze dřeva, neustále mu hrozil požár. V 17. století jej zapálili Mandžuové, kteří několik let předtím založili říši Čching. Po staletích jej vyplenili Japonci, a stejně se zachoval i Kuomintang – čínští nacionalisté, kteří v roce 1949 uprchli na Tchaj-wan. Během opojení Kulturní revolucí pak byl celý komplex málem rozmetán.\n\nDo roku 1911 bylo Zakázané město nedostupné. Teprve po pádu dynastie bylo zpřístupněno obyčejným lidem. V roce 1987 bylo zapsáno na Seznam světového dědictví UNESCO jako největší a nejzachovalejší palácový komplex na světě.\n\nZakázané město má obdélný tvar, s 961 metry délky v severojižním směru a 753 metry šířky od západu k východu. Je obehnáno 8,5 m širokou a 7,9 m vysokou hradbou a 52 m širokým a 6 m hlubokým vodním příkopem.\n\nJelikož tradiční čínská architektura pracuje spíše s horizontálními než vertikálními liniemi, budovy Zakázaného města jsou sice nevysoké, ale prostor kolem nich doslova bere dech.\n\nDo města se vchází na severní straně náměstí Nebeského klidu (\"Tchien-an-men kuan-čchang\") pěším podchodem pod ulicí a pak Bránou Nebeského klidu (\"Tchien-an-men\"). Na této bráně je velký portrét Mao Ce-tunga. Nalevo od něj je bílými znaky napsáno „Ať žije Čínská lidová republika“, napravo pak „Ať žije spojený lid celého světa“. Právě tady na tribuně Mao Ce-tung vyhlásil 1. října 1949 Čínskou lidovou republiku. Také se odsud předčítaly svitky s císařskými edikty.\n\nZa bránou následuje nádvoří, po jehož levé straně se nachází park Čung-šan a po pravé straně Palác kultury pracujícího lidu, původně zde však stával Chrám předků. Uprostřed nádvoří se nachází Vysoká brána (\"Tuan-men\").\n\nTeprve za ní je samotný vstup do Zakázaného města – Poledníková Brána (\"Wu-men\"), u níž začínají jak vodní příkop, tak hradby, a která z jihu uzavírá první nádvoří, jehož středem protéká potůček, přes který se klene pětice mramorových mostů. Ze severu toto nádvoří uzavírá Brána Nejvyšší harmonie (\"Tchaj-che-men\"). Nalevo od ní je Síň Válečnické udatnosti (\"Wu-jing-tien\"), napravo pak Síně Literární slávy (\"Wen-chua-tien\") – bývalá císařská knihovna.\nNásleduje rozlehlé hlavní nádvoří na jehož severním konci stojí trojice síní Harmonie. Každá z nich měla předepsaný rituální účel.\n\nSíň Nejvyšší harmonie (\"Tchaj-che-tien\") je ze všech tří síní největší a nejstarší. Probíhaly v ní oslavy Nového roku, korunovace císařů i jejich narozeniny. Stojí na třípodlažním mramorovém podstavci a vede k ní trojice schodišť, přičemž to prostřední, hlavní bylo určeno pouze pro císaře. Následuje ji Síň Dokonalé harmonie (\"Čung-che-ien\"), která je ze všech nejmenší. Zde se slavil nový zemědělský rok a císař se zde připravoval na ceremonie konané v předchozí síni. Poslední je Síň Zachování harmonie (\"Pao-che-tien\") kde byli přijímáni zahraniční vyslanci.\n\nTím končí vnější, obřadní, část města. Vnitřní, soukromou, část od té obřadní odděluje Brána Nebeské čistoty (\"Čchien-čching-men\"). Vstoupit do této části měli povoleno pouze eunuchové a císařovi příbuzní.\n\nPrvní budovou vnitřní části je Palác Nebeské čistoty (\"Čchien-čching-kung\"), který sloužil jako císařova ložnice. Následuje nevelká Síň Jednoty (\"Ťiao-tchaj-tien\") kde spávaly císařovny, také se zde uchovávalo 25 císařských pečetí. Vše zakončuje Palác Pozemského pokoje (\"Kchun-ning-kung\") a Brána Pozemského pokoje (\"Kchun-ning-men\"), která vede do Císařské zahrady (\"Jü-chua-jüan\").\n\nZa ní je pak severní vstup či též východ do/z města – Brána Božské moci (\"Šen-wu-men\") za níž se nachází park Ťing-šan.\n\n"}
{"id": "191756", "url": "https://cs.wikipedia.org/wiki?curid=191756", "title": "Lukánie", "text": "Lukánie\n\nLukánie (latinsky a italsky \"Lucania\") je historické území rozkládající se na jihu Itálie a sahající od pobřeží Tyrhénského moře k Tarentskému zálivu. Ve starověku se tak nazývala oblast přibližně vymezená většinou území dnešního regionu Basilicata a jižní třetinou Kampánie. Nazvaná byla podle Lukánů, kteří oblast obývali.\n"}
{"id": "191757", "url": "https://cs.wikipedia.org/wiki?curid=191757", "title": "Umbrové", "text": "Umbrové\n\nUmbrové byli italický kmen starověké Itálie. Oblast zvaná Umbrie stále existuje a je obydlena italskými mluvčími. Je ovšem menší, než bývala starověká Umbrie.\n\nNejstarší umbrijská města byla založena v 9. - 4. století př. Kr. na dobře obhajitelných vrcholcích kopců. Hranicemi Umbrie byly řeky Tibera a Nar. Starověká Umbrie zahrnovala apeninské svahy směrem k Jaderskému moři. Starověký umbrijský jazyk byl větví skupiny zvané osko-umbrijská, která je příbuzná s latino-faliskými jazyky. \n\nUmbrové byli v římských zdrojích zváni též \"Ombrii\". Mnozí římští autoři považovali Umbry za keltský národ. Za praotce těchto národů je považován Gomer. Cornelius Bocchus napsal, že pocházeli ze starověkého galského kmene. Plutarch napsal, že jméno může být jiný způsob psaní jména keltského kmene Ambronů. Také se domníval, že Insubrové, jiný keltský kmen, může být příbuzný. Jejich keltské jméno \"Isombri\" může znamenat \"dolní Umbrové\", či obyvatelé země pod Umbrií. Plinius Starší napsal: Umbrijský lid je nejstarší v Itálii, domnívají se, že byli původně nazýváni Ombrii (lidé bouře). Etruskové porazili 300 umbrijských měst.\n\nBěhem 9. - 4. století př. Kr. bylo běžné zboží dovážené z Řecka a Eturie, stejně jako produkce místního hrnčířství.\n\nŘímané přišli s Umbrií poprvé do styku roku 310 př. Kr. a založili zde latinské kolonie v letech 299, 268 a 241 př. Kr. Jejich kompletní podrobení Umbrie dokončili kolem roku 260 př. Kr. Včlenění do římského státu proběhlo během 3. století př. Kr., kdy bylo některým Umbrům uděleno plné občanství nebo občanství bez volebního práva. Během tohoto staletí bylo také usazeno v oblasti asi 40 000 Římanů. Via Flaminia, která vedla Umbrií, byla dokončena roku 220 př. Kr. Města v Umbrii také dodávala Římanům vojáky pro jejich četné války. Umbrové bojovali pod Scipionem Africanem roku 205 př. Kr. během Druhé punské války. Pretoriánská garda pocházela z Eturie a Umbrie. Občanství bylo Umbrům uděleno roku 90 př. Kr. Během vlády Augusta se v Umbrii usazovali vojenští veteráni.\n"}
