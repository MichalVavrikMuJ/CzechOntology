{"id": "117034", "url": "https://cs.wikipedia.org/wiki?curid=117034", "title": "Divadlo Jiřího Myrona", "text": "Divadlo Jiřího Myrona\n\nDivadlo Jiřího Myrona je jedna ze scén Národního divadla moravskoslezského v Ostravě. Budova divadla je od 3. května 1958 kulturní památkou.\n\nNa přelomu šedesátých a sedmdesátých let 19. století se začalo v Moravské Ostravě silněji projevovat národně osvobozenecké hnutí. Početná skupina technické inteligence, která v té době dorazila do města z Čech, se aktivně zasazovala o posilování českého jazyka. Např. důlní inženýr Josef Hýbner stál v roce 1877 u zrodu první české mateřské školy. Kromě toho do roku 1879 vedl zreformovanou Občanskou záložnu. Jiným významným činitelem byl Moravský klub v Moravské Ostravě, který zřizoval české školy, prosazoval jazykovou rovnoprávnost na úřadech a všeobecně podporoval kulturní a politická práva.\n\nV květnu 1881 padl na jednání Občanské besedy návrh na postavení Národního domu. JUDr. František Chleborád, předseda Moravského klubu, jako první přispěl sto zlatými.\n\nV listopadu 1891 Občanská beseda ustanovila stavební družstvo, jehož první valná hromada se konala v dubnu 1892. Jako vhodné místo pro stavbu bylo zvoleno vznikající náměstí naproti nedávno dokončené bazilice Božského Spasitele. Nový spolkový dům měl mj. obsahovat také společenský sál a další místnosti. Iniciativu spojenou s pořádáním sbírky vedl známý ostravský advokát Edmund Palkovský. Už v prosinci 1891 byl zakoupen od stavitele Františka Jurečky požadovaný pozemek.\n\nDružstvo vyhlásilo konkurz na architekta, který vyhrál absolvent pražské techniky Josef Srb. Výzdoba dvorany byla svěřena výtvarníkovi pražského Národního divadla Robertu Holzerovi. Srb pojal novostavbu v podobě klasicizující novorenesanční budovy. Ačkoliv se návrh zdál být poněkud konvenční, vhodně se doplňoval s naproti stojícím svatostánkem a vytvářel tak předpoklad uceleného rozvoje dosud nehotového městského prostoru.\n\nStavba byla zahájena 27. června 1892 a již v listopadu 1893 byla dokončena přední část. Dne 2. prosince 1893 byla budova slavnostně vysvěcena a Národní dům byl včetně restaurace částečně zprovozněn pro veřejnost. Až do června 1894 pokračovaly dokončovací práce. Celkové náklady na výstavbu se vyšplhaly na 156 tisíc zlatých.\n\nSlavnostní otevření ve dnech 16. a 17. června 1894 se stalo velkolepou národní slavností. Slavnostní akademie první den zahrnovala pásmo hudebních a pěveckých vystoupení. Zakončena byla komedií Ladislava Stroupežnického Paní mincmistrová v provedení ostravských ochotníků vedených Emanuelem Balcarem.\n\nSkoro všechny české ostravské spolky nalezly v nové budově své místo. Mezi vzácné hosty patřil např. Tomáš Garrigue Masaryk, Jaroslav Vrchlický, Emil Holub či Václav Frič. Pořádaly se zde také četné výstavy Mikoláše Aleše, Františka Kupky, Josefa Václava Myslbeka, Maxe Švabinského a jiných. Z hudebních událostí lze připomenout např. koncerty Jana Kubelíka, České filharmonie či orchestru pražského Národního divadla. Ostravská kulturní scéna tak nalezla důstojné místo pro rozvoj. Inspirací se Národní dům stal pro ostravské Němce a Poláky, kteří si rovněž vybudovali svá kulturní centra. Německý dům byl otevřen v roce 1895 a Polský dům v roce 1900. Akce v těchto domech se posléze staly konkurencí českého domu.\n\nV roce 1897 zde začal působit Spolek divadelních ochotníků v Moravské Ostravě, jehož vedoucím byl spisovatel František Sokol-Tůma. Na trase Ostrava–Brno začaly pendlovat známé divadelní soubory. Spolupráce s Ostravou byla tak úzká, že ostravská představení brněnských herců tvořila jakousi předsezonu brněnského divadla a diváci v Ostravě tak měli možnost celou řadu her zhlédnout v předstihu. V roce 1904 navštívila Ostravu ve dnech 16. a 17. března činohra pražského Národního divadla, která první den odehrála Kvapilovu hru Oblaka a druhý den Rýdlovu hru Navždy. Dalším pražským souborem byli divadelníci Vinohradského divadla, kteří v Ostravě hráli 16. a 17. května 1908.\n\nRoku 1906 převzal budovu Spolek Národní dům, při kterém byla ustavena Umělecká beseda plnící funkci divadelního družstva. To začalo organizovat stálou českou scénu v Ostravě. První divadelní sezóna byla zahájena 16. září 1908 uvedením Smetanovy opery Prodaná nevěsta, poslední pak skončila operetou Cikánský baron dne 7. května 1919. Po tomto datu se Národní dům stal druhou scénou Národního divadla moravskoslezského. O rok později se však hrálo již jen v Městském divadle (nynější Divadlo Antonína Dvořáka), přičemž Národní dům sloužil pouze ke společenským účelům.\n\nOd roku 1921 do roku 1939 zde sídlilo kino Kosmos. Po německé okupaci se musel český divadelní soubor pod názvem České divadlo moravskoostravské vrátit do původních prostor, kde hrál až do osvobození v roce 1945. Během druhé světové války musel Národní dům projít nutnou adaptací divadelního traktu. Adaptace skončily v lednu 1941 a již v únoru rekonstruované divadlo uvedlo operu Prodaná nevěsta.\n\nPo osvobození začal Národní dům pod názvem Lidové divadlo sloužit jako druhá divadelní scéna Zemského divadla, později (v srpnu 1948) přejmenovaného na Státní divadlo v Ostravě. Roku 1954 byla budova přejmenována na Divadlo Jiřího Myrona na počest Jiřího Myrona, šestého ředitele Národního divadla moravskoslezského. V listopadu 1962 školská a kulturní komise Městského národního výboru v Ostravě rozhodla o zapsání budovy do tehdejšího státního seznamu kulturních památek.\n\nPředstavení muzikálu Švejk dne 6. prosince 1976 bylo na několik let posledním, neboť v noci propukl požár, který značným způsobem poškodil budovu. Ostravský architekt Ivo Klimeš, který byl pověřen obnovou, zjistil, že ani oprava nedokáže uspokojit požadavky moderního divadelního provozu, proto bylo rozhodnuto o demolici torza staré budovy a výstavbě zcela nového zadního traktu. Původní přední trakt zůstal zachován. Návrh z roku 1979 obsahoval harmonické a jednoduché hmotové kompozice. Jeho inspirací se staly práce Hanse Scharouna a Alvara Aalta. Stavební povolení bylo vydáno 18. července 1980, stavět se začalo v srpnu a dokončení spojené se slavnostním zahájením provozu proběhlo 28. dubna 1986. První inscenací v novém divadle byl muzikál Petra Millera Štěstí pro Annu.\n\nV současné době patří Divadlo Jiřího Myrona s 665 diváckými místy k největším divadelním scénám v České republice. Domovskou scénu poskytuje pro operetní, činoherní a baletní soubor Národního divadla moravskoslezského. Hlediště je uzpůsobeno pro návštěvníky na invalidním vozíku.\n\n\n"}
{"id": "117037", "url": "https://cs.wikipedia.org/wiki?curid=117037", "title": "Králík domácí", "text": "Králík domácí\n\nKrálík domácí (\"Oryctolagus cuniculus\" f. \"domesticus\") je domestikovaná forma evropského králíka divokého. Králíci jsou domácím zvířetem, které lze poměrně snadno chovat v malochovech pro maso, bílé králičí maso obsahuje v porovnání s ostatními domácími zvířaty nejméně cholesterolu. Zakrslá plemena jsou pak oblíbeným zvířetem chovaným jako společníci, hlavně v městských bytech. Je oblíben převážně u malých dětí.\n\nDivocí králíci pochází z Pyrenejského poloostrova, kde byli oblíbenou lovnou zvěří už od pravěku. Staří Římané na přelomu letopočtu chovali divoké králíky v oborách, tzv. \"leporáriích\" a jejich maso, zejména z mláďat (dokonce i dosud nenarozených), považovali za pochoutku. Římané také králíky vysadili na Baleárských ostrovech, kde se tak přemnožili, že za císaře Augusta musela být k jejich likvidaci nasazena armáda. V raném středověku chovali králíky především mniši v klášterech, neboť maso z neosrstěných mláďat bylo pokládáno za postní pokrm, což potvrdil sám papež Řehoř Veliký. Ve středověku byli králíci chováni ve stájích pro zábavu, a také proto, aby uklízeli zbytky potravy po koních. Od druhé poloviny 16. století pak známe první bílé králíky, ale též barevná a masná plemena, ke skutečnému rozvoji chovatelství došlo v Anglii. V 17. století se chov zaměřoval hlavně na králíky chované pro kožešinu, od 19. století se středem pozornosti stala masná produkce. Centrem chovu byla tradičně Francie, oblast dnenší Belgie a Nizozemí či Anglie, do střední Evropy se chov králíků rozšířil až po napoleonských válkách a v Česku se chov králíků rozvíjel až na sklonku 19. století. Dnes je uznáváno asi 100 plemen králíků (65 základních, 35 jsou rexové a zakrslá plemena).\n\nCo má králík společného s králem? Ve skutečnosti nic, ale přesto spolu obě slova souvisejí. Protože králík nebyl v Čechách původním zvířetem, neměli pro něj naši předkové vlastní jméno. Když byli ve 13. nebo na počátku 14. století přivezeni z území dnešního Německa do Čech první králíci, dostalo se k nám i jejich německé jméno \"das Kaninchen\", což je zkomolenina latinského názvu králíka \"cuniculus\". Díky fonetické podobnosti došlo k záměně \"Kaninchen\" za \"Königchen\" (tj. zdrobnělina z \"der König\" - král) a české slovo králík bylo na světě. Samice králíka se označuje slovem \"ramlice\", z německého slovesa \"rammeln\", což je hovorové, poněkud vulgární slovo pro páření (něco jako české „šoustat“).\n\nV Česku se králík domácí chová v několika typech chovů, v závislosti na účelu jejich chovu. Pro komerční produkci masa slouží velkochovy masných brojlerů, ve velkochovech se rovněž chovají králíci za účelem produkce kožešiny nebo vlny. Králík domácí je významné laboratorní zvíře a pro tento účel se chová v akreditovaných laboratorních chovech.\n\nPosledním typem chovu jsou drobnochovy králíků pro maso nebo jako hobby, a individuální chovy zakrslých králíků chovaných ze záliby.\n\nKaždý typ chovů má svá specifika, králíci jsou chovaní v různých podmínkách a krmeni odlišným způsobem.\nKrálík domácí je zvířetem, které má, podobně jako jeho divoký předek, schopnost velmi rychle se rozmnožovat. Pohlavně dospívá už ve 3 nebo 4 měsících věku, i když chovatelská dospělost nastává až v osmém měsíci věku. \"Ramlice\", samice králíka, mají nepravidelnou říji, která se opakuje vždy asi po třech týdnech a to hlavně od února do září.\n\nKrálík má tzv. provokovanou ovulaci, to znamená, že k vyplavení vajíček dojde až při dráždění pochvy samcem. To zvyšuje šanci vajíček na oplození. Březost pak trvá 28 až 35 dní. Čím je méně králíčků tím déle trvá březost.\n\nBřezí samice si připravuje hnízdo pro vrh mláďat. Toto chování se objevuje i u králic, které sice byly připuštěny, ale nezabřezly – pak se jedná o březost falešnou.\n\nV jednom vrhu bývá 6 až 12 mláďat, přesný počet závisí na plemeni. Porodní hmotnost se pohybuje kolem 60 g, králíčata jsou holá, slepá a zcela závislá na své matce. Králice kojí jen jednou denně, její mléko je ale velmi vydatné.\n\nMladí králíci otvírají oči 9. nebo 10. den a do 20. dne opouštějí hnízdo. Odstavují se do 54. dne od narození.\n\nZajímavost: Pokud samice příliš ztloustne, přichází přechodně o schopnost mít mláďata. Zhubnutí, které\nvede k obnovení možnosti březosti, se dosáhne tak, že tlustá samice přejde na dietu, např. v drobnochovech se této samici dává jen voda a seno.\n\nTrávící soustava králíků je uzpůsobena pro příjem trávy, bylin a listů, což je potrava s velkým množstvím vlákniny. Králík je nepřežvýkavý býložravec a jeho trávení je velmi podobné trávení koně - stejně jako on využívá velkého slepého střeva plného symbiotických mikroorganismů k fermentaci vlákniny a získává tak živiny, které by jinak byly nedostupné.\n\nTento způsob získávání živin ale není dokonalý a králík, aby ho co nejlépe využil, proto požírá měkké bobky, které obsahují bílkoviny i vitamíny skupiny B. Toto chování je naprosto normální.\n\nHlavní složku krmné dávky králíka by měla tvořit objemná krmiva, v drobnochovech tedy seno a sláma. Je možno krmit také zelená krmiva (např. bazalka, brokolice, celer, čekanka, jabloňové listí, jitrocel, kapusta, kokoška pastuší tobolka, kopřiva (zvadlá), pampeliška, petržel, salát, nejedovaté plevele - pýr, lebeda apod.)\n\nVhodné jsou také okopaniny, mrkev, krmná řepa, tuřín, topinambury nebo vařené brambory. Z jadrných krmiv je nejvhodnější oves nebo ječmen, možno zkrmovat také hrách nebo sóju jako zdroj bílkovin, nebo lněné semínko.\n\nKrálík by měl vždy mít k dispozici vodu.\n\nVe velkochovech jsou v ČR králíci chovaní hlavně pro maso; spotřeba králičího masa na obyvatele a rok činí 2,7 – 3,0 kg. Drobnochovatelé chovají pro vlastní potřebu - nabídka králičího masa v obchodech pochází z velkochovů bíle pigmentovaných brojlerových králíků.\n\nBrojleroví králíci jsou hybridi šlechtění speciálně na ranost, výbornou zmasilost a kvalitu masa, důležitá je také intenzita růstu a konverze krmiva. Ve velkochovech jsou králíci chováni v uzavřených klimatizovaných halách, způsob chovu je uzavřený klecový. Králice jsou intenzivně využívané a dávají 6-8 vrhů za rok. Krmí se výhradně granulovanou krmnou směsí.\n\nKůže brojlerových králíků se používá k výrobě plsti. Pro produkci kožešin jsou chována rexová plemena králíků, pro produkci vlny pak angorská plemena.\n\nV laboratorních chovech jsou králíci chováni v klecích a krmeni kompletní krmnou směsí, která je ale jiného složení než směs k výkrmu brojlerů. Velký důraz je kladen na zamezení styku s choroboplodnými zárodky.\n\nV drobnochovech jsou králíci nejčastěji ustájeni v králíkárnách a krmeni přirozenou potravou, která sestává převážně z vody, zrní, nejlépe v košilkách (bez košilek ho snědí více a ztloustnou, čerstvé trávy a sena (nesmí být zapařené, můžou se nafouknout a zemřít).\n\nZakrslí králíci chovaní ze záliby jsou oblíbení domácí mazlíčci hlavně v městských bytech. Zpravidla se chovají v klecích, která by měla mít minimální co největší rozměry (ideální jsou 100x60 a s plastovým úkrytem). V kleci by měla být podestýlka (např. kočkolit), neustále pak seno a voda. Je vhodné, aby měl i pravidelný výběh mimo klec.\n\nKrálíci jsou nejčastěji chováni po jednotlivcích, kvůli vysoké teritorialitě, dva králíci v kleci se téměř jistě nesnesou. Králík je citlivý na hluk, jeho klec by proto měla být v tiché části bytu (ne u televize apod.) a také by neměl přicházet do styku s tabákovým kouřem.\n\nV domácnostech se často stává, že králík příliš ztuční (nevhodná strava). Základem krmné dávky by mělo být kvalitní seno granule pro králíky v dávce 2-3% hmotnosti dospělého zvířete (5-6% nebo neomezeně u mláděte).\n\n= Králičí sport =\n\nOd roku 1970 se kromě tradičních výstav králíků a jejich předvádění rozvinuly také králičí sporty, nejdříve ve Velké Británii, Švédsku a v Austrálii. Po roce 1990 se ustálila pravidla králičího sportu a vznikly specializované organizace také v Evropské unii včetně České republiky, kde se králíci cvičí v běhu a skákání, při závodech bývají vedeni chovatelem či chovatelkou na vodítku. Ke sportovním disciplínám patří rovinná dráha, parkurová dráha, skok vysoký a daleký. Podle výkonnosti králíků se rozlišuje lehká třída střední třída, těžká třída a elitní třída. Králík začíná svou závodní kariéru v lehké třídě. Do vyšších tříd může přestoupit až po získaní 3 bodů. Bod králík získa když zaběhne rovinku/parkur bez chyb. Vybavení dráhy připomíná miniaturní překážky koňských dostihů. Králičí hop je mistrovství České republiky, pořádá je Klub Králičí hop, což je pobočka Českého svazu chovatelů, která má také svá tréninková centra. Mistrovství se koná od roku 2012. Čeští králíci soutěží také v zahraničí.\n\n\n\n\n"}
{"id": "117040", "url": "https://cs.wikipedia.org/wiki?curid=117040", "title": "Divadlo Petra Bezruče", "text": "Divadlo Petra Bezruče\n\nDivadlo Petra Bezruče je ostravské divadlo otevřené nejprve neoficiálně 1. prosince 1945 hrou \"Jak se Honza učil bát\" a oficiálně pak 13. prosince 1945 premiérou hry Viktora Dyka \"Ondřej a drak\". Tato scéna měla od počátku jiný typ repertoáru než zdejší „velké“ divadlo. Orientovala se hlavně na mladého diváka.\n\nDivadlo se nejprve jmenovalo Kytice, potom Divadlo mladých, od roku 1948 Městské divadlo mladých a od roku 1957 Divadlo Petra Bezruče. Po krátkou dobu bylo součástí Státního divadla Ostrava (nyní Národní divadlo moravskoslezské). Scénu tvořili převážně ochotníci; profesionálních herců se diváci dočkali až počátkem padesátých let 20. století. Roku 1961 se divadlo přestěhovalo do moderní budovy Domu kultury Vítkovic (nyní Dům kultury města Ostravy). Od začátku devadesátých let dvacátého století divadlo působí v divadelní budově Blaník v ulici 28. října. Divadlo má dvě jeviště – velkou scénu a komorní prostor zvaný Márnice.\n\nV roce 1997 bylo Divadlo Petra Bezruče zrušeno jako příspěvková organizace a od sezóny 1997/1998 působí v divadle samostatná „Divadelní společnost Petra Bezruče“ na základě víceletého grantu města Ostravy.\n\nV roce 2008 byla udělena Cena Thálie v kategorii „mužský herecký výkon“ Norbertovi Lichému za roli Mendela Singera v inscenaci \"Job\" (režie M. Františák).\n\nOd sezóny 2015/2016 je uměleckou šéfkou divadla režisérka Janka Ryšánek Schmiedtová.\n\n\n"}
{"id": "117041", "url": "https://cs.wikipedia.org/wiki?curid=117041", "title": "Divadlo loutek Ostrava", "text": "Divadlo loutek Ostrava\n\nDivadlo loutek Ostrava vzniklo roku 1953. Jedenáct zakladatelů se rozhodlo vytvořit scénu určenou pouze pro děti. První pohádkou byla 12. prosince 1953 premiéra hry Děda Mráz. Prvním režisérem byl Miloš Zapletal. Mezi tehdejšími herci vynikali zejména Jiří Volkmer, Dušan Feller či Libuška Hertlová. Ze svého původního sídla na Masarykově náměstí se v roce 1999 divadlo přestěhovalo do nové budovy poblíž výstaviště Černá louka. Již od roku 1995 pořádá jako bienále mezinárodní loutkářský festival Spectaculo Interesse a od roku 2000 do roku 2016 pořádalo v meziobdobí (každý sudý rok) festival Divadlo bez bariér (dříve Divadelní pouť bez bariér).\n\nDům na nároží Masarykova náměstí a Velké ulice (nájemní dům Mathiase Schönhofa s kavárnou Union) byl postaven v letech 1898–1899 podle projektu ostravského architekta Felixe Neumanna. Od roku 1953 začalo v budově v návaznosti na amatérský soubor Dřevěné království působit profesionální Krajské divadlo loutek. V letech 1968–1972 proběhla rozsáhlá rekonstrukce budovy. Další rekonstrukce budovy byla provedena rok po odstěhování souboru do nově postavené budovy Divadla loutek. Dnes se dům na nároží Masarykova náměstí a Velké ulice označuje jako „bývalé Divadlo loutek\".\n\nV nové budově sídlí divadlo od roku 1999. Vlastní budova je dvoupodlažní a má oválný půdorys. Výškově vytváří šnekovitou levotočivou spirálu. Vstupní část je odlehčena sklem a velkými průhledy do foyer. Před budovou nalezneme pět gigantických dřevěných loutek (autor: Tomáš Volkmer): Kašpar, Král, Královna, Anděl a Ďábel. Vstupní hala je vyzdobena malbou hvězdné oblohy pohádkových bytostí. Slavnostní zahájení provozu se konalo 24. září 1999 premiérou Strakonického dudáka. Nová budova architektů Petra Hájka a Gabriely Minářové získala cenu Dům roku 1999.\n\nV roce 2010 byla na jižní straně budovy přistavěna alternativní scéna divadla pro 60 diváků podle projektu architektů Petra Hájka, Gabriely Minářové a Bronislava Stratila. Součástí přístavby je také depozitář, venkovní amfiteátr a tzv. pohádkový orloj.\n\n"}
{"id": "117042", "url": "https://cs.wikipedia.org/wiki?curid=117042", "title": "Komorní scéna Aréna", "text": "Komorní scéna Aréna\n\nKomorní scéna Aréna se za čtvrtstoletí své existence postupně vypracovala na špičku české divadelní scény, o čemž svědčí zcela výjimečné úspěchy v celorepublikovém měřítku, završené čtyřnásobným nejvyšším oceněním Divadlo roku (2013, 2015, 2016, 2017).\n\nSoustřeďuje se na tzv. herecké divadlo charismatických osobností, prostřednictvím kterého přináší zajímavá společenská témata, prezentovaná v moderním komorním sále pro zhruba sto diváků. Architektonicky a designově atraktivní prostředí nabízí rovněž foyer divadla, v němž se pravidelně pořádají i mimodivadelní společenské události jako například fotografické výstavy. Již řadu let je souborem, jehož inscenace pravidelně zaznamenává Česká televize a je zvána na prestižní české, ale i zahraniční divadelní festivaly.\n\nVznik Komorní scény Aréna se datuje do roku 1994, kdy z lidí soustředěných kolem původního Divadla hudby (nyní Stará aréna), vzniklo miniaturní, tehdy ještě poloprofesionální divadlo. Spoluautorem jeho umělecké koncepce byl režisér, dramaturg a posléze i herec Pavel Cisovský, první umělecký šéf nově založeného souboru. \n\nHned v sezóně 1993-1994 se zrodila jedna z legend v celé historii Arény. Režisér Radovan Lipus nastudoval „scénickou škytavku“ Průběžná O(s)trava krve, inscenaci inspirovanou hornickým folklórem a místní kabaretní tradicí, která posléze dosáhla více než stovky repríz a byla natočena i Českou televizí.\n\nVelkým úspěchem bylo v roce 1996 uvedení hry Višňový sad A. P. Čechova. Režisérka Oxana Meleškina Smilkova vytvořila s herci okouzlující jevištní dílo, které souboru vyneslo nominaci na cenu Divadlo roku 1996, nominaci v kategorii Ženský herecký výkon a nominaci na ocenění Inscenace roku.\n\nPrvní skutečně získané ocenění přišlo v roce 2003, kdy inscenace Psí srdce obdržela v rámci Cen Alfréda Radoka titul Inscenace roku a herec Michal Čapka cenu za Mužský herecký výkon.\n\nPo deseti letech od svého vzniku se divadlo přestěhovalo z původního působiště na Masarykově náměstí do zbrusu nových divadelních prostor v budově Knihovny města Ostravy a pod vedením tehdy nově nastoupivšího uměleckého šéfa Ivana Krejčího zde od sezóny 2005/2006 dál stoupá ke hvězdám prostřednictvím umělecky kvalitních a divácky atraktivních inscenací.\n\nDalší významná ocenění přišla s Cenami Thálie pro činoherce do 33 let, které v roce 2007 získal Michal Čapka a v roce 2011 Tereza Dočkalová.\n\nVýrazný úspěch divadlo rovněž zaznamenalo v lednu 2014, kdy Ruská zavařenina v režii Ivana Rajmonta zvítězila v anketě Divadelních novin a získala titul Inscenace roku 2013. \n\nVelkého úspěchu se Aréna dočkala v březnu 2014. V rámci udělování Cen Alfréda Radoka obdržela cenu nejvyšší a byla vyhlášena Divadlem roku 2013, poprvé nejen jako ostravské, ale i vůbec moravské divadlo.\n\nTento husarský kousek Aréna zopakovala o dva roky později, kdy se nejprve Slyšení stalo Inscenací roku 2015 v anketě Divadelních novin a posléze KSA proměnila všech pět nominací v rámci udělování Cen divadelní kritiky (bývalé Ceny Afréda Radoka).\n\nTalentem roku byl vyhlášen tehdy nejmladší člen KSA Štěpán Kozub, Nejlepší poprvé uvedenou českou hrou se stalo Slyšení Tomáše Vůjtka, jevištní podoba této hry v režii Ivana Krejčího se stala Inscenací roku a Marek Cisovský za roli Adolfa Eichmanna ve jmenované inscenaci získal Cenu za mužský herecký výkon. Nakonec vše zastřešila cena nejvyšší, prestižní ocenění Divadlo roku 2015.\n\nV dalším roce Komorní scéna Aréna, dosáhla, řečeno sportovní terminologií, hattricku. Potřetí získala nejvyšší české divadelní ocenění a stala se Divadlem roku 2016.\n\nA i následující rok opět porazila všechna česká divadla a byla vyhlášena Divadlem roku 2017. Stalo se tak již počtvrté a zařadila se tím po bok nejúspěšnějších českých divadelních scén a pomyslně tak vstoupila do moravské, ostravské, ale i celorepublikové síně slávy.\n\n\n\n"}
{"id": "117049", "url": "https://cs.wikipedia.org/wiki?curid=117049", "title": "METRANS Rail", "text": "METRANS Rail\n\nMETRANS Rail s.r.o. (starší názvy RAILTRANSPORT s.r.o. a RAILTRANS s.r.o., VKM: MTR), se sídlem v Praze (dříve v Sokolově) je soukromý český železniční dopravce. Majoritním vlastníkem firmy je kontejnerový operátor METRANS. Firma byla 100% vlastníkem německého dopravce Transport-Schienen-Dienst GmbH (jednatel Radan Stift), který se transformoval v Metrans Rail Deutschland GmbH.\n\nSpolečnost založili v roce 2003 Petr Šimral ze Sokolova a Radan Stift z Jiříkova. Firma byla zapsána do obchodního rejstříku 22. října 2003 pod názvem Railtrans. Později se firma přejmenovala na Railtransport kvůli časté záměně s firmou Railtrans působící v Rumunsku. Zakladatelé společnosti, kteří tehdy měli shodně obchodní podíl 50 % se stali i jejími jednateli. V roce 2009 do společnosti majetkově vstoupila firma METRANS, která získala obchodní podíl 50 %, původní majitelé si ponechali podíl 25 a 25 %. 11. března 2011 pak METRANS zvýšil svůj podíl ve firmě na 80 % a původním majitelům zůstal podíl 10 a 10 %. Již v roce 2010 přitom Šimral se Stiftem přestali být jednateli společnosti (těmi se stali Jaromír Polesný a Martin Hořínek) a sídlo společnosti bylo přeneseno do terminálu METRANSu v Praze-Uhříněvsi. Začlenění do skupiny METRANS bylo završeno 18. července 2011 změnou názvu firmy na METRANS Rail. V roce 2014 pánové Šimral a Stift podíly ve společnosti Metrans Rail ztratili a stoprocentním vlastníkem je nyní společnost Metrans. Jednatelé jsou Martin Hořínek a Jindřich Novák. Petr Šimral vykonává funkci projektového manažera a Radan Stift byl převeden pod společnost Metrans Rail Deutschland se sídlem v Lipsku.\n\nJednatel firmy Petr Šimral v roce 2007 uvedl, že objem nákladní dopravy realizované společností Railtrans roste každoročně o 100 %. Významný nárůst přeprav byl očekáván v souvislosti se vstupem německého dopravce Mittelweserbahn (MWB) do firmy Railtrans, k čemuž nedošlo. Později MWB zanikla a stala se součástí EVB. Část zaměstnanců MWB se zánikem nesouhlasila, z firmy odešla a stala se základem transformované společnosti Metrans Rail Deutschland GmbH (například jednatel Roger Mahler).\n\nSpolečnost se specializovala například na přepravu železničních vozidel do opraven a z opraven. Pravidelně Railtrans přepravoval metylester řepkového oleje (MEŘO) v kotlových vozech z Česka do Německa. Na území Německa se Railtrans zabývá především dopravou stavebních strojů a dalších mechanismů.\n\nV roce 2008 začíná Railtrans spolupracovat s kontejnerovým operátorem Metrans, pro kterého v červenci 2008 odvezl zkušebně pár kontejnerových vlaků mezi terminály Praha-Uhříněves a Dunajská Streda. \n\nV červnu 2010 společnost uskutečnila zkušební dopravu uceleného kontejnerového vlaku v relaci Rotterdam - Praha-Uhříněves, která byla v celé trase uskutečněna jednou lokomotivou bez přepřahu. Jednalo se o lokomotivu typu Siemens ES64F4 (konkrétní stroje ES64F4-085 pronajatý od firmy MRCE Dispolok). Dopravcem v Nizozemsku byl Rotterdam Rail Feeding a v Německu Transport-Schienen-Dienst. Po kapitálovém vstupu METRANSu se firma soustředila na přepravy kontejnerových vlaků pro svou matku. Ty jsou vedeny jednou, později dvěma různými stroji Bombardier Transportation F 140MS Traxx pronajatých od společnosti Railpool.\n\nV roce 2014 bylo objednáno společností Metrans u firmy Bombadier Kassel 20 lokomotiv typu Traxx F 140 MS (česká řada 386) ve verzi D-A-PL-CZ-SK-H pro takzvaný projekt Hamburg 2015. Jednalo se o převzetí vozby vlastními náležitostmi od státních dopravců DB Schenker a ČD Cargo mezi kontejnerovými terminály Praha Uhříněves a Česká Třebová na české straně a Hamburg a Bremenhaven na německé straně. Lokomotivy byly dodány na přelomu let 2014/2015 a v červnu 2015 společnost Metrans potvrdila opci na dalších 10 kusů. Metrans Rail je provozovatelem těchto lokomotiv. Nové lokomotivy jsou také využívány na vlacích z Prahy do Duisburgu a do Salzburgu a na vlaku Dunajská Streda-Ludwigshafen.\n\nOd 1. září 2004 do 11. prosince 2010 Railtrans ve spolupráci s německou společností SBE (Sächsisch-Böhmische Eisenbahngesellschaft, Sasko-česká dráha) provozoval pravidelnou osobní dopravu na trase Zittau – Liberec (na části trati 089, v německém číslování na části trati 236) jako prodloužení stávajících spojů společnosti SBE na takzvané Mandaubahn (Mandavské dráze) v trase Eibau – Seifhennersdorf – Varnsdorf \"(zastavuje od června 2006)\" – Großschönau – Zittau. Zpočátku provozovala jeden pár spojů každý pracovní den, od 11. prosince 2005 už čtyři páry spojů v pracovní den. Provoz v tomto úseku nebyl dotován a podle sdělení firmy byl údajně ztrátový. Jízdné bylo výrazně nižší než u Českých drah, jejichž doprava zde dotována byla. Ročně firma přepravila v úseku Liberec - Zittau asi 100 tisíc cestujících.\n\nOd 12. prosince 2010 provozuje regionální dopravu na této trati německý dopravce Vogtlandbahn pod obchodním označením Trilex.\n\nOd prosince 2003 Railtrans jako dopravce také zaštiťuje výletní jízdy zvláštním rychlíkem SBE v trase Zittau–Praha hlavní nádraží a zpět. Zpočátku šlo o ojedinělou akci, na rok 2006 již bylo takových jízd plánováno 12, přičemž v letní sezoně každé dva týdny. V německém jízdním řádu měl tento pár rychlíků čísla MR 948 a MR 949.\n\nV dubnu 2006 se objevila v médiích zpráva od jednatele Petra Šimrala, že koncem roku 2006 chce Railtrans provozovat svůj \"RT Express\" na trase Praha – Olomouc – Ostrava, a to devět jízd denně každým směrem v intervalu 2 hodiny, s výrazně nižším jízdným (zhruba polovičním), než se platí v Pendolinu Českých drah, jen o málo pomaleji a rovněž bez dotací. Na diskusním serveru Českých drah se objevila koncem října informace od jednatele firmy, že jednosměrná jízdenka Praha - Ostrava bude stát 240 Kč. (Jízdenka Pendolinem přitom stála 500 Kč.)\n\nNa vlaku \"RT EXPRESS\" (dopravce název píše \"RTexpress\") měly být řazeny vozy pronajaté od německých firem Euro-Express Sonderzüge GmbH & Co. KG a IGE Bahntouristik GmbH & Co. KG a vlak měl být tažen lokomotivou Siemens typu ES 64 F4 pronajatou od firmy Dispolok.\n\nPodle týdeníku Profit jednal Railtrans o tom, že by jeho vlaky jezdily pod značkou Student Agency. Ta na nabídku nepřistoupila, protože doprava měla probíhat staršími pronajatými vozy, zatímco Student Agency chtěl kolem roku 2008 zahájit v této trase dopravu zcela novými soupravami.\n\nDoprava byla zapracována do jízdního řádu od 10. prosince 2006 jako vlaky RT EXPRESS č. IC 1050–IC 1067. 29. listopadu 2006 dopravce na poslední chvíli zrušil předváděcí jízdu pro novináře. Kvůli neschválení lokomotiv Siemens ES64F4 českým Drážním úřadem pro provoz na českých tratích (dopravce uvádí, že žádost o schválení byla podána v dubnu 2006) a selhání náhradního řešení (použitím lokomotiv české řady 140) bylo zahájení provozu prvního novodobého soukromého rychlíku sdělením společnosti z 29. listopadu 2006 odloženo na neurčito.\n\nV září 2007 společnost projekt zastavila. Jako důvody uvedla, že ve věcném návrhu zákona o veřejné dopravě se v první polovině roku 2007 objevil institut „regulačního stupně“, umožňující upřednostnit provozování „dopravy ve veřejném zájmu“ před komerčními dopravci, což může znamenat preferování ekonomicky méně efektivních, tedy dotovaných dopravců. Z důvodu posílení dopravy Českých drah v trase Praha – Brno nezbyla pro vlaky projektu RT kapacita trati mezi pražskými stanicemi Libeň a Běchovice, takže by vlaky musely vyjíždět z méně významných stanic jako Smíchov nebo Vršovice. Navíc firma Siemens dosud nezískala homologaci pro lokomotivu, která dopravu měla provádět.\n\nV roce 2005 Railtrans zakoupil dvě lokomotivy typu V100 Ost, které měly českým Drážním úřadem přidělena čísla 745.501 (dnes 745.701) a 745.502. V roce 2007 Railtrans dále vlastnil čtyři lokomotivy V60 Ost. V případě potřeby si Railtrans krátkodobě pronajímal lokomotivy od českých a slovenských pronajímatelů (lokomotivy řad 140, 210, 740, 742 a 753) nebo ze zahraničí (BR232, Siemens ER20, V100).\n\nSpolečnost dále mohla používat lokomotivy od německého dopravce Mittelweserbahn, především řad V100 West, V100 Ost a Siemens ES64U2.\n\nPro zajištění vozby vlaků Praha-Rotterdamm (později z Dunajské Stredy a České Třebové) byly pronajaty lokomotivy typu Traxx F 140 MS verze D-A-NL-B. U společnosti se vystřídaly v průběhu času lokomotivy 186.181, 182, 183, 187, 240, 289, 291 a 423. Aktuálně Metrans Rail provozuje 4 kusy tohoto typu.\n\nKrátce provozoval Metrans Rail motorové lokomotivy řady 761 (Siemens typ ER20), které si mateřská společnost Metrans pořídila vletech 2011-2013 v počtu 7 kusů na vlacích Praha-Salzburg přes Furth im Wald. Dnes se všechny lokomotivy tohoto typu nacházejí u společnosti Metrans Danubia v Dunajské Stredě. Na podzim 2014 k nim přibyla další tohoto typu, koupená jako ojetá z poolu Dispolok - 223.002.\n\nOd poolu MRCE Dispolok si společnost podle potřeby pronajímala stroje typu Siemens ES64F4, ty však byly časem převeden pod Metrans Rail Deutschland pro zajištění vnitroněmecké dopravy. U společnosti se vystřídaly lokomotivy 189. 157, 159, 452, 453, 840. Nyní se Metrans Rail Deutschland specializuje jen na typ Traxx řad 145, 185.0 a 185.2 od různých pronajímatelů, například i od SBB Cargo. V roce 2014 začala společnost Metrans Rail s.r.o. odebírat lokomotivy typu Traxx F140 MS. Dnes má firma již 40 traxxů, posledního s českou registrací 386.040 firma převzala v říjnu 2018. V současné době (2019) má společnost objednáno až 30 moderních lokomotiv typu Vectron.\n\nObě dvě lokomotivy V 100 Ost 745.701 a 702 by se měly vrátit od Metransu zpět po zaplacení leasingu Radanu Stiftovi coby soukromé osobě.\n\n\n"}
{"id": "117050", "url": "https://cs.wikipedia.org/wiki?curid=117050", "title": "Kur domácí", "text": "Kur domácí\n\nKur domácí (\"Gallus gallus\" f. \"domestica\") (hovorově označován jako slepice nebo slípka, slípečka, moravskoslovenským nářečím \"slépka\", obecně moravsky \"slepica\", oblastně též kura, kůra, koura) je domestikovaný pták. Všechna plemena kura domácího pocházejí pravděpodobně z kura bankivského, lesního kurovitého ptáka žijícího v jihovýchodní Asii. Domestikace proběhla před několika tisíci lety - kolem roku 3 200 př. n. l. byl kur bankivský chován v Asii, především v Indii. Kolem 1 400 př. n. l. chovali kury Číňané a Egypťané a v 7. stol. př. n. l. již byly domestikované slepice chovány mnichy v Evropě pro vejce a maso. První domestikovaní kurové se však pravděpodobně chovali hlavně pro kohoutí zápasy. Ve středověku slepice volně pobíhaly na dvorku statků, šlechta je chovala v parcích jako okrasnou zvěř.\n\nPrvní výstavy, stejně jako první intenzivní chovy, začínají od konce 19. stol. V roce 2003 bylo na světě chováno přes 24 miliard domácích kurů, což z nich činí nejpočetnější ptačí druh vůbec. Slepičí trus se oblastně označuje jako kuřinec, kuřina, slepičinec či slepičák. Jedná se o jedno z nejkvalitnějších přírodních hnojiv, jež je právě pro svou kvalitu i prodáváno a distribuováno.\n\nKur domácí se chová hlavně kvůli produkci kuřecího masa a pro vejce. Svazy odborných chovatelů zabezpečují plemenitbu zvířat, ochranu genofondu a zvyšování úrovně plemen, zvláště hezká zvířata splňující standard bývají chovateli předváděna na výstavách. V některých státech se slepice stále chovají kvůli kohoutím zápasům.\n\nKohouti jsou zbarvenější než slepice. Kurové mají různé barvy opeření, které záleží na plemeni. Mají krátký zobák uzpůsobený k zobání potravy.\n\nVzrostlí jedinci mají na hlavě kožní výrůstky, které mohou mít v závislosti na plemeni různé barvy a tvary a které představují důležitý rozpoznávací znak jednotlivých plemen. Volně visící záhyby kůže na krku zvířete se nazývají krčními laloky, masitý kožní výrůstek na hlavě je hřeben. Hřebeny se dělí na jednoduchý (leghornky), růžicový (vyandotky), růžkový (francouzské laflešky), ořechový (malajky), hráškový (brahmánky, trojřadý), listový (francouzské hudánky), pohárkový (sicilské slepice) a další.\n\nJestliže má slepice na vrchu hlavy výlučně vzpřímená pera, má slepice chocholku. Malé kožní záhyby vedle uší se nazývají ušními závěsy. Obvykle neopeřená nebo jen málo opeřená část hlavy vymezená kořenem zobáku, očima, ušními závěsy a krčními laloky se nazývá obličej. Na obličeji některých slepic vytvářejí stvoly per tzv. kotletový vous. Pokud vous vyrůstá na hrdle, nazývá se krční vous. Vousatá plemena mají jen velmi malé nebo žádné laloky.\n\nSpodní část dolních končetin mezi patním kloubem a prsty se nazývají běháky. Obvykle jsou neopeřené a útlejší, jejich barva se liší v závislosti na plemeni. Opeřená část dolních končetin se nazývá stehno. Je to spíše spodní stehno; horní stehno není u drůbeže viditelné. Především kohouti mají na vnitřní straně každého běháku ostruhu, což je rohovitý neprokrvený výběžek, který kohouti používají v boji. Většina plemen slepic má čtyři prsty: tři směřují dopředu a jsou doširoka rozevřené, jeden směřuje šikmo dozadu a zajišťuje zvířeti jistotu během stání. Některá plemena slepic, například dorkinky, hudánky či faverolky, mají prstů pět.\n\nSlepice potřebují kurník jako ochranu proti nepřátelům, nepříznivému počasí a větru. Protože slepice špatně snášejí teplo, je třeba, aby se do kurníku dostalo výlučně ranní slunce. Kurník je možné postavit dřevěný nebo zděný. Pokud je to jen trochu možné, je vhodné stěny kurníku izolovat, tzn. použít dvě vrstvy dřeva, mezi nimiž se nachází izolační materiál. Toto opatření zabrání průniku velké zimy a extrémního horka. Vnitřní stěny kurníku by měly být natřeny barvou na beton. Čím hladší budou stěny a podlaha, tím lépe. Spáry a dírky jsou živnou půdou pro bakterie a cizopasníky a nikdy není možné je pořádně vyčistit. Prodyšnost je také velmi důležitá, zatuchlý a vlhký kurník může způsobit onemocnění. Čerstvý vzduch je naopak pro slepice důležitý. Větrání lze zajistit různými způsoby. Nejjednodušší větrání u malého kurníku je pomocí několika šoupátek pod hřebenem střechy, umístěných nejlépe proti sobě, aby vzduch mohl volně proudit. Je to potřeba udělat tak, aby otvory byly vysoko nad hřady, protože průvan může být slepicím nepříjemný. Jinou možností ventilace je jedno nebo více okének s jemným pletivem (proti hmyzu), otevřených po celých 24 hodin. Za mrazu je třeba taková okénka zavřít. Střecha kurníku by měla mít dostatečný sklon, popř. i okap. Na dně kurníku by měla být vrstva ostrého písku nebo nařezané slámy. Není vhodné používat neřezané seno nebo slámu, protože by se mohly slepicím omotat kolem běháků.\n\nVýběh pro slepice je vhodný na zahradě s minimální plochou 10 m na jedince. Ideální vhodná plocha pro kvalitní život slepic je prostor okolo 20 m a více - nejlepší možná rozloha odpovídá 100 m na 4 slepice. Čím větší prostor, tím si lépe slepice obstarají pestřejší stravu a budou spokojenější. Trávník je poté i méně rozhrabaný, když je dostatečný prostor, na němž se slepice mohou pohybovat, výkaly jsou také více rozprostřené.\n\nSlepice je všežravec. Živí se \"zrním\" (směs pšenice, ovsa, kukuřice a ječmene, někdy doplněná semínky slunečnice), zeleným krmením (bobuloviny, např. ostružiny nebo maliny; zelenina, např. salát, brokolice, mrkev, nať cibule nebo česneku, jetel, vojtěška, mladé kopřivy, tráva, pampelišky; nebo ovoce, např. jablka či hrušky), což je především bráno jako přilepšení, ale díky výskytu přírodních barviv mají příznivý vliv na zbarvení a kvalitu žloutku. Slepice si ve volném výběhu hledají také žížaly, ponravy, červy a různý hmyz. Pro dobrou snášku je důležité, aby krmení obsahovalo dostatek bílkovin, bez kterých slepice nemůže tvořit vejce, jako mezi zdroje patří například sója, mleté kosti, sušená krev popř. odpad z mléčné výroby, jako například syrovátka.\n\nV obchodech je k dostání grit (vypálené a pomleté skořápky ústřic, které obsahují vápník nutný k tvorbě skořápky) a kamínky na trávení, které slepici v žaludku pomáhají rozmělňovat potravu. Místo gritu lze použít např. i vysušené roztlučené vaječné skořápky. Základ krmení v chovech bývá kompletní krmivo, které je obvykle ve formě sypké směsi nebo granulí. Problémem může být, že v dnešní době jsou do granulí přidávána antibiotika. Denně by slepice měly dostávat 30-100 g této potravy, v závislosti na výdeji energie a druhu plemene. Důležité je zajistit, aby měly slepice přístup k čerstvé studené vodě, jelikož slepice spotřebují dvakrát více vody než krmiva. Pokud jsou slepice žíznivé, nesnáší vejce.\n\nKohouti bývají plodní od zhruba 7 měsíců a slepice může snášet vajíčka od 4-6 měsíců věku, nicméně kvočnou, tj. slepicí natolik duševně vyzrálou, aby vyseděla vejce a postarala se o kuřata, se však stává až později (kolem 12 měsíce), a záleží také především na plemenu, jelikož některá mají kvůli nepřerušované snášce kvokavost eliminovanou, její výskyt se však ojediněle u nich může objevit, ovšem nelze na ni ve většině případů spoléhat. Před nástupem umělých líhní byly velice oblíbené krůty jako náhradní kvočny, jelikož se daly přimět snadno ke kvokání. Páření probíhá tzv. naskočením kohouta a nazývá se pojímání . Zatímco se kohout na slepici přidržuje zobákem, dojde k spojení kloak obou zvířat a přenosu spermií, které si slepice uloží do semenných schránek a opakovaně je využívá. Proto může slepice ještě 14 dní po spáření snést oplodněná vejce. K dostatečné oplozenosti vajec je zapotřebí optimální počet obou pohlaví určený temperamentem plemene, u lehkých plemen zvládne jeden kohout až 20 slepic, u středně těžkých až těžkých je to o 5-10 slepic méně. Slepice však nesnášejí vejce pouze po páření, v reprodukčním období v nějaké úžeji vymezené části roku jako je tomu u většiny ostatních ptáků. Tato vlastnost byla šlechtěním potlačena, takže snášejí i vejce neoplozená a to obvykle po celý rok.\n\nPři znatelném oteplením vlivem prvních jarních měsíců začíná období kvokání, kdy některé slepice přestanou snášet, neústupně sedí na vejcích a nechce je opustit; chceme-li ji vejce odebrat, reaguje zlostně. Kvočna taky přijímá málo krmiva a často vydává kvokavé nebo naříkavé zvuky, může působit jako by byla nemocná. Na břiše slepice vzniká hnízdní nažina, tj. místo bez peří, díky kterému se zlepší přenos tepla ze slepice na vejce. Sezení na vejcích (kvokavost) trvá asi 21 dní, při kterých je třeba slepici z hnízda alespoň obden odstranit, jelikož zadržuje trus, u větších vajec o 1-2 dny déle, z menších vajec se líhnou kuřátka dřív. Jejich pípání, kterým se kontaktují s matkou, lze slyšet už den před vyklubáním. Líhnutí trvá několik hodin a probíhá pod tělem kvočny. Po vyklubání kuřat kvočna mladé po asi 6-7 týdnů vodí sem a tam, aby jim ukázala jejich životní prostor. Kuřata se od ní učí nápodobou správnému chování. Při hrozícím nebezpečí, chladu či dešti je kvočna schovává pod sebe do teplého peří. Kvokavost byla u mnohých plemen šlechtěním potlačena. Plemena pověstná kvokavostí s jistým odchovem potomstva jsou např. brahmanky, wyandotky nebo zakrslé rousné. Plemena, která kvokají zřídka nebo nikdy jsou např. fréské slepice, barneveldky, leghornky a hlavně všichni užitkoví kříženci. Jejich kuřata se proto musí nechat vylíhnout pod kvočnou jiného plemene nebo v umělé líhni.\n\nPočet vajec, které slepice za život snese, je dán počtem jejích vaječných buněk, který zůstává od narození slepice fixní. Výkonné nosnice tuto zásobu spotřebují během několika let, méně výkonné nosnice můžou snést vejce i ve velmi vysokém věku (ojediněle např. i v 10 letech). Obvykle však po dosažení 5-6 let slepice již téměř vejce nesnáší nebo snáší málo a nepravidelně, v této době také přestává být plodný i kohout. Slepice snesou nejvíce vajec v prvním snáškovém období (cyklu), které je ukončeno pelicháním, což je periodicky se opakující období přirozeného fyziologického klidu, kdy u slepice dochází k výměně peří a slepice nenese; trvá asi 1-2 měsíce, také snáška v zimních měsících ustává ovšem z většiny kvůli zkrácení světelného dne. Ve druhém snáškovém cyklu snáší slepice méně vajec, která jsou však větší než vejce z prvního cyklu, takže výsledná hmotnost všech vajec z prvního a druhého cyklu je prakticky stejná.\n\nKočky někdy útočí na kuřátka nebo malá plemena slepic; psi, pokud nemají příliš rozvinutý lovecký instinkt, slepicím neubližují. Není vhodné chovat slepice spolu s drobnými zvířaty (morčata, malí králíci, malé kachny, křepelky, menší druhy bažantů, želvy), protože do nich slepice rády ze zvědavosti klovou. Je-li dostatek prostoru, soužití s kachnami, klidnými husami, krůtami, koňmi, prasaty, ovcemi nebo kozami bývá poklidné.\n\n\nPopsaným způsobem lze slepici držet a nést, aniž by propadla panice. Rozhodně by se neměla zvedat za křídla nebo za běháky vzhůru nohama, což je pro zvíře velmi nepříjemné. Nejlepší čas k chytání je večer za šera, když slepice hřadují a jsou klidnější a nestresují se.\n\nSlepice chované pro produkci masa se označují jako brojleři, resp. kvůli nízkému věku při porážce (cca 30-50 dní) jako brojlerová kuřata. Odhaduje se, že na světě je chováno 20 miliard brojlerů; z toho 24 % v USA, 18,5 % v Číně, 14 % v EU (na zbytek světa pak připadá 43,5 %).\n\nBrojleři byli vyšlechtěni k rychlému nabírání svalové hmoty při co nejmenší spotřebě krmiva. Dospělec kura bankivského váží obvykle pod 1 kg, což je váha, které dosáhnou brojleři během pár týdnů. Účinnost přeměny krmiva na svalovou hmotu vyjadřuje konverze krmiva, což je množství krmiva potřebné na získání jednotky hmotnosti. Zatímco v roce 1976 bylo k dosažení hmotnosti 2 kg potřeba 5 kg krmiva, v roce 1997 to bylo již jen 3,3 kg.\n\nMezi brojlery a nosnicemi jsou některé rozdíly v chování. Brojleři stráví sezením nebo odpočíváním více než 75 % času, zatímco nosnice (srovnatelného věku) méně než 30 %. Brojleři vykazují také velmi málo tendencí k popelení nebo protahování křídel (u nosnic je např. tendence k popelení tak silná, že i když nemají kde se popelit, pokouší se popelit „ve vzduchu“ na drátěné mřížce v kleci).\n\nBrojleři nejsou chováni v klecích, jsou chováni v halových systémech na podestýlce z např. hoblin, slámy nebo rašeliny. Jejich problémy plynou především z enormně rychlého nárůstu svalové hmoty, který značně předbíhá vývoj ostatních orgánů a systémů. Jejich nohy jsou slabé, přetěžované, často zdeformované, což jim znesnadňuje pohyb. Těžký prsní sval jim přemisťuje těžiště směrem před tělo. Různé studie udávají procento kuřat, která před porážkou mají zjevné potíže při pohybu nebo dokonce chodit nemohou (místo toho se plazí podpírajíce se křídly), nejčastěji mezi 10 % až 30 %. Kuřata dále trpí problémy vzniklými přetěžováním oběhového systému, který se nedokáže vypořádat s tak rychlými přírůstky. Dochází např. k nedostatečnému zásobování kyslíkem a městnání tekutiny ve vnitřních orgánech.\n\nSlepice chované za účelem produkce vajec se nazývají nosnice. Dnešní průmyslově chované nosnice vznikly cíleným šlechtitelským procesem křížením různých linií. Nazývají se nosní hybridi a nepočítají se k žádnému určitému plemeni. Dokážou dobře zhodnocovat krmivo a snesou v prvním snáškovém cyklu téměř každý den jedno vejce. Ten začíná ve 20-30 týdnu věku. Nosnice tohoto stáří se označují jako kuřice.\n\nV EU jsou v klecích chovány dvě třetiny slepic, v ČR přes 90 % slepic. Tento způsob chovu je nejlevnější, ale pro slepice zcela neuspokojivý. Vejce z těchto chovů bývají označena jako \"vejce nosnic v klecích\". Rozlišují se klecové systémy neobohacené a obohacené.\n\n\n\nNevýhody alternativních chovů\n\n\nNásledující výčet je neúplný. Ne všechny svazy chovatelů uznávají všechna plemena. V průmyslu (např. Dominant CZ) se chovají speciálně vyšlechtění hybridi, kteří výkonností předčí i nejlepší z dále uvedených plemen - nutno však dodat že jejich užitkovost se testuje v podmínkách halového chovu za stálých tepelných a světelných podmínek, které díky své proměnlivosti v drobném chovu mohou znamenat že se s nejlepšími plemeny mohou snáškově vyrovnat. Jde vždy o finální hybridy, jejíž potomci již nedosahují užitkovosti rodičů a jejich další chov je možný pouze dokupováním nikoliv obnovou chovu z vlastních zvířat.U některých chovatelů se různí názory na tento typ nosnic v drobném chovu, zejména v ohledu na to že při šlechtění se dává přednost snášce před nejednotným zevnějškem a povahou, což způsobuje např. lámavost a jistou neestetičnost opeření, slabší konstituci, větší sklony k zlozvykům a agresivitě, v pozdním věku jsou častěji pozorované onemocnění snáškových orgánů svědčící o jejich opotřebení.Je také pravdou že hybridní typy nosnic vytlačují lépe adaptovaná čistokrevná plemena která byla šlechtěna do podmínek málochovů kde se dnes již zapomíná na jejich odolnost a zachované přirozené pudy nýbrž se dnes vyžaduje maximální užitkovost, například je známo že kvůli lepší možnosti nákupu kuřic před snáškou z velkochovu než koupí čistokrevných kuřat od drobného chovatele pro kterého není ekonomicky výhodné je nabízet starší se počty čistokrevných plemen snižují. Uvedená plemena lidé chovají obvykle primárně pro pěstitelské potěšení a okrasu, mnohdy jejich existence balancuje na počtech nepříbuzných chovných jedinců. Plemena se liší charakterem i využitím - nosná, tedy lehká jsou temperamentní, raná a mají špatnou masnou užitkovost, středně těžká též nazývaná kombinovaná plemena bývají vyrovnané povahy a dobrého obojího užitku, masná tedy těžká bývají větší a klidnější, avšak déle rostou. Bojová plemena, jsou velice dobře zmasilá a přispěla k šlechtění užitkových typů ale špatně nesou, většinu bojových plemen není vhodné chovat v hejnu nebo s jinými zvířaty, neboť se často napadají, nicméně k chovateli jsou důvěřivé a dají se snadno ochočit. K většině plemen existují i jejich zdrobnělé varianty a pak samostatná původní zakrslá plemena.\n\n\n\n"}
{"id": "117055", "url": "https://cs.wikipedia.org/wiki?curid=117055", "title": "Slepice", "text": "Slepice\n\nSlepice je obecně používaný pojem pro označení samic ptáků z řádu hrabavých (její sameček je pak označován termínem kohout).\n\nkur domácí – běžné označení\n\n\n\n"}
{"id": "117062", "url": "https://cs.wikipedia.org/wiki?curid=117062", "title": "Právo (rozcestník)", "text": "Právo (rozcestník)\n\nPrávo může označovat:\n\n\n\n\n"}
{"id": "117063", "url": "https://cs.wikipedia.org/wiki?curid=117063", "title": "Skalička (okres Brno-venkov)", "text": "Skalička (okres Brno-venkov)\n\nSkalička je obec v okrese Brno-venkov v Jihomoravském kraji. Rozkládá se v Boskovické brázdě, přibližně 7 kilometrů východně od Tišnova, v katastrálním území Skalička u Tišnova. Žije zde obyvatel.\n\nPrvní písemná zmínka o obci pochází z roku 1349. Od roku 1850 do 80. let 19. století byla Skalička součástí Nuzířova, od 50. let 20. století do roku 1971 patřila k Všechovicím.\n\n\n\n"}
{"id": "117064", "url": "https://cs.wikipedia.org/wiki?curid=117064", "title": "Vojkovice (okres Brno-venkov)", "text": "Vojkovice (okres Brno-venkov)\n\nVojkovice jsou obec v okrese Brno-venkov v Jihomoravském kraji. Leží v katastrálním území Vojkovice u Židlochovic v Dyjsko-svrateckém úvalu, na soutoku Svratky a Vojkovického náhonu. Obcí prochází cyklistická stezka z Brna do Vídně. Žije zde obyvatel.\n\nPrvní písemná zmínka o obci pochází z roku 1104. V letech 1980–1990 byly Vojkovice součástí Židlochovic.\n\nKoncem října 2008 byla uvedena do provozu fotovoltaická elektrárna, skládá se z téměř 7500 panelů a má výkon 0,6 MW.\n\nDo roku 2006 byl starostou obce Jaroslav Žák. Tehdy ho vystřídal Karel Klein, který funkci obhájil i po volbách v letech 2010, 2014 a 2018.\n\n\n\n"}
{"id": "117066", "url": "https://cs.wikipedia.org/wiki?curid=117066", "title": "Kraselov", "text": "Kraselov\n\nObec Kraselov se nachází v okrese Strakonice v Jihočeském kraji, zhruba 8 km jihozápadně od Strakonic. Kraselov leží v Šumavském podhůří (podcelek Bavorovská vrchovina, okrsek Volyňská vrchovina) na horním toku Smiradického potoka, který je levostranným přítokem řeky Volyňky. Žije zde obyvatel.\n\nObec Kraselov se skládá ze čtyř částí na dvou katastrálních územích:\n\nPrvní písemná zmínka o obci pochází z roku 1352.\n\n\nV obci od září 2014 úspěšně působí dětský klub Remízek, inspirovaný lesní školkou. Jedná se o první zařízení tohoto typu v kraji. Děti předškolního věku mají možnost trávit svůj čas v krásném a zdravém prostředí pošumavské přírody.\n\n\n"}
{"id": "117068", "url": "https://cs.wikipedia.org/wiki?curid=117068", "title": "Číměř (okres Jindřichův Hradec)", "text": "Číměř (okres Jindřichův Hradec)\n\nObec Číměř (dříve nazývaná \"Schamers\" nebo také Čachomiřice) se nachází v okrese Jindřichův Hradec v Jihočeském kraji. Žije v ní obyvatel. Číměř leží na hlavní silnici Jindřichův Hradec – Nová Bystřice, v údolí Kostěnického potoka. Další silnice z Číměře vedou do Bílé, Sedla, Kunějova a Dobré Vody. Území patří do přírodního parku Česká Kanada, velmi málo dotčeného negativním působením ekonomiky.\n\nObec Čiměř se skládá ze sedmi částí na sedmi katastrálních územích:\n\nNejstarší zmínky o osadě jsou z v poloviny 13. století, kdy patřila augustiniánskému klášteru v Třeboni. V roce 1463 se dostala k jindřichohradeckému panství. Už podle nejstarších záznamů je Číměř uváděna jako městečko, které mělo právo pořádat trhy, obchodovat se solí a vínem, mělo robotní úlevy a mohlo používat znak. Za třicetileté války bylo vypáleno Švédy. Zásluhou Jáchyma Slavaty byla Číměř obnovena a v roce 1674 dokonce povýšena na město. Po vymření pánů Slavatů z Chlumu na počátku 18. století se Číměř dostala k Černínům, novým hradeckým pánům.\n\nV 19. století byla Číměř významnou poštovní stanicí mezi Vídní a Prahou. V roce 1870 žilo v Číměři 784 obyvatel, byla zde škola, k městečku patřily mlýny Kličkův a Traxlexmühle. V 19. století se velká část obyvatelstva zabývala výrobou plátna. Převažovalo německy mluvící obyvatelstvo, které bylo po roce 1945 vysídleno.\n\nV obci se nalézá několik restauračních zařízení a obchod se smíšeným zbožím. Místo je také napojeno na síť cyklistických stezek. Mezi Číměří a blízkou Dobrou Vodou je lokalizován lom, v němž stále probíhá těžba.V současné době místní bohatou historii připomíná iniciativa místních samospráv vedoucí k propagaci turismu, obcí je trasována turistická stezka věnovaná právě v minulosti rozkvétajícímu textilnímu průmyslu.\n\n\n\n"}
{"id": "117069", "url": "https://cs.wikipedia.org/wiki?curid=117069", "title": "Člunek (okres Jindřichův Hradec)", "text": "Člunek (okres Jindřichův Hradec)\n\nObec Člunek () se nachází asi devět kilometrů jihovýchodně od města Jindřichův Hradec, v okrese Jindřichův Hradec v Jihočeském kraji. Žije zde obyvatel.\n\nObec Člunek se skládá ze tří částí na třech katastrálních územích:\n\nPrvní písemná zmínka o obci pochází z roku 1542.\n\nV okolí převládají lesy a rybníky. Obec je součástí přírodního parku Česká Kanada a západně od vesnice leží národní přírodní památka Krvavý a Kačležský rybník. Touto oblastí probíhá značená cykloturistická trasa k rybníku Klikovský, kde se dá koupat. Trasa dále pokračuje přes Kaproun na Zvůli.\n\n\n"}
{"id": "117070", "url": "https://cs.wikipedia.org/wiki?curid=117070", "title": "Županovice (okres Jindřichův Hradec)", "text": "Županovice (okres Jindřichův Hradec)\n\nObec Županovice () se nachází v okrese Jindřichův Hradec v Jihočeském kraji. Od roku 1964 byla částí obce Chvalkovice, od roku 1976 částí obce Dešná, samostatnou obcí je od roku 1990. Žije zde obyvatel.\n\nPrvní písemná zmínka pochází z roku 1320, kdy je uvedena jako osada s lenním statkem olomouckého biskupství. Na konci 17. století připadla společně s Dešnou panství Police.\n\n\nSamospráva obce od roku 2016 vyvěšuje 5. července moravskou vlajku.\n\n"}
{"id": "117071", "url": "https://cs.wikipedia.org/wiki?curid=117071", "title": "Bednáreček", "text": "Bednáreček\n\nObec Bednáreček () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1499. Bednáreček protla v roce 1887 železnice Veselí nad Lužnicí - Jihlava. První vlak zde projel 29. srpna 1887.\n\n\nVesnicí prochází železniční trať Veselí nad Lužnicí – Havlíčkův Brod, na které se nachází zastávka Bednáreček. První vlak zde projel 29. srpna 1887.\n\n"}
{"id": "117072", "url": "https://cs.wikipedia.org/wiki?curid=117072", "title": "Škvořetice", "text": "Škvořetice\n\nObec Škvořetice se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1299.\n\n\nNa západním okraji vesnice stojí novorenesanční škvořetický zámek. Jeho předchůdcem byla gotická tvrz přestavěná v šestnáctém století na renesanční zámek. Dochovaná podoba je výsledkem úpravy z let 1921–1922. K dalším kulturním památkám patří usedlost čp. 8 z počátku dvacátého století a žárové pohřebiště z doby halštatské a laténské.\n\nVe vsi stojí poutní kaple Panny Marie Bolestné z roku 1884, postavená pro uctívanou sochu Madony.\n\n"}
{"id": "117074", "url": "https://cs.wikipedia.org/wiki?curid=117074", "title": "Euromince", "text": "Euromince\n\nEuromince jsou mince měny euro; existuje celkem 8 nominálních hodnot euromincí (1 eurocent, 2 eurocenty, 5 eurocentů, 10 eurocentů, 20 eurocentů, 50 eurocentů, 1 euro, 2 eura). Každý stát, který je členem eurozóny, nebo je k tomu oprávněn dohodami s Evropskou unií, vydává mince s vlastní lícovou stranou, rubová strana je pro všechny země společná. Euromince i eurobankovky byly do oběhu uvolněny 1. ledna 2002.\n\nEuro (EUR, €) je měna 19 členských států Evropské unie (Belgie, Estonsko, Finsko, Francie, Irsko, Itálie, Kypr, Litva, Lotyšsko, Lucembursko, Malta, Německo, Nizozemsko, Portugalsko, Rakousko, Řecko, Slovensko, Slovinsko a Španělsko), čtyř evropských mikrostátů, které jsou v měnové unii s členskými státy EU (Andorra, Monako, San Marino a Vatikán), dále pak Černé Hory a Kosova.\nVšechny mince mají shodnou rubovou stranu s hodnotou mince s designem od belgického designéra Luca Luycxe. Vzhled mincí 1, 2 a 5 centů symbolizuje umístění Evropy ve světě. Mince 10, 20 a 50 centů, 1 a 2 eura zobrazují Evropu. Na všech mincích je také zobrazeno 12 hvězd.\n\nMince mohou mít na sobě také dřívější rok než 1999, kdy bylo euro zavedeno (pouze francouzské, španělské, belgické, finské a nizozemské mince). Tyto země tradičně dávají na mince rok vyražení místo roku, kdy byly uvolněny do oběhu.\n\nMince ražené mezi lety 1999 - 2006 měly na rubové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu - nejenom 15 původních států EU. První mince s novým vzhledem byla vyražena Slovinskem roku 2007. Mince nejnižších hodnot (1, 2 a 5 centů) si ponechaly shodný design.\n\nKaždý stát eurozóny má svůj vlastní design na lícové straně mincí. Tyto designy se liší od jednoho zobrazení na mincích všech nominálních hodnot (např.: Belgie, Irsko) po různá zobrazení na každé z mincí (např.: Itálie či Slovinsko). V monarchiích je často na přední straně mince zobrazen portrét vládce, který je někdy převzat z předchozí měny. Státy, které monarchiemi nejsou, většinou na mince zobrazují národní památky a symboly.\n\nPro vzhled národních lícových stran euromincí platí několik pravidel, uvedených v Nařízení Rady EU č. 729/2014 ze dne 24. června 2014. Obsahuje 13 článků; zde jsou uvedeny pouze ty, které se přímo dotýkají vzhledu mincí:\n\nToto nařízení se nevztahuje na mince vyražené před datem vydání tohoto dokumentu. V současnosti (červenec 2016) nejsou tato pravidla dodržena u německých, rakouských, řeckých a lucemburských mincí. Předpokládá se, že tyto státy v budoucnu svoje euromince změní tak, aby vyhovovaly tomuto doporučení.\n\nUvedení nových oběžných mincí do oběhu je oficiálně ohlašováno v úředním věstníku Evropské unie. Stalo se tak mimo jiné při zavedení slovinských, maltských, kyperských, slovenských, estonských, lotyšských, andorrských a litevských euromincí. V úředním věstníku byly tak ohlášeny nové série belgických, španělských, nizozemských, vatikánských, monackých a sanmarinských euromincí. Belgický návrh euromincí z roku 2015 symbolizující bitvu u Waterloo vyvolal negativní reakci u Francouzské vlády a Belgie raději od navrhované podoby upustila, i přesto, že již bylo vyraženo okolo 175 tisíc mincí v navržené podobě.\n\nPřestože nejsou členy Evropské unie, mají Monako, San Marino, Vatikán a Andorra právo razit euromince s vlastním vzhledem přední strany, které běžně nekončí v oběhu, ale stávají se poutačem pro sběratele.\n\nMince byly raženy v různých členských zemích, které často používaly polotovary vyrobené v birminghamské mincovně v Birminghamu v Anglii. Problém nastal v rozlišení mincí vyrobených podobnými technikami s podobnými polotovary. Například mince 1 turecká lira se velmi podobá 2 eurům jak ve váze, tak ve velikosti. Obě mince mohou být v automatech rozpoznány jako 2 eura, která mají přibližně čtyřnásobnou hodnotu. Některé automaty byly ale vylepšeny za účelem rozpoznání jednolirové mince.\n\nFinsko nepoužívá a nemá v oběhu mince 1 a 2 centy. Protože Finsko sice nepoužívá euromince 1 a 2 centy, ale stále je razí, jsou sběrateli vysoce ceněny. Tyto mince v dobrém stavu mohou mít cenu i tisíckrát větší, než je jejich nominální hodnota.\n\nNizozemsko se kvůli nátlaku maloobchodů, pro které je používání těchto mincí příliš finančně náročné, rovněž pokouší zbavit platnosti mince 1 a 2 centy. Po úspěšném experimentu v obchodech ve Woerdenu v květnu 2004 začali maloobchodníci z celého Nizozemska žádat, aby byly používány pouze mince s nominální hodnotou od 5 centů od září 2004. Přestože mince 1 a 2 centy jsou teď v Nizozemsku velmi málo časté, stále zůstávají oficiální měnou a platidlem.\n\nPokud se některý stát rozhodne, že nebude razit mince s malou nominální hodnotou, mince z ostatních členských států stále zůstanou oficiálním platidlem. Tyto mince jsou ale běžně používány pouze okrajově.\n\n\n"}
{"id": "117076", "url": "https://cs.wikipedia.org/wiki?curid=117076", "title": "Seznam amerických letadlových lodí", "text": "Seznam amerických letadlových lodí\n\nSeznam amerických letadlových lodí obsahuje přehled letadlových lodí Námořnictva Spojených států amerických. Zahrnuje všechna plavidla číslovaná v jednotné řadě navazující na první letadlovou loď USS \"Langley\" u roku 1922, která dostala označení CV-1. V průběhu historie bylo pro plavidla tohoto typu používáno několik klasifikačních symbolů trupu, proto jsou zde uvedeny lodě se symboly CV (letadlová loď) CV(N) (letadlová loď pro noční operace), CVL (lehká letadlová loď), CVB (velká letadlová loď), CVA (útočná letadlová loď), CVS (protiponorková letadlová loď), CVT (cvičná letadlová loď), CVAN (útočná letadlová loď s jaderným pohonem) a CVN (letadlová loď s jaderným pohonem). Seznam zahrnuje také dvě výhradně cvičné lodě, které byly zařazeny mezi pomocná plavidla (klasifikační symbol IX). Lodě jsou v seznamu rozčleněny podle tříd, jež jsou uvedeny chronologicky od 20. let 20. století do současnosti. V rámci jedné třídy jsou jednotlivé lodě seřazeny podle čísel klasifikačního symbolu trupu.\n\nEskortní letadlové lodě (klasifikační symbol CVE) byly číslovány v samostatné řadě, proto jsou uvedeny v samostatném seznamu.\n\nPrvní letadlová loď amerického námořnictva (US Navy) vznikla přestavbou uhelné lodě \"Jupiter\" v letech 1920–1922. Plavidlo obdrželo jméno \"Langley\" a označení CV-1, do služby bylo zařazeno roku 1922 a první dva roky sloužilo k testům. Teprve v roce 1924 se \"Langley\" připojila k bojovým jednotkám.\n\nJako výsledek Washingtonské konference byla v roce 1922 Kongresem schválena změna dvou rozestavěných bitevních křižníků na letadlové lodě, které byly roku 1927 zařazeny do služby jako třída \"Lexington\". V první polovině 30. let následovalo menší plavidlo \"Ranger\", které se stalo první letadlovou lodí US Navy, jež byla od začátku projektována pro tento účel. Ve druhé polovině 30. let byly dokončeny dvě jednotky třídy \"Yorktown\", poslední třetí potom těsně před vstupem Spojených států do druhé světové války v roce 1941. V roce 1940 vyplula také menší loď \"Wasp\".\n\nOd jara 1941 probíhala stavba první lodě nové třídy \"Essex\", kýly dalších dvou byly založeny na začátku prosince tohoto roku. Z této třídy se díky její produkci během druhé světové války stala nejpočetnější třída letadlových lodí. Plánováno bylo 32 jednotek, reálná stavba byla zahájena u 26 z nich a dokončeno a do služby postupně zařazeno bylo celkem 24 lodí, poslední až v roce 1950.\n\nPo útoku na Pearl Harbor 7. prosince 1941 se do druhé světové války zapojily také Spojené státy. Prvního bojového nasazení amerických letadlových lodí se zúčastnily \"Enterprise\" a \"Yorktown\" dne 1. února 1942, když zaútočily na japonské základny na Marshallových a Gilbertových ostrovech. Na začátku května 1942 proběhla bitva v Korálovém moři, první námořní bitva v dějinách, kdy se lodě jedné bojující strany nedostaly vůbec do kontaktu s loděmi druhé strany.\n\nKvůli nedostatku letadlových lodí a pomalé stavbě velkých lodí třídy \"Essex\" se námořnictvo během první poloviny roku 1942 rozhodlo o změně několika rozestavěných nebo plánovaných lehkých křižníků třídy \"Cleveland\" na lehké letadlové lodě. Tak vznikla třída \"Independence\" s devíti jednotkami, které byly všechny dokončeny během roku 1943.\n\nV červenci 1943 proběhla první změna v systému klasifikace letadlových lodí. Symbol CV byl ponechán \"Saratoze\", \"Rangeru\", \"Enterprise\" a lodím třídy \"Essex\". Pro velké letadlové lodě s výtlakem nad 46 000 tun byl vyčleněn symbol CVB, malé (lehké) letadlové lodě o výtlaku kolem 10 000 tun symbol CVL. Do kategorie CVL tak byly zařazeny všechny jednotky třídy \"Independence\".\n\nPro výcvik vzletů a přistávání si americké námořnictvo pořídilo dvě cvičné lodě \"Wolverine\" a \"Sable\", které v letech 1942–1943 vznikly přestavbou civilních kolesových parníků a které byly do roku 1945 využívány k tréninkovým účelům na Velkých jezerech.\n\nBěhem druhé světové války ztratily Spojené státy celkem pět letadlových lodí (\"Lexington\", \"Yorktown\", \"Wasp\" a \"Hornet\" v roce 1942, \"Princeton\" v roce 1944). Potopena byla také průkopnická loď \"Langley\" (1942), která však již od roku 1937 byla využívána pouze jako nosič hydroplánů. Další ztráty byly zaznamenány v kategorii eskortních letadlových lodí.\n\nStavba prvních velkých letadlových lodí (symbol CVB) byla zahájena již v roce 1943, do bojů druhé světové války však již jednotky třídy \"Midway\" nezasáhly, neboť první z nich byla do služby zařazena několik dní po jejím definitivním konci v září 1945. Následovaly ji i další dvě lodě téže třídy, stavba dalších tří byla nakonec zrušena. Třída \"Midway\" měla dlouhou životnost, poslední loď se zúčastnila i války v Zálivu v roce 1991, po níž byla vyřazena.\n\nK původem druhoválečným plavidlům patří také lehké letadlové lodě třídy \"Saipan\", jež vstoupily v počtu dvou kusů do služby v letech 1946 a 1947. V té však vydržely pouze do poloviny 50. let, kdy byly odstaveny. Po několikaleté přestávce byly v první polovině 60. let přestavěny na spojovací loď a velitelskou loď.\n\nKrátce po skončení druhé světové války byly ze služby vyřazeny přeživší předválečné lodě, z výzbroje byla zcela odstavena také většina lehkých letadlových lodí třídy \"Independence\" (pouze tři kusy zůstaly aktivní do poloviny 50. let) a dočasně také část jednotek velmi početné třídy \"Essex\".\n\nPrvní novou poválečnou konstrukcí byla loď \"United States\" o výtlaku téměř 70 000 tun, která se měla stát prvním představitelem kategorie extrémně velkých letadlových lodí (\"\"). Její stavba však byla po několika dnech zrušena ministrem obrany.\n\nV roce 1952 došlo ke sjednocení klasifikace, kdy všechny lodě s označením CV a CVB obdržely symbol CVA značící útočnou (údernou) letadlovou loď. V dalším průběhu 50. a následně také 60. let byla většina lodí třídy \"Essex\" upravena na boj proti ponorkám a zároveň překlasifikována na protiponorkové letadlové lodě (symbol CVS).\n\nLodě třídy \"Essex\" byly v průběhu 50. let postupně modernizovány, v roce 1952 obdržela první z nich (\"Antietam\") úhlovou letovou palubu, která se stala standardem pro další nově vyráběné americké letadlové lodě. Většina „essexů“ byla vyřazena ze služby v první polovině 70. let, pouze \"Lexington\" zůstal jako výcviková loď aktivní až do roku 1991.\n\nBěhem 50. let 20. století, tedy již za probíhající studené války, byly postaveny čtyři jednotky nové třídy \"Forrestal\", které se díky svému výtlaku 80 000 tun staly prvními skutečnými členy kategorie extrémně velkých letadlových lodí amerického námořnictva. Lodě této třídy byly také prvními, které měly již z výroby osazenou úhlovou letovou palubu. Na tato plavidla navázaly v 60. letech tři jednotky třídy \"Kitty Hawk\", která fakticky byla vylepšenou verzí třídy \"Forrestal\". V roce 1968 byla do služby zařazena loď \"John F. Kennedy\", jež byla modernější variantou třídy \"Kitty Hawk\" a která se stala poslední vyrobenou americkou letadlovou lodí s konvenčním (nejaderným) pohonem.\n\nRoku 1961 byla do služby zařazena první letadlová loď na světě s jaderným pohonem, \"Enterprise\" s klasifikačním symbolem CVAN (útočná letadlová loď s jaderným pohonem).\n\nV průběhu 60. a první poloviny 70. let se letadlové lodě podílely také na americkém vesmírném programu, když po přistání na moři vyzvedávaly přistávací moduly kosmických lodí i s jejich posádkami, včetně Alana Sheparda, prvního Američana ve vesmíru v kabině Freedom 7 (1961, \"Lake Champlain\"), nebo Neila Armstronga, Buzze Aldrina a Michaela Collinse, první lidi na Měsíci v lodi Apollo 11 (1969, \n\"Hornet\").\n\nNa konci 60. let byla zahájena stavba první lodě třídy \"Nimitz\". Tato plavidla s jaderným pohonem byla produkována postupně až do konce prvního desetiletí 21. století. Jedná se o největší válečné lodě na světě (kategorie \"\"), které tvoří páteř současného amerického námořnictva.\n\nV roce 1975 US Navy zjednodušilo systém označování lodí. Byly zrušeny všechny používané i nepoužívané varianty a zavedeny pouze dvě kategorie, CV pro letadlové lodě s konvenčním pohonem a CVN pro letadlové lodě s jaderným pohonem.\n\nPo ukončení studené války v roce 1991 mělo americké námořnictvo k dispozici konvenční lodě tříd \"Midway\" (poslední však byla záhy vyřazena), \"Forrestal\", \"Kitty Hawk\" a \"John F. Kennedy\" a nukleární lodě tříd \"Enterprise\" a \"Nimitz\". Lodě s konvenčním pohonem začaly být postupně odstavovány. Jednotky třídy \"Forrestal\" vydržely ve službě nejdéle do roku 1998, roku 2007 byla vyřazena loď \"John F. Kennedy\". Po vyřazení lodě \"Kitty Hawk\" v roce 2009, poslední ze stejnojmenné třídy, zůstala ve službě pouze plavidla poháněná jaderným pohonem.\n\nVýroba jaderných lodí třídy \"Nimitz\" pokračovala i v 90. letech a na začátku 21. století, v tomto období vznikly celkem čtyři lodě. Poslední, celkově desátá loď této třídy, byla do služby uvedena v roce 2009.\n\nOd téhož roku probíhá stavba první jednotky nové generace v rámci třídy třídy \"Gerald R. Ford\", která se v budoucnu stane nástupcem třídy \"Nimitz\". Prozatím byla oznámena tři plavidla, celkové plány počítají s deseti loděmi.\n\nNa konci roku 2012 byla deaktivována a z aktivní služby odstavena první loď s jaderným pohonem \"Enterprise\", která formálně zůstala ve výzbroji do roku 2017, kdy byla po odstranění veškerého jaderného materiálu definitivně vyřazena. Tentýž rok byla do služby uvedena první jednotka nové třídy \"Gerald R. Ford\".\n\n"}
{"id": "117079", "url": "https://cs.wikipedia.org/wiki?curid=117079", "title": "Dili", "text": "Dili\n\nDili (někdy také Díli) je hlavním a současně také největším městem Východního Timoru, leží na severním pobřeží ostrova Timor. Město obývá 222 000 obyvatel (rok 2015), nachází se zde \"Univerzita Východního Timoru\" a mezinárodní letiště.\n\nDili bylo osídleno portugalskými osadníky v roce 1520 a v roce 1596 se stalo hlavním městem Portugalského Timoru. Během 2. světové války bylo město okupováno japonskými vojáky od února 1942 až do jejího konce v září 1945. 28. listopadu 1975 se Dili stalo hlavním městem nově vzniklého státu Východní Timor, ale 7. prosince město obsadila Indonésie a 17. července 1976 anektovala Východní Timor jako svou 27. provincii s centrem právě v Dili. 20. května 2002 byl pod dohledem OSN obnoven stát Východní Timor a Dili se tak znovu stalo hlavním městem nezávislého státu. V květnu 2006 zasáhly město nepokoje, které ve městě napáchaly značné škody. Vyústily až v evakuaci cizích státních příslušníků, kteří se právě nacházeli v Dili, a k zahraniční intervenci a následnému znovunastolení pořádku.\n\nDili je komerčním centrem a nejvýznamnějším přístavem v zemi. Hlavními hospodářskými odvětvími jsou výroba keramiky, mýdla a parfémů a zpracovávání kávy.\n\n\n"}
{"id": "117080", "url": "https://cs.wikipedia.org/wiki?curid=117080", "title": "Knovízská kultura", "text": "Knovízská kultura\n\nKnovízská kultura mladší doby bronzové ve středních Čechách, pojmenovaná podle naleziště Knovíz u Slaného, se vyznačuje rozvinutým kovolitectvím, stopami kanibalismu a vychází ze středodunajské mohylové kultury. Není vyloučeno její zařazení mezi protokeltská etnika. Kultura se datuje mezi roky 1300 až 950/920 před naším letopočtem. Její příslušníci osidlovali výšinné i jinak strategické polohy, kde vznikala hradiště. Sídliště se dělila na obytnou část (sloupové domy) a hospodářskou (jámy, sýpky). V nálezech keramiky převažují vejčité nádoby, hrnce s plastickou výzdobou (žlábky, rytí) a specializované keramické výrobky (stolní keramika). Charakteristické jsou tepané nádoby z bronzového plechu. Byly nalezeny doklady vlastní metalurgické činnosti (odlévací formy, zlomky).\n\nKnovízská kultura sousedila na severu s kulturou Lužickou, patrně etnicky spadající k Venetům.\n\nZ doby knovízské kultury byly na území Prahy a okolí nalezeny bronzové předměty a z Vltavy byl vyloven meč s rukojetí zdobenou volutou. \n\nKultura přechází v mladší fázi (1000 př. n. l. až 800 př. n. l.) do kultury štítarské.\n"}
{"id": "117082", "url": "https://cs.wikipedia.org/wiki?curid=117082", "title": "Lužická kultura", "text": "Lužická kultura\n\nLužická kultura, lužický kulturní komplex či kultura lužických popelnicových polí je archeologická kultura doby bronzové a železné, jež byla rozšířena ve střední Evropě od 14. století př. n. l. do 4. století př. n. l. a náležela do širší skupiny kultur popelnicových polí, které od mladší doby bronzové sídlily ve velké části Evropy. Kultura byla pojmenována po Lužici, kde ji v 19. století identifikoval německý lékař a archeolog Rudolf Virchow. K nejznámějším nalezištím patří Biskupin v Polsku a Buch v blízkosti Berlína.\n\nV české literatuře se termín lužická kultura užívá také v užším významu pro označení mladobronzové fáze tohoto komplexu kultur.(PDM 301)\n\nLužická kultura navazovala na mohylové kultury střední doby bronzové a formovala se ve 14. století př. n. l. V době železné ji vystřídala kultura billendorfská a pomořanská. Byla v úzkém kontaktu se severskou kulturou doby bronzové a v době železné ji ovlivnila i kultura halštatská a laténská. Zahrnovala oblast východního Německa včetně Lužice, Polska, severní části Česka a Slovenska a také část Ukrajiny.\n\nObjevitel lužické kultury Rudolf Virchow označil její keramiku za protogermánskou, ale odmítl spekulovat o etnickém původu jejích nositelů. Čeští (Josef Ladislav Píč, Lubor Niederle) a polští (Józef Kostrzewski, Leon Kozłowski) archeologové považovali lid lužické kultury za Protoslovany, německý archeolog A. Götze za Thráky a Gustaf Kossinna za ilyrské Karpaťany. Otázka etnicity lužického lidu se v minulosti stala i předmětem nacionálně a politicky motivovaných sporů, především mezi německou a slovanskou stranou.\n\nV současnosti je obecně přijímán indoevropský původ lužického lidu, ale snahy o jeho spojení s historickými etniky jsou zpravidla odmítány. Stále však přežívají teorie o jeho totožnosti s vislanskými Venety, zmiňovanými římskými autory 1. a 2. století, kteří pak zase bývají ztotožňováni s předky Slovanů.\n\nJejí nositelé obývali samostatné statky a dvorce, které se každých několik desítek let přesouvaly o několik stovek metrů. Budovy se stavěly ze dřeva, používala se roubená či drážková konstrukce a spáry se vymazávaly hlínou. V okolí domů se nacházely jámy na obilí, později zasypané odpadem a zbytky shořelých staveb. Na přelomu doby bronzové a železné se stavěla hradiště s mohutnými dřevohliněnými valy.\n\nHlavním prostředkem obživy bylo plužní zemědělství, na méně úrodných územích rostlinnou výrobu doplňoval chov dobytks.. Hlavními plodinami byly pšenice dvouzrnka a ječmen, které doplňovalo proso, žito, hrách, boby, čočka a lnička setá. Doloženo je také pěstování lnu a šlechtěných jabloní, hrušní a slivoní. Ze zvířat byly nejdůležitější hovězí dobytek a prasata, vedle toho ovce, kozy, psi a koně. Koně byli užíváni k jízdě i tahu a lovily se četné druhy zvěře, i když jejich maso tvořilo poměrně malou část stravy.\n\nPro lužickou kulturu jsou typické keramické urny – popelnice, do kterých byl ukládán popel mrtvých, a ty zas do velkých společných mohyl. Pohřební výbava obsahuje zpravidla keramiku, zbraně a šperky jen zřídka. Pozdější komorové hroby elit obsahují i importované luxusní zboží, například skleněné korálky ze Středomoří. Pohřebiště byla často velmi rozsáhlá, představovala i několik tisíc hrobů.\n\nZ podmáčených míst pocházejí nálezy depotů bronzových předmětů, některými archeology vykládané jako oběti bohům. Nález lidských kostí v obětní jámě může ukazovat i na lidské oběti či kanibalismus. Keramické plastiky vodních ptáků, snad labutí, mohly souviset s kultem slunečního božstva.\n\nV severním, středním a západním Slovensku se lužická kultura rozšířila od poloviny střední doby bronzové, stopy nejstaršího osídlení byly nalezeny v Martinu. Hradiště byla nalezena v Tupé Skále, Prašníku, Vítkovcích a Kostoľanech pod Tribečom. V mladší době bronzové počal tlak kultury velatické a čakanské a mohylové hroby se začaly nahrazovat plochými. V pozdní době bronzové počala lužická kultura na Slovensku pronikat na území podolské kultury na hranicích dnešního Česka, Slovenska, Maďarska a Rakouska.\n\nV době železné se lužická kultura rozdělila na kulturu platěnickou na západě Slovenska a na Moravě a oravskou skupinu v severním Pováží, na Oravě a v povodí Turce . První kultura se rozvíjela především v letech 750 – 550 př. n. l., druhá v letech 550 – 300 př. n. l. Později se smísila s kulturou keltskou a dala tak základ kultuře púchovské.\n\n"}
{"id": "117100", "url": "https://cs.wikipedia.org/wiki?curid=117100", "title": "NGC 1234", "text": "NGC 1234\n\nNGC 1234 je spirální galaxie s příčkou v souhvězdí Eridanu, kterou objevil Francis Preserved Leavenworth v roce 1886.\n\nJejí zdánlivá hvězdná velikost je 14,2.\n"}
{"id": "117101", "url": "https://cs.wikipedia.org/wiki?curid=117101", "title": "Konkurence dopravců v osobní železniční dopravě v Česku", "text": "Konkurence dopravců v osobní železniční dopravě v Česku\n\nPro konkurenci železničních dopravců v České republice začal připravovat podmínky Zákon o dráhách (č. 266/1994 Sb.) a jeho pozdější novelizace. K liberalizaci trhu železniční dopravy vyzývají i směrnice Evropské unie.\n\nPodle stránek Evropské komise je k 8. září 2006 v České republice celkem 59 firem, které jsou držiteli licence pro provozování drážní dopravy na celostátních a regionálních drahách. Firmy, které jsou držiteli této licence a zároveň vlastní osvědčení dopravce (další z podmínek nutných pro provozování drážní dopravy) jsou uvedeny v Seznamu českých železničních dopravců. Hlavní náplní podnikatelské činnosti je však provozování drážní dopravy jen pro několik firem z tohoto seznamu, ostatní jsou převážně stavební firmy nebo firmy provozující dopravu převážně pro vlastní potřebu, které se trhu železniční dopravy jako dopravce významně neúčastní.\n\nDotovanou osobní dopravu si u dopravců objednává stát, kraje a obce (v samostatné působnosti) a sjednává ji s nimi v rámci tzv. závazku veřejné služby. Stát (prostřednictvím Ministerstva dopravy) objednává některé dálkové vlaky, kraje takzvanou dopravní obslužnost kraje a obce takzvanou ostatní dopravní obslužnost, do níž patří i městská hromadná doprava. Takoví objednatelé mají povinnost uhradit dopravci prokazatelnou ztrátu vypočtenou podle zákona. Objednávat dopravu si u dopravců však mohou i další subjekty nebo ji dopravci mohou provozovat na vlastní náklady.\n\nKraj má ze zákona povinnost dopravci zajišťujícímu základní dopravní obslužnost v rámci závazku veřejné služby uhradit vykázanou prokazatelnou ztrátu a je tedy právně sporné, zda může sjednat ve smlouvě úhradu v jiné výši, se kterou dopravce uspěje ve výběrovém řízení. V autobusové dopravě, jejíž financování se děje podobným způsobem, se kvůli tomuto problému dostal do sporu Dopravní podnik Ústeckého kraje a. s. s Ústeckým krajem a došlo k závažné krizi, která v roce 2006 opakovaně ochromila veřejnou dopravu v kraji.\n\nZávazek veřejné služby je upraven v zákoně č. 194/2010 Sb. o veřejných službách v přepravě cestujících a o změně dalších zákonů. V tomto zákoně jsou pevně stanoveny podmínky smlouvy o veřejných službách v přepravě cestujících, postup při uzavírání smlouvy a případné sankce při nedodržení postupu jejího uzavírání.\n\nVláda na základě svého usnesení č. 1132/2009 z 31. srpna 2009 zpracovala a dne 28. října 2009 projednala dokument s názvem „Memorandum o zajištění stabilního financování dopravní obslužnosti veřejnou regionální železniční osobní dopravou“.\nDokument má charakter smlouvy mezi státem, který je zastoupen premiérem a ministry dopravy a financí, a kraji, zastoupenými hejtmany a primátorem hl. m. Prahy za účasti Asociace krajů České republiky. Toto memorandum garantuje krajům stabilní dotaci veřejné železniční dopravy na roky 2010–2019 v celkové výši 2,649 miliard ročně navyšované o průměrný roční index spotřebitelských cen, a to za podmínky, že uzavřou na celé období smlouvu s jediným dopravcem, přičemž memorandum nevyžaduje, aby tento dopravce vzešel z výběrového řízení.\nAsociace krajů je memorandem zavázána zajistit jednotný postup krajů při uzavírání smluv, nastavení rozsahu dopravní obslužnosti v poměru ke státní dotaci a stabilizaci objednaných dopravních výkonů. Memorandum obsahuje i výslovné ustanovení, že nesmí být vykládáno a uplatňováno v rozporu s právním řádem České republiky.\nMluvčí Plzeňského kraje však zrušení již dříve vyhlášeného výběrového řízení odůvodňoval tím, že kraj ještě nemá hotovou koncepci zkvalitnění dopravy v kraji, a odvoláním na formulaci memoranda, která vyžaduje „jednotný postup krajů“ při uzavírání smluv. Radko Martínek v rozhovoru na dotaz deníku Právo, zda se nepočítá se vstupem konkurenčních dopravců, odpověděl: „Od soukromých dopravců jsme relevantní nabídku nedostali, vždy šlo pouze o proklamace.“ Proti zachování monopolu Českých drah na dalších 10 až 15 let se důrazně ohradil například místopředseda ODS Petr Bendl nebo vedení společností RegioJet a Student Agency.\n\nV listopadu 2009 začala sociálně-demokratická vedení krajů uzavírat bez výběrového řízení desetileté smlouvy s opcí na dalších 5 let na provozování dopravy s Českými drahami, především z iniciativy pardubického hejtmana Radko Martínka, který memorandu jménem Asociace krajů vyjednal.\nDo 9. listopadu 2009 uzavřely tyto smlouvy již dva kraje, přičemž mluvčí Českých drah uvedla, že očekává uzavření takové smlouvy se všemi kraji. 9. listopadu 2009 uvedl časopis E15, že kraje deklarují ochotu uzavřít dlouhodobou smlouvu s Českými drahami a nejasná je situace pouze v Ústeckém kraji, jehož vedoucí odboru dopravy a silničního hospodářství Jindřich Franěk uvedl, že o způsobu výběru dopravce ještě nebylo rozhodnuto.\n30. listopadu 2009 podepsal takovou smlouvu i Ústecký kraj, rozhodnutí novinářům prezentoval radní pro dopravu Jiří Šulc (ODS). Uzavřením smlouvy s Českými drahami kraj podle Šulce upustil i od původního záměru vypsat na provozování železniční dopravy výběrové řízení.\nUzavření dlouhodobých smluv údajně podle Šulce vyžaduje po krajích vláda svými dotačními podmínkami. Radko Martínek využití mezery v evropské směrnici pro týdeník Týden podal slovy: „Postupujeme přesně podle evropské směrnice“. Sdružení železničních dopravců označuje uzavírání takových smluv bez výběrového řízení za protizákonné, Radim Jančura avizoval, že bude reagovat reklamní antikampaní, vedenou především prostřednictvím internetu. Kampaň má přitom být zaměřena nejen proti ČSSD, k níž v té době patřili hejtmani všech krajů, ale i proti ODS, která má své zástupce v několika krajských radách a která nominovala ministra dopravy Gustáva Slamečku.\n\n3. prosince 2009 vstoupilo v platnost nařízení Evropského parlamentu a Rady ES č. 1370/2007, které nařizuje výběrová řízení pro přidělování zakázek ve veřejné železniční dopravě. Všechny kraje i ministerstvo dopravy uzavřely urychleně dlouhodobé smlouvy s Českými drahami bez výběrového řízení těsně před tímto datem. Hned 4. prosince 2009 České dráhy uzavřely, rovněž bez výběrového řízení, smlouvu o nákupu 15 jednotek City Elefant od Škody Transportation, které představitel konkurenčního dopravce označil za předražené.\n\nRadim Jančura již v listopadu 2009 vyjádřil odhodlání obrátit se v souvislosti se zrušením vyběrového řízení v Plzeňském kraji na české soudy i Evropskou komisi.\nStudent Agency podala na jaře 2010 k Evropské komisi stížnost proti netransparentnímu a diskriminačnímu zadávání zakázek v osobní železniční dopravě v Česku v těch krajích, ve kterých byla podána i konkurenční nabídka jiných dopravců (RegioJet, Veolia Transport, Arriva).\nStížnost rovněž požaduje prověřit udělení evropských dotací Českým drahám na nákup nových souprav, kde podmínkou čerpání je, aby žadatel prokázal, že nabídl kraji nejlepší podmínky.\nNa základě stížnosti RegioJet na postup tří krajů zaslala Evropská komise českému Úřadu pro ochranu hospodářské soutěže žádost o vysvětlení postupu krajů i ministerstva dopravy a tento úřad přeposlal dopis se žádostí o vysvětlení jednotlivým krajům. Původně měly kraje pro dodání vysvětlení lhůtu do 1. listopadu 2010, tu si však (podle iDnes.cz) nechaly prodloužit do konce listopadu.\nSoučasně EK požádala, a to na základě podnětu Sdružení železničních společností, i o vysvětlení k převodu majetku Českých drah na Správu železniční dopravní cesty za 12 miliard korun v létě 2008,\nstížnosti ale nebyly úspěšné.\n\nPrávní kroky kvůli nedostatečné implementaci či chybné aplikaci liberalizace železniční dopravy provedla Evropská komise v létě 2010 vůči jiným 13 z 27 členských zemí.\n\nV prosinci 2004 dopravce Connex Česká Železniční s. r. o. požádal Správu železniční dopravní cesty (SŽDC) o přidělení kapacity dopravní cesty na období 2005/2006 pro rychlíky na trati 030 (Pardubice – Liberec) s návazností na trať 089 z Liberce ke státní hranici. Chtěl provozovat dopravu až do Zittau, kde měly navazovat spoje německé společnosti Lausitzbahn do Německa. Na trať měly být nasazeny nízkopodlažní klimatizované a bezbariérové jednotky Siemens-Desiro.\n\nPočátkem roku 2005 požádala tato společnost Ministerstvo dopravy o uzavření smlouvy o závazku veřejné služby. Podle některých zpráv byly požadované spoje do jízdního řádu pro rok 2005/2006 již zařazeny, podle jiných SŽDC žadateli kapacitu dopravní cesty nepřidělila a přednostní přidělení nebylo možné, protože žádný z dopravců neměl ještě uzavřenou smlouvu o závazku veřejné služby na rok 2006. Smlouvy se totiž dosud obvykle uzavíraly až těsně před obdobím, na které měly platit.\nMluvčí ministerstva dopravy Marcela Švejnohová 31. května 2005 řekla, že ministerstvo dohodu o zajištění veřejné rychlíkové dopravy na rok 2006 již připravuje s Českými dráhami a zajištění dopravy Connexem by přicházelo v úvahu až od jízdního řádu pro rok 2007.\n\n2. září 2005 bylo vyhlášeno Ministerstvem dopravy výběrové řízení na provozování rychlíků na tratích Plzeň – Most (Trať 160, 124, 130) a Pardubice – Liberec (Trať 030, 031). Přihlásily se České dráhy, Viamont a Connex. Vítěz měl provozovat dopravu od 10. prosince 2006 do 8. prosince 2007. Tyto spoje představují 4 % z rozsahu dálkové železniční dopravy dotované státem. Po vyhodnocení tohoto pilotního projektu měl být liberalizován provoz i na dalších dálkových trasách. Vyhlášeným cílem bylo zlepšení kvality cestování při zachování výše jízdného. Mezi hlavní kritéria patřilo plnění grafikonu vlakové dopravy (v %), teploty ve vnitřních prostorách drážních vozidel, vybavení hygienickými potřebami, komfort, funkčnost, technický stav, čistota ve vozidlech před odjezdem z výchozí stanice, dodržení plánem stanoveného řazení drážních vozidel, návaznost spojů osobní dopravy a nabízená cena.\n\nČeské dráhy podaly u Úřadu pro ochranu hospodářské soutěže návrh na přezkoumání zadávacího řízení a úřad potvrdil, že nebyla porušena pravidla hospodářské soutěže, ale konstatoval, že ministerstvo dopravy mělo řízení posuzovat jako výběrové řízení na koncese pro služby, což je nová forma výběrového řízení.\n\n29. března 2006 ČTK oznámila rozhodnutí Ministerstva dopravy o zrušení prvního kola výběrového řízení, ve druhém zvítězily České dráhy. Konkurence namítá, že ve druhém kole byly podmínky řízení přizpůsobeny nabídce Českých drah podané v prvním kole. V požadavcích údajně například bylo, aby souprava po každém kole dvě hodiny nečinně stála v Pardubicích. České dráhy přiznaly, že v nabídkách neuvažovaly odpisy vozidel, což obvykle bývá důvodem k vyřazení uchazeče. Na trati Plzeň – Most ČD nabídly dumpingovou cenu 17 Kč/km, ačkoliv obvykle pobírají dotací 80 Kč/km. Nabídka Českých drah obsahovala i doplňkové služby, jako půjčovny kol ve stanicích, slevové nabídky platné pro celou síť ČD, skupinové slevy a informační servis.\n\n7. listopadu 2006 média zveřejnila sdělení Martina Peciny, předsedy Úřadu pro ochranu hospodářské soutěže, že na podnět jednoho ze soukromých dopravců bylo zahájeno správní řízení s Českými dráhami kvůli cenám v osobní i nákladní dopravě. S obviněním z dumpingu u výběrových řízení na rychlíky na dvou tratích se na úřad obrátilo začátkem listopadu 2006 také Sdružení železničních společností. Martin Pecina potvrdil, že v případech, kde České dráhy mají konkurenci, se České dráhy chovají podezřele, a ukončení řízení odhadoval do konce roku 2006.\n\nPočínaje obdobím jízdního řádu 2006/2007 ministerstvo uzavírá s ČD samostatné smlouvy pro provozování rychlíků na těchto linkách vždy na jeden rok, pro každou linku zvlášť, přičemž každá ze smluv je uzavřena na základě závazné nabídky dopravce předložené v rámci zadávacího řízení.\n\nSmlouva pro linku Pardubice – Liberec pro rok 2007 vychází ze sazby předpokládané prokazatelné ztráty 41,38 Kč/vlkm, smlouva pro rok 2008 ze sazby 44,24 Kč/vlkm, smlouva pro rok 2009 není zveřejněna, smlouva pro rok 2010 ze sazby 49,84 Kč/vlkm, smlouva pro rok 2011 ze sazby 52,13 Kč/vlkm, smlouva pro rok 2012 ze sazby 52,99 Kč/vlkm. Smlouvy se odvolávají na nabídku dopravce předloženou 16. května 2006 v rámci zadávacího řízení.\n\nSmlouva pro linku Plzeň – Most pro rok 2007 vychází ze sazby předpokládané prokazatelné ztráty 18,28 Kč/vlkm, smlouva pro rok 2008 ze sazby 18,74 Kč/vlkm, smlouva pro rok 2009 není zveřejněna, smlouva pro rok 2010 ze sazby 23,48 Kč/vlkm, smlouva pro rok 2011 ze sazby 25,38 Kč/vlkm, smlouva pro rok 2012 ze sazby 25,71 Kč/vlkm. Smlouvy se odvolávají na nabídku dopravce předloženou 15. listopadu 2005 v rámci zadávacího řízení.\n\nV polovině srpna 2011 místopředseda ÚOHS Michal Petr oznámil, že úřad podezírá České dráhy z uplatňování podnákladových predátorských cen, křížového financování a zneužití dominantního postavení při výběrových řízeních v roce 2006 na provozovatele rychlíků na tratích Plzeň – Most a Pardubice – Liberec a na základě více podnětů, které obdržel, bude chování ČD zkoumat. ÚOHS chce v šetření ověřit, jaké náklady lze v kalkulacích za jednotlivé tratě započítat, a nastavit standard, „s jakou cenou mohou ČD přijít, aby to bylo férové“. ÚOHS nevede správní řízení s ČD, ale zkoumá případ kvůli výběrovým řízením, které stát plánuje do budoucna. Kalkulace ČD podle Michala Petra zkoumal i Nejvyšší kontrolní úřad a údajně dospěl k závěru, že ceny ČD v tendrech byly podnákladové.\n\nUzavřené smlouvy na tyto dvě rychlíkové linky platí do prosince 2014. Počátkem roku se však stát kvůli své nečinnosti dostal do časové tísně a nestihl vypsat řádné výběrové řízení na další období. Proto v náhradním poptávkovém řízení, v němž oslovil pouze České dráhy, hodlal uzavřít smlouvu na další rok, přičemž na konci února 2014 časopis E15 uvedl, že je již dohoda uzavřena a jedná se jen o ceně. E15 vyjádřily domněnku, že ceny se přiblíží dotacím vypláceným na jiných tratích.\n\nPoté, co Arriva, ministerstvem nevyzvána, zaslala v červnu 2014 svoji nabídku, ministerstvo posuzovalo obě nabídky. Dne 3. července 2014 ministerstvo oznámilo výsledek nabídkového řízení na provozování obou linek po dobu jednoho roku od prosince 2014. V něm uspěly České dráhy, protože podaly lepší nabídku než konkurenční Arriva, která zde chtěla provozovat nízkopodlažní klimatizované jednotky Siemens Desiro s wifi připojením, zapůjčené od Německých drah. Podle ministerstva byla jediným kritériem cena, jiná kritéria, jako je například kvalita vlaků, ministerstvo s poukazem na časovou tíseň nevyhodnocovalo, ale přislíbilo je hodnotit v příštím, řádném výběrovém řízení. Nabízené ceny ministerstvo nezveřejnilo. Ředitel Arrivy přičítal úspěch konkurence tomu, že nenabízí vozidla s klimatizací a nízkopodlažní částí a nemusí započítávat náklady spojené se zahájením provozu. Arriva požadovala dotaci 133 Kč/km na trase Liberec-Pardubice a 118,80 Kč na trati Plzeň–Most, České dráhy nabídnutou cenu nezveřejnily.\n\nPoté, co Arriva neuspěla s nabídkou lepších vlaků a konstatovala, že „ministerstvo na tuto trať moderní vlaky nechce“, začátkem srpna 2014 podala (pouze pro trať Plzeň–Most) upravenou nabídku se staršími vlaky (německé řady 628) a cenou o 20 % nižší. Mluvčí ministerstva dopravy oznámil, že se ministerstvo s nabídkou seznámí a bude se jí zabývat. Začátkem září 2014 ministerstvo dopravy informovalo, že Arriva požaduje za roční provoz 37,3 milionu korun, zatímco ČD požadovaly 40,7 milionů Kč. Mluvčí ministerstva k tomu sdělil, že pokud nebudou nabídky odporovat požadavkům objednatele a splní zákonné podmínky, pak úřad rozhodne podle ceny.\n\nČeské dráhy doručily ministerstvu 14stránkový nesouhlas se zadáním zakázky Arrivě. Podle nich například Arriva nedodržela požadavek na nasazení vozidel s bezbariérovými záchody. Další uplatněné námitky České dráhy nezveřejnily. Arriva namítla, že podmínky splnila, a vyjádřila podiv, jak mohou České dráhy znát nabídku Arrivy. Ministerský mluvčí vyjádřil podiv nad tím, že námitky nesepsaly přímo České dráhy, ale externí advokátní kancelář.\n\n25. září 2014 média zveřejnila informaci, že Arriva omezila platnost své nabídky od konce září 2014, protože při pozdějším podepsání smlouvy by nebyla schopna se připravit k plnění smlouvy, zatímco ministerstvo dopravy ve svém dopise jasně formulovalo požadavek, aby nabídka byla závazná po dobu 70 dní, což vyplývá ze zákonné lhůty, po kterou musí být záměr zveřejněn na úřední desce a po kterou nesmí být smlouva uzavřena. Ministerstvo oznámilo, že bude dále jednat pouze s Českými drahami. Ředitel Arriva ČR Daniel Adamka uvedl, že požadavek podpisu smlouvy na začátku listopadu je podmínka, která není pro žádného nového dopravce splnitelná, a uvedl, že neoficiální cestou Arriva ví, že se ministerstvo chtělo domluvit s Českými dráhami. Dále Adamka uvedl, že ministerstvo dopravy při jednání firmu Arriva ubezpečovalo, že kratší platnost nabídky není problém. Podle Adamkova prohlášení obrat v jednáních má souviset s připravovanou výměnou ministerstev mezi koaličními stranami.\n\nNa konci roku 2006 připravovalo Ministerstvo dopravy pod vedením vrchního ředitele sekce strategie, veřejné dopravy a ekologie Petra Šlegra postupné otevírání trhu dálkové dopravy formou regulované konkurence, které potvrdil svým dopisem společnosti Veolia Transport Česká republika tehdejší ministr Aleš Řebíček. Na jednání 19. prosince 2006 ministerstvo prezentovalo zástupcům dopravců záměr vyhlášení výběrových řízení na několik provozních celků s termínem vyhlášení v 1. čtvrtletí roku 2007 a vyhodnocením v červnu 2007. K vyhlášení výběrových řízení pak ale nedošlo, což bylo předmětem kritiky společnosti Veolia Transport Česká republika.\n\n15. srpna 2007 podala společnost Veolia Transport Česká republika Ministerstvu dopravy nabídku na provozování dálkových spojů na tratích Praha hl. n. – Turnov – Tanvald, Nymburk – Česká Lípa – Rumburk a Liberec – Ústí nad Labem od 14. prosince 2008 na dobu 8 let, a to motorovými soupravami Siemens Desiro DMU Classic.\n\nMluvčí ministerstva se pro média vyjádřil, že s vyhlášením tendru ministerstvo čeká na nový zákon o veřejné dopravě, který by měl začít platit od ledna 2009, a na dokončení restrukturalizace Českých drah, konkrétně oddělení nákladní dopravy a přechod tvorby jízdního řádu pod Správu železniční dopravní cesty. Přitom ještě v prosinci 2006 vyjadřovali vrcholní zástupci ministerstva připravenost vyhlásit výběrová řízení v roce 2007.\nV červnu 2009 Student Agency krátce po svém odstoupení z výběrového řízení Libereckého kraje oznámila, že hodlá 15. června podat ministerstvu dopravy nabídku provozování rychlíkové dopravy na 14 linkách. Přitom uvedla, že podle evropského práva by po podání takové nabídky muselo ministerstvo vypsat výběrové řízení, a že bude schopna nabídnout cenu až o 40 % nižší, než jsou náklady účtované na těchto trasách Českými dráhami (cca 120 Kč/km).\n\n3. července 2009 prezentoval ministr dopravy Gustáv Slamečka na tiskové konferenci záměr vypisovat každoročně výběrová řízení na ucelené provozní soubory linek v rozsahu 5 až 15 % celkového rozsahu tak, aby po 10 letech byly tímto způsobem zadány tři čtvrtiny všech dálkových vlaků, přičemž jednou ze základních podmínek má být zásadní zvýšení kvality a komfortu vozového parku. Smlouvy o závazku veřejné služby z vybranými dopravci by měly být uzavírány na 10 až 15 let. Současně však ministerstvo dopravy hodlá uzavřít na dobu 10 let dlouhodobou smlouvu s Českými dráhami.\n\n1. září 2010 vláda Petra Nečase projednávala zprávu Nejvyššího kontrolního úřadu, podle níž v letech 2007 až 2009 objednávalo ministerstvo dopravy u Českých drah každoročně vyšší objem dopravy, který nebyl krytý růstem počtu cestujících, čímž došlo ke zvýšení ztráty o 15 %. NKÚ podle agentury Mediafax konstatoval, že ministerstvo nepodniklo kroky ke snížení ztráty, neotevřelo dopravní trh a nevyhlásilo zadávací řízení s výjimkou dvou relací, kde zadávací řízení neproběhla korektním způsobem. NKÚ zkritizoval uzavření smlouvy s ČD do roku 2019 bez zadávacího řízení a fakt, že podmínka odkupu kolejových vozidel novým dopravcem může omezovat účast zájemců.\nMinisterstvu zpráva vytýká, že navyšováním státních dotací se prohloubila ztráta Českých drah z provozování osobní dopravy a že stát od roku 2009 dotuje i regionální dopravu, kterou objednávají a podle zákona mají hradit kraje, čímž státní dotace od roku 2006 stoupla o 175 %.\n\nV roce 2010 se ministerstvo dopravy rozhodlo vyhlásit výběrové řízení na dva soubory dálkových tras, s možným odkladem o jeden rok. Prvním souborem jsou „Moravskoslezské motorové relace“, tj. trasa R27 Ostrava – Opava – Krnov – Olomouc / Jeseník, na nichž by vybraný dopravce měl jezdit od jízdního řádu 2014 (tj. od prosince 2013), druhým souborem jsou „Severozápadní Čechy“, tj. trasy R5 Praha – Ústí nad Labem – Karlovy Vary – Cheb a R20 Praha – Roudnice nad Labem – Ústí nad Labem – Děčín, se zahájením provozu od jízdního řádu 2014 nebo 2015. Tyto dva soubory byly vybrány již na jaře 2010, ale výběrové řízení bylo odkládáno.\n\nDne 12. října 2010 odeslalo ministerstvo dopravy do Úředního věstníku EU předběžné oznámení podle článku 7 odst. 2 nařízení 1370/2007 o předpokládaném vypsání nabídkových řízení na linkách Ostrava – Opava – Krnov – Olomouc (Jeseník) a na linkách Praha – Ústí nad Labem – Karlovy Vary – Cheb společně s Praha – Roudnice nad Labem – Ústí nad Labem – Děčín s předpokládaným zahájením provozu od období platnosti jízdního řádu 2013/2014, popř. v případě druhého provozního souboru od období platnosti jízdního řádu 2014/2015.\n\nJeště podle zprávy z února 2011 měla být veřejná soutěž na zmíněné ústecké linky vyhlášena jako první, v prosinci roku 2011, s plánovaným zahájením provozu v prosinci 2013. Podle informace ministerstva z února 2012 mělo být výběrové řízení na obě ústecké linky vypsáno v průběhu března 2012. Předběžný zájem potvrdila například společnost Rapid Express. Podle zprávy z 27. března 2012 má být výběrové řízení na tyto linky vyhlášeno až na základě zkušeností z výběrového řízení na linku Ostrava – Olomouc, avšak nejpozději do konce roku 2012.\n\nPředběžné požadavky pro linku R27 Ostrava – Opava – Krnov – Olomouc rozeslalo ministerstvo 13. ledna 2012. Předpokládalo zahájení provozu od prosince 2013 s možností odkladu o jeden rok, který si někteří s dopravců ve své reakci skutečně vyžádali. Výběrové řízení bylo vypsáno dne 27. března 2012, s požadovaným zahájením provozu 14. prosince 2014, na dobu 15 let, tj. do konce platnosti jízdního řádu pro období 2028/2029. Tato trať byla pro první a pilotní výběrové řízení vybrána proto, že jde o relativně izolované spojení, takže případné chyby nebudou mít dopad na celou síť. Předběžný zájem do února 2012 projevily České dráhy, Leo Express, Viamont Regio, Veolia Transport a RegioJet. LEO Express se chtěl do soutěže přihlásit společně s GW Train Regio pod značkou Eco Flow, zájem projevila též společnost Abellio CZ patřící Nizozemským drahám a JHMD. Do 26. dubna 2012 si dokumentaci k nabídkovému řízení vyzvedlo deset uchazečů. Nabídku nakonec podali jen dva zájemci, a to konsorcium dvou společností skupiny Arriva (Arriva vlaky a TRANSCENTRUM bus) a RegioJet. Podle iHNed.cz další zájemce odradilo dílem předběžné opatření ÚOHS, zakazující uzavřít s vítězem smlouvu, dílem přemrštěné požadavky na vozidla. V polovině února 2013 ministerstvo dopravy oznámilo, že vyřadilo nabídku, kterou podala Arriva společně s TRANSCENTRUM bus, protože nedodala potřebná osvědčení o vzdělání vedoucích zaměstnanců. Soutěžní podmínky vyžadovaly ve vedení dvě odborně způsobilé osoby, zatímco drážní zákon vyžaduje pouze jednu. Pokud by Arriva neuspěla s odvoláním, takže by zbyla jen jedna nabídka, muselo by ministerstvo soutěž zrušit.\n\nMinisterstvo dopravy zveřejnilo harmonogram soutěží provozovatelů dálkové osobní železniční dopravy až do roku 2027/2028, který podle průvodního dopisu ministra z ledna 2012 je založen zřejmě na usnesení vlády České republiky č. 423 z 8. června 2011.\n\nDlouhodobá smlouva ministerstva s Českými drahami o závazku veřejné služby na období 2010–2019 umožňuje Ministerstvu\ndopravy postupně otevřít až 75 % objednávaného rozsahu výkonů v dálkové dopravě, avšak příloha č. 10 obsahuje výčet linek, které nebudou do roku 2019 předmětem soutěže:\n\n18. září 2013 vláda Jiřího Rusnoka schválila (v souladu s pořadím dle harmonogramu z roku 2012) návrh ministra dopravy Zdeňka Žáka na vypsání výběrových řízení pro pět rychlíkových linek. Soutěže podle návrhu měly být vypsány do konce roku 2013 a vítěz měl začít jezdit na přelomu let 2016 a 2017. Zájem o všechny tyto linky již projevily České dráhy, RegioJet i Arriva vlaky.\nŽádné z těchto výběrových řízení však za ministra Žáka vyhlášeno nebylo, ač v září 2013 řekl, že vyhlášení je otázkou několika dní.\n\nStávající smlouvy na linky R14 a R16 platí do prosince 2014. Počátkem roku se však stát kvůli své nečinnosti dostal do časové tísně a nestihl vypsat řádné výběrové řízení na další období. Proto v náhradním poptávkovém řízení, v němž oslovil pouze České dráhy, hodlal uzavřít smlouvu na další rok, přičemž podle zprávy E15 z konce února 2014 je již dohoda uzavřena a jedná se jen o ceně. E15 vyjádřily domněnku, že ceny se přiblíží dotacím vypláceným na jiných tratích.\n\nNový ministr dopravy Antonín Prachař z vlády Bohuslava Sobotky Žákův harmonogram odmítl a slíbil vypracování nového do konce srpna 2014. Na konci července 2014 předložilo ministerstvo dopravy vládě návrh, podle něhož by mělo být do roku 2019 soutěženo 6 linek. První výběrové řízení má být podle návrhu vyhlášeno již na podzim 2014.\n\nPodle meidálních zpráv by mělo jít opět o těchto šest linek:\n\n5. února 2015 ministerstvo dopravy vyhlásilo první výběrové řízení, a to na linku R16 Plzeň – Most od poloviny prosince 2016 na 15 let, lhůta na podání nabídky byla 7 měsíců. Zároveň tisková zpráva potvrdila i dalších pět linek z harmonogramu.\n\nVýběrového řízení se zúčastnily 4 společnosti. GW Train Regio nabízel kilometr za 74,70 Kč, druhý Leo Express a třetí Arriva vlaky (podle dřívějšího článku idnes byla Arriva druhá) za méně než 80 korun, České dráhy požadovaly 103,44 Kč. V roce 2015 stát Českým drahám na této trati platil 88 korun za kilometr. Výběrové řízení na základě stížnosti Českých drah, zastupovaných Petrou Buzkovou, nepravomocně zrušil Úřad pro ochranu hospodářské soutěže, ministerstvo uvedlo, že se chystá podat rozklad. Hlavními argumenty ČD proti soutěži bylo, že jsou ČD znevýhodněny zákonnou povinností uznávat režijní jízdenky nebo že se musejí starat i o nádraží. Tentýž argument ohledně režijních jízdenek ÚOHS při rozkladu týkajícím se dřívější soutěže na trať Olomouc–Ostrava úřad neuznal. Pokud by ÚOHS trval na svém výkladu, chce ministerstvo změnit zákon a režijní jízdenky zrušit. Kromě soutěže se ČD pokusily zpochybnit i cenu, kterou nabídlo GW Train Regio..\n\nMinistr dopravy Dan Ťok uvedl, že jedná o přímém zadání zakázky firmě, která nabídla v soutěži nejméně, tj. GW Train Regio, jíž nabídnutá cena je výrazně nižší, než za kolik tam dosud jezdily České dráhy. Ministerstvo ve své zprávě o otevírání železničního trhu uvedlo, že tím chce vyslat jasný signál o pokračování soutěží a že vybraná společnost absolvovala test porovnatelnosti s nabídkami dalších dopravců a v případě nezrušení soutěže by byla vybrána jako vítězná. Ministerstvo použilo oblíbený argument Českých drah proti soutěžím, že stávající legislativa umožňuje zadat objednávku vlaků přímo bez soutěže. Od 11. prosince 2016 se linka Plzeň – Most (pod novým označením R25) stala první českou rychlíkovou linkou provozovanou v závazku veřejné služby soukromým dopravcem. Vlaky GW Train Regio mají být vybaveny zásuvkami na 230 V, zdarma dostupným Wi-Fi připojením k internetu, akustickým a vizuálním informačním systémem a bezbariérově dostupným WC. Na vlaky jsou nasazovány dieselové jednotky německého označení 628.2 (česká řada 845), v pátek a v neděli jsou na některých vlacích zdvojené.\n\nZačátkem března 2017 poslalo ministerstvo dopravy do meziresortního připomínkového řízení novou verzi zprávy o otevírání železničního trhu. Podle ní v roce 2017 nezačně ani jediná soutěž na provozování linek. Dotace pro České dráhy má být navýšena o 178 milionů korun, takže cena za vlakokilometr vychází na 139 korun, a přímým zadáním má být Českým drahám přidělena na dva roky zakázka na rychlíky (expresy?) z Prahy do Plzně a dále do Mnichova, Klatov nebo Chebu, a nově vložené pomalejší rychlíky rychlíky Praha–Klatovy, které mají stavět i v menších stanicích, například v Berouně, Hořovicích nebo nově v Kařezu. Stát to vysvětlil tím, že chce využít investice do zrychlení tratě. Zájem měl i Leo Express, ale nedoložil, že má dohodu s německou stranou.\n\nHlavní překážkou výběrových řízení byla diskriminující povinnost Českých drah poskytovat je ze zákona i desítkám tisíc lidí, kteří nejsou zaměstnanci ČD. Ministerstvo v materiálu navrhuje, aby režijní jízdenky nebyly státním závazkem. Jan Sůra z iDnes.cz ale nepovažuje za reálné, že někdo před volbami téma režijních jízdenek otevře.\n\nSmlouva na rychlíky Liberec – Pardubice a Liberec – Ústí nad Labem vyprší v roce 2018 a ministerstvo v materiálu slibuje včasný průběh soutěže tak, aby vysoutěžený dopravce začal jezdit v prosinci 2020. Do té doby má proběhnout i nový tendr pro linku Olomouc – Opava – Ostrava.\n\nArriva, Leo Express a RegioJet vydaly společné prohlášení, že ministerstvo nemá koncepci, jak se zakázkami postupovat a že reálně hrozí zafixování monopolu Českých drah v dotované dálkové dopravě i po roce 2019, protože svou nečinností ministerstvo vytváří časovou tíseň, kterou pak bude řešit opět přímým zadáním Českým drahám.\n\nVětšina krajů s vyhlašováním výběrových řízení na provozování železniční dopravy dlouho váhala. Pouze několik krajů vyhlásilo výběrová řízení na jednotlivé tratě či skupiny tratí. Některé kraje se zatím snažily jen přinutit České dráhy, aby z jejich účetnictví bylo možné reálněji posoudit efektivitu provozu na jednotlivých tratích a spojích. Někteří dopravci (Veolia Transport a RegioJet) podávali v některých krajích nabídky provozování dopravy, což by mělo být důvodem, aby kraj vyhlásil výběrové řízení.\n\nČeské dráhy požádaly o zvýšení dotace na dopravu v Karlovarském kraji ze 136 milionů na 160 milionů Kč a nebyly schopny vykázat ekonomičnost provozu na trati. Kraj se rozhodl pro jednu z tratí vyhlásit výběrové řízení na dopravce a na ostatních tratích bude pro příští rok bude vyžadovat podrobné ekonomické rozbory s vyčíslenými náklady na jednoho cestujícího. Autobusovou dopravu dotuje kraj přibližně 125 miliony korun ročně.\n\nKraj vyhlásil poptávkové řízení na veřejnou dopravní obslužnost na trati č. 149 Karlovy Vary–Mariánské Lázně od roku 2006 na dobu pěti let. Hlavním kritériem byla požadovaná dotace na vlakový kilometr, jedním z požadavků bylo nasazení kvalitnějších vozidel.\n\nPodle zprávy ČTK z 21. října 2005 zvítězila společnost Viamont Aleše Řebíčka (budoucího ministra dopravy za ODS), a to nižší cenou a nabídkou vozidel RegioSprinter, která kraj označil za „špičkové nízkopodlažní vozy“. Viamont požadoval dotaci 64,60 Kč/km, neúspěšné České dráhy 80,40 Kč/km a Railtrans 85,20 Kč/km. Roční dotace pro Viamont by tedy představovala 25,6 milionu korun. Správa železniční dopravní cesty (SŽDC) pod záminkou pozdního podání žádosti o kapacitu dopravní cesty odmítla požadavek společnosti Viamont na přidělení kapacity dopravní cesty.\n\n9. května 2006 zveřejnilo Ministerstvo dopravy na svém webu tiskovou zprávu tvořenou odkazem na tiskovou zprávu Českých drah , ve které se tvrdí, že rekonstruované soupravy Regionova ČD nasadí právě na trase Karlovy Vary–Mariánské Lázně a že jsou modernější než vozidla RegioSprinter. Za těchto okolností Sdružení železničních společností označilo 18. května 2006 tiskovou zprávu ministerstva za nekalou soutěž a pletichu proti již skončenému poptávkovému řízení.\n\nKritici poukazují na to, že Ministerstvo dopravy, SŽDC a ČD jsou z minulosti zájmově provázané a že SŽDC má takto možnost postupovat vstřícněji vůči Českým drahám a ztěžovat jejich konkurentům vstup na dopravní trh.\n\nNyní (2012) provozuje dopravu na této trati a na lokálce Sokolov – Kraslice – Zwotental společnost GW Train Regio a.s., bývalá dcera společnosti Viamont (viz sekce „Tratě s dopravou GW Train Regio“).\n\nPodle zprávy z 30. července 2005 liberecký koordinátor veřejné dopravy KORID LK vyzval dopravce k předložení nabídek pro trať Liberec – Tanvald. V zadání bylo nasazení nových nízkopodlažních vozidel a zavedení taktové dopravy v intervalu 30 minut, se střídáním zastávkových a zrychlených vlaků.\n\nPro rok 2006/2007 vypsal Liberecký kraj v lednu 2006 veřejnou soutěž na dopravu na třech regionálních tratích do roku 2011. Týkala se tratí 034 Smržovka – Josefův Důl, 035 Tanvald – Železný Brod a 036 Liberec – Tanvald – Harrachov. Všechny nabídky však byly nad finančními možnostmi kraje, proto bylo výběrové řízení v červnu 2006 zrušeno a kraj se dohodl na prodloužení původní smlouvy s Českými drahami o dalších pět let.\n\nNa trati Tanvald–Harrachov jsou podmínky ztíženy zabudovanou ozubnicí, která znemožňuje jízdu některým nízkopodlažním vozidlům. V roce 1998 České dráhy na této trati zastavily dopravu, obce na trati založily zájmové sdružení Jizerská dráha a pro ně necelý rok zajišťovala dopravu společnost GJW Praha. Po ní dopravu převzaly České dráhy.\n\nDne 13. května 2008 Radim Jančura oznámil, že Student Agency jedná o vytvoření společného podniku s třetím největším dopravcem v Evropě, francouzskou firmou Keolis a že společně jednají se dvěma kraji, aby vyhlásily výběrové řízení na jimi dotovanou regionální železniční dopravu. Na podzim 2008 vypsal Liberecký kraj výběrové řízení na provozování regionální osobní železniční dopravy na železničních tratích 034 Smržovka – Josefův Důl, 036 Liberec – Harrachov, 037 Liberec – Černousy, 038 Raspenava – Bílý Potok a 039 Frýdlant – Jindřichovice pod Smrkem od 11. prosince 2011 do 12. prosince 2026.\n\nUvedená síť železničních tratí má délku 114 km a v současné době je na ní Libereckým krajem objednáváno cca 1 350 000 vlkm/ročně, tj. asi 34 procent všech výkonů objednávaných Libereckým krajem v regionální osobní železniční dopravě. Nabídky mají být otevírány 1. června 2009. Do výběrového řízení se přihlásilo pět společností, a to České dráhy, Arriva, Keolis společně se Student Agency, Viamont a Railtransport. Railtransport ze soutěže vypadl kvůli formálním nedostatkům.\nTěsně před termínem pro podání závazných nabídek Student Agency a Keolis ze soutěže odstoupily s odůvodněním, že jsou „poslední dva týdny soustavně varováni, že dumpingová cena Českých drah bude opět výsměchem rovné soutěži“ a že České dráhy mohou krýt ztráty prostřednictvím úhrad z ministerstva dopravy na rychlíkové spoje, u nichž úřad neprověřuje náklady, což je iracionální systém vymykající se kontrole. České dráhy se ohradily, že informaci o ceně nabízené Českými drahami mohla Student Agency získat pouze nelegální cestou. Mluvčí Českých drah rovněž firmu Student Agency nařkl, že zatím není schopna uvést jakýkoli železniční projekt v život a využívá této problematiky pouze ke svému zviditelňování.\nProvozní ředitel Student Agency o několik dní později uvedl, že dvojice společností od podání závazné nabídky ustoupila na základě rozhodnutí firmy Keolis a že Student Agency tohoto ústupu lituje. Student Agency obratem oznámila, že podá ministerstvu dopravy nabídku na provozování rychlíkové dopravy.\nZe zbylých dvou účastníků výběrového řízení v Libereckém kraji byly vybrány České dráhy, Arriva neuspěla; na dvou tratích provozuje dopravu GW Train Regio (kdysi dcera Viamontu).\n\nKrajské úřady Libereckého a Ústeckého kraje společně se saským dopravním sdružením ZVON vyhlásily veřejnou soutěž na provozování dopravy na trati 089 Liberec – Žitava – Rybniště/Seifhennersdorf v období od 12. prosince 2010 do prosince 2020.\nPřihlásili se podle MF Dnes čtyři dopravci: německá společnost Vogtlandbahn GmbH patřící britské skupině Arriva, regionální dopravce SBE (Sächsisch-Böhmische Eisenbahngesellschaft) a dopravce Rhenus-Veniro, čtvrtého dopravce tisk nejmenoval; České dráhy nabídku nepodaly.\nVybrána byla společnost Vogtlandbahn. Na trase bude jezdit soupravami Siemens Desiro. Posádky vlaků mají podle zadávacích podmínek mluvit česky i německy. Na lince bude platit jednotný tarif Libereckého kraje. Dálkové spoje Českých drah a Deutsche Bahn zůstanou na trati zachovány.\n\nPlzeňský kraj vyhlásil v roce 2009 výběrové řízení na provozování dopravy na třech neelektrizovaných tratích (Plzeň – Blatno, Plzeň – Domažlice a Nýřany – Heřmanova Huť) od prosince 2011 do prosince 2026. Nabídky měly být otevírány 29. a 30. října a výsledky vyhlášeny v polovině listopadu. Zadávací podmínky si vyzvedlo 8 firem, do soutěže se přihlásily České dráhy, Viamont, ČSAD Jablonec a RegioJet.\nNa rok 2012 nebo 2013 kraj plánoval vyhlášení výběrového řízení na dopravu na elektrifikovaných tratích Plzeň – Praha a Plzeň – Cheb a na doplňkových neelektrifikovaných tratích. 5. listopadu 2009 však bylo oznámeno, že rada kraje soutěž zrušila.\n\nPodle zprávy z října 2011 připravuje Plzeňský kraj výběrové řízení na trasu Horažďovice – Plzeň – Cheb. Důvodem, proč kraj vybral tuto trať, údajně je, že zde jezdí zastaralé vozy, a obnova vozového parku se podle vedoucího krajského odboru dopravy může podařit jen výběrovým řízením. Záměr byl, aby nový dopravce převzal provoz už od prosince 2013. Za téměř jisté zájemce o tuto soutěž Česká televize označila České dráhy a RegioJet.\n\n26. ledna 2012 rada kraje schválila notifikaci pro všechny tratě v Plzeňském kraji s výjimkou hlavního tahu Plzeň–Domažlice. Tento hlavní tah by měl zůstat českým drahám až do roku 2019 s možností prodloužení do roku 2025, protože si pro něj již pořídily nové motorové jednotky PESA s dotací EU, kterou kraj zprostředkoval. Ještě v roce 2012 má být vypsána soutěž výběrové řízení na dopravce na dvou úsecích tahu Horažďovice – Plzeň – Cheb, pro další tratě mají pak být vypisovány postupně v dalších letech.\n\nNa jaře 2010 Jihočeský kraj a koordinátor veřejné dopravy JIKORD připustily možnost vyhlášení výběrového řízení až na 25 % objemu železniční dopravy v kraji, které umožňuje desetiletá smlouva s Českými drahami a.s., na provozování regionální železniční dopravy v závazku veřejné služby v prostoru západně od Českých Budějovic a jižně od Strakonic, na tratích 194 České Budějovice – Černý Kříž, 197 Číčenice – Volary – Nové Údolí a 198 Strakonice – Volary.\nV červnu 2010 jednatelé JIKORDu hovořili o vyhlášení výběrového řízení v roce 2011 a zahájení provozu v prosinci 2012. V reakci na oznámení uspořádala společnost RegioJet v pondělí 21. června prezentační jízdy na trase České Budějovice – Český Krumlov. RegioJet zde také prezentoval svůj on-line odbavovací systém umožňující platit platební kartou i číst elektronické průkazy jiných dopravců.\nV listopadu 2011 schválilo zastupitelstvo Jihočeského kraje záměr na realizaci nabídkového řízení „Provozního souboru Šumava“ včetně časového harmonogramu, v lednu 2012 bylo zveřejněno předběžné oznámení EU. Vyhlášení soutěže je plánováno na leden 2013, zahájení provozu vybraného dopravce od období JŘ 2014/2015. Roční rozsah nabídky je cca 1 345 000 vlkm.\n\nV roce 2014 se do soutěže přihlásily tři společnosti: GW Train Regio (vlastněný ČSAD Jihotrans) s cenou 95 Kč/km, Arriva s cenou 105 Kč/km a České dráhy s cenou zhruba 160 Kč/km. Oproti původním předpokladům se nepřihlásil RegioJet, podle kterého prý byly zadávací podmínky příliš přísné a komplikované, a na poslední chvíli se rozhodl nabídku nepodat National Express, a to kvůli vysoké kumulaci rizik, a to jak tohoto konkrétního projektu, tak kvůli celkové situaci a nejasné budoucnosti rozvoje a otevírání trhu v České republice. Mimo soutěž podal Leo Express nabídku, podle níž by provoz vlaků zůstal zachován jen na hlavní trati z Českých Budějovic do Volar, zatímco na ostatních by Leo Express zajistil dopravu autobusy, přičemž celková cena by činila 64 km/h a za 15 let by tak kraj uspořil miliardu korun.\n\nSoutěž vyhrála společnost GW Train Regio, která dopravu na Šumavských tratích provozuje od GVD 2017/2017\n\nSpolečnost Student Agency se na jednání s krajem 3. února 2009 dohodla, že vypracuje nabídky na provozování jihomoravských linek S2, S3, S4 a S9. V březnu 2009 kraj oznámil záměr vyhlásit výběrové řízení na provozování železniční dopravy v kraji v reakci na to, že mu finanční požadavky Českých drah připadaly neúměrné.\nNa jednání 8. září 2009, kde dopravce vystupoval již pod hlavičkou RegioJet, bylo dohodnuto omezení nabídky na linky S2 a S3, aby byla srovnatelná s obdobnou nabídkou Českých drah. Dosavadní smlouva s Českými drahami však byla v prosinci 2009 prodloužena do roku 2019, aby kraj zajistil podmínky čerpání státní dotace na základě Memoranda o zajištění stability, s tím, že od prosince 2016 může být až 55 % objemu ze smlouvy vyjmuto. Situace, že kraj bez výběrového řízení prodloužil smlouvu dosavadnímu dopravci, ačkoliv věděl o zájmu jiné společnosti dopravu provozovat, a distancoval se od závěrů dosavadních jednání na půdě krajského úřadu a odmítl s tímto dopravcem i Sdružením železničních společností komunikovat, se stala v roce 2010 předmětem sporu mezi krajem a společnosti RegioJet.\nRegioJet rovněž kritizoval, že hejtman Hašek ve snaze obhájit krok kraje označoval dotyčné tratě „rozinkami“, ačkoliv jde o tratě s nejvyšší ztrátovostí v rámci IDS JMK a s nejvyšší prioritou obnovy vozového parku. V září 2010 rada kraje záměr vyhlášení výběrového řízení schválila.\nStudent Agency v květnu 2010 zaslala Evropské komisi stížnost na netransparentní a diskriminační přístup krajů. Evropská komise kritizovala Českou republiku za chybný přístup k liberalizaci železniční dopravy a v červnu 2010 oznámila, že Českou republiku zažaluje u evropské justice. Na podzim 2010 Evropská komise prostřednictvím českého Úřadu pro ochranu hospodářské soutěže požádala kraj o vyjádření, kraj v říjnu požádal o prodloužení 30denní lhůty pro odpověď. 25. listopadu 2010 rada kraje schválila svou 28stránkovou odpověď, v níž kraj údajně obvinil Radima Jančuru ze lži a hájil se tím, že žádný jiný dopravce nepředložil nabídku pro provozování dopravy v celém kraji a že všechny kraje uzavřely obdobné smlouvy bez výběrového řízení.\n\n28. února 2012 vydal Jihomoravský kraj tiskovou zprávu, že rada kraje schválila přípravu nabídkového řízení pro linky S6 a R6 IDS JMK (Brno – Bučovice – Kyjov – Veselí nad Moravou – Zlínský kraj), které představují 18 % vlakové dopravy objednávané krajem. Vybraný dopravce by měl dopravu převzít od prosince 2016. Nabídky se mají podat do listopadu 2013, obálky mají otevírat v prosinci 2013 a hodnotící komise má poprvé zasednout v lednu 2014 a definitivně rozhodnout v dubnu 2014. Kraj zvažoval i výběrové řízení na linky S2 a S3 (osobní vlaky Brno – Blansko – Česká Třebová a Brno – Tišno), ale tento záměr zatím odložil. Hejtman Michal Hašek v tiskové zprávě zdůraznil, že se do soutěže takového rozsahu pouštějí jako první kraj v zemi.\nNáměstek hejtmana Stanislav Juránek, který tvrdí, že vpuštění konkurence na železnici v krajské koalici prosadila KDU-ČSL, podle FN uvedl, že v principu není překážkou, aby další soutěže následovaly vždy po roce, ale bude záležet na rozhodnutí nového krajského vedení. Podle tiskové zprávy kraje mohou další soutěže začít až po úspěšném skončení první soutěže.\n\nFirma Veolia Transport Česká republika podala 6. června 2007 Středočeskému kraji a organizaci ROPID nabídku na provozování osobní dopravy na trati 173 Praha hl. n. – Rudná u Prahy – Beroun od 1. ledna 2009 motorovými jednotkami švýcarské výroby STADLER Regio-Shuttle RS1. Zároveň Veolia Transport projevila zájem provozovat od 15. prosince 2007 pravidelný sobotní pár spojů na této trase motorovou jednotkou Siemens Desiro jako nedotovanou propagační akci. Předváděcí jízdu uspořádal dopravce 6. června 2007.\n\nARRIVA vlaky s.r.o. v červnu 2012 žádala o kapacitu dopravní cesty pro železniční spojení Praha – Velvary či rychlíkové spojení z Praha – České Budějovice – Český Krumlov, pro která chtěla získat podporu Středočeského či Jihočeského kraje.\n\nKŽC Doprava si v červnu 2012 zažádala o kapacitu dopravní cesty na trase Praha Masarykovo nádraží – Praha-Čakovice s tím, že případě získání dotace by podle mluvčího ROPIDu linka mohla jezdit nejdříve od července 2013.\nLinka je v provozu od září 2013.\n\nV první polovině roku 2007 se ve věcném návrhu Zákona o veřejné dopravě objevil institut „regulačního stupně“, umožňující preferovat „dopravu ve veřejném zájmu“ před komerčními spoji. Významní konkurenti Českých drah (RailTrans a Student Agency) tuto úpravu vnímali jako překážku konkurenčního prostředí, která umožňuje upřednostňovat dotované spoje před efektivnějšími.\n\nNedotované příležitostné jízdy, zejména historickými vlaky, konají různí dopravci včetně Českých drah.\n\nVlaky v kategoriích Eurocity a Intercity byly ministerstvem dotovány od roku 2007, přičemž byl zároveň zrušen dosavadní speciální 60Kč příplatek k jízdnému pro cestující, od roku 2011 byly tyto dotace opět zrušeny, avšak České dráhy již příplatek znovu nezavedly, pouze část vlaků převedly do kategorie Expres. Roční objem dotací pro vlaky EC a IC činil asi čtvrt miliardy Kč a v roce 2008 bylo v těchto kategoriích 28 vlaků provozovaných výhradně Českými drahami. Dotování vlaků této kategorie bylo podle deníku E15 evropským unikátem, prezident Svazu cestujících ve veřejné dopravě však uvedl, že jsou dotovány v několika evropských státech, například ve Švýcarsku.\n\nOd 1. září 2004 do 11. prosince 2010 provozoval Railtrans ve spolupráci s německou společností SBE (Sächsisch-Böhmische Eisenbahngesellschaft, Sasko-česká dráha) pravidelnou osobní dopravu na trase Zittau–Liberec (na části trati 089, v německém číslování na části trati 236) jako prodloužení stávajících spojů společnosti SBE na takzvané Mandaubahn (Mandavské dráze) v trase Eibau – Seifhennersdorf – Varnsdorf \"(zastavovalo od června 2006)\" – Großschönau – Zittau. Zpočátku provozovala jeden pár spojů každý pracovní den, od 11. prosince 2005 čtyři páry spojů v pracovní den. Provoz v tomto úseku nebyl dotován a podle sdělení firmy byl údajně ztrátový. Jízdné bylo výrazně nižší než u Českých drah, jejichž doprava zde dotována byla. Od prosince 2010 na této trase oba dosavadní dopravce nahradila společnost Vogtlandbahn GmbH, která uspěla ve výběrovém řízení vyhlášeném společně dvěma českými kraji a německým regionálním dopravním sdružením, čímž nedotovaná osobní doprava na trati zanikla.\n\nO nedotovanou běžnou osobní dopravu je zájem především v relaci Praha – Ostrava, kde soukromí dopravci chtějí konkurovat vlakům EC/IC a SC Pendolino Českých drah.\n\nOd počátku nedotovaný byl provoz vlaků Českých drah v kategorii SuperCity provozovaných od 11. prosince 2005 soupravami Pendolino (řada 680) na trase Praha – Ostrava. Vlaky v kategoriích Eurocity a Intercity byly ministerstvem dotovány od roku 2007, se zrušením této dotace v roce 2011 České dráhy část dosavadních vlaků (8 spojů v trase Praha – Olomouc – Ostrava / Žilina) převedly do kategorie expres, čímž dotace zůstaly zachovány.\n\nRailTrans s. r. o. měl zahájit provoz rychlíku v této trase od 10. prosince 2006, ale z důvodu neschválení lokomotivy Drážním úřadem a selhání náhradního řešení firma v roce 2007 od záměru ustoupila.\n\nStudent Agency s. r. o. zahájila železniční dopravu v této trase prostřednictvím dceřiné firmy RegioJet a. s. 26. září 2011.\n\nDne 13. listopadu 2012 zde zahájila provoz expresů společnost LEO Express Leoše Novotného mladšího.\n\nKoncem srpna 2012 ARRIVA vlaky s.r.o. oznámila, že chce od 9. prosince 2012 zahájit pravidelnou dopravu motorovými jednotkami 628 po Deutsche Bahn modernizovaných v Pars nova (v Česku s označením 845) na trase Benešov u Prahy – Praha – Kralupy nad Vltavou, a to přes malešickou spojku, nádraží Praha-Libeň a Masarykovo nádraží. Arriva si pořídila 10 dvouvozových souprav. Chce od začátku roku 2013 na trasu nasadit 4 soupravy a provádět jimi 18 párů spěšných spojů v hodinovém intervalu. Hodlá jezdit bez dotací a po dohodě s ROPIDem uznávat jízdenky Pražské integrované dopravy, ceník jejích vlastních jízdenek se nemá příliš lišit od cen ČD.\nProvoz byl zahájen od GVD 2015/2016, v provozu jsou dvě soupravy a je zajišťováno 8 párů vlaků na trase Praha - Benešov, jízdenky Pražské integrované dopravy nejsou uznávány\n\nOd GVD 2016/2017 provozuje společnost Arriva vlaky expres z Prahy na Šumavu (do Nové Pece) o sobotách a nedělích (v GVD 2017/2018 však trasa není do 2. června v provozu)\n\nOd GVD 2016/2017 provozuje provozuje společnost Arriva vlaky expresy z Prahy do Trenčína (od GVD 2016/2017 pak až do Nitry)\n\nV létě 2012 požádal LEO Express o kapacitou dopravní cesty pro vlak s odjezdem každý pracovní den v 10:14 z Prahy a plánovaným zahájením provozu na jaře 2013. Mluvčí společnosti v té době řekl, že je to jen jedna z variant budoucího rozvoje dopravy a ještě není ani zdaleka jisté, zda ji skutečně využijí.\n\nVýchozím stavem byla situace, kdy měly České dráhy jako monopolní dopravce prakticky 100% podíl na trhu železniční osobní dopravy. Zejména od roku 2011 se tento podíl snižuje rozvojem stávajících menších dopravců či vstupem nových dopravců na trh. Tržní podíly podle přepravního výkonu na síti Správy železnic v hrubých tunových kilometrech v letech 2010 až 2019 jsou uvedeny v následující tabulce.\nJe třeba dodat, že výpočet dle hrubých tunových kilometrů nemusí podávat přesný obraz o tržních podílech, neboť nezohledňuje počet přepravených cestujících a jejich průměrnou přepravní vzdálenost.\nPoznámky:\n\nV sobotu 5. srpna 2006 České dráhy a. s. na základě vlastního interního nařízení znemožnily jízdy vlaků z muzejní železnice Kamenický Šenov – Česká Kamenice, kde provozovalo dopravu historickými výletními vlaky občanské sdružení Klub přátel lokálky, do stanice Česká Kamenice. Podle tiskové zprávy Sdružení železničních společností České dráhy dopravci neposkytly žádné vysvětlení a tímto jednáním porušily platné smlouvy i zákon o dráhách. Zákon o dráhách zaručuje dopravci s platnou licencí provoz i ve stanici, která leží na navazující dráze. Důvodem údajně měly být nesplněné finanční závazky dopravce.\n\nDrážní úřad nakonec svým rozhodnutím odejmul licenci dopravci Klub přátel Lokálky, jelikož DÚ zjistil, že předmětný dopravce provozoval drážní dopravu na regionální dráze bez přidělené kapacity. Tím porušil § 24, odst. 4 zákona 266/1994 Sb., o dráhách, ve znění pozdějších předpisů.\n\nSdružení železničních společností upozornilo na to, že řízení provozu v Českých drahách nebylo tehdy dostatečně odděleno od ostatních složek tohoto podniku, což bylo v rozporu s evropskou směrnicí. České dráhy tak organizovaly provoz své konkurence a mohly ji znevýhodňovat. Podrobněji v článku Provozovatel dráhy.\n\n\n\n"}
{"id": "117103", "url": "https://cs.wikipedia.org/wiki?curid=117103", "title": "Nové Skotsko", "text": "Nové Skotsko\n\nNové Skotsko (lat. \"Nova Scotia\", angl. \"New Scotland\", fr. \"Nouvelle-Écosse\", gaelsky \"Alba Nuadh\") je nejvýchodnější z Pobřežních provincií Kanady. Má necelý milión obyvatel a rozlohu 55 284 km². Hlavní a zároveň největší město je Halifax. Je zde silné zastoupení francouzsky mluvících obyvatel a malá menšina hovořící kanadskou modifikací gaelštiny. Oficiální jazyky jsou angličtina, francouzština a kanadská gaelština. Podle sčítání z roku 2001 se 48,8 % obyvatelstva hlásí k protestantským církvím, 36,6 % jsou katolíci a 11,6 % se profilují jako bez vyznání.\n\n\n"}
{"id": "117104", "url": "https://cs.wikipedia.org/wiki?curid=117104", "title": "Transdev", "text": "Transdev\n\nTransdev je od roku 2005 značka nadnárodního koncernu zabývajícího se zejména veřejnou osobní dopravou v mnoha zemích světa, součástí skupiny Veolia. Firmu založili bratři Latilovi v roce 1911 pod názvem Compagnie Générale d´Entreprises Automobiles (CGEA). V roce 1980 byla firma CGEA prodána firmě \"Générale des Eaux Group\" (nyní \"Veolia Environnement\"), která se kromě dopravy zabývá též energetikou a vodním a odpadovým hospodářstvím. Od roku 1992 začala firma rozšiřovat své působení i mimo Francii, nejprve do Portugalska (1992), Velké Británie (1996), Německa (1997), od roku 1998 prochází významnou expanzí, v jejímž rámci začala působit i v České republice. V roce 2000 se CGEA přejmenovala na Connex Transport, v listopadu 2005 na Veolia Transport. V Některých dalších zemích užívá v dopravě zatím nadále i obchodní značku Connex. Jak bylo avizováno již v červenci 2009, na začátku května 2010 byla podepsána smlouva o sloučení s původem francouzskou dopravní společností Transdev, která působí ve Francii, Velké Británii, Portugalsku, Španělsku, Nizozemsku, Německu, Itálii a Kanadě; zároveň má být z Transdevu vyvedena společnost RATP; ředitel VT ČR od změny očekává obohacení know how v oblasti kolejové dopravy. V březnu 2011 bylo sloučení oznámeno, sloučená společnost nese označení Veolia Transdev, přičemž ji rovným dílem vlastní dva akcionáři, Veolia Environnement a Depozitní banka Caisse des Dépôts.\n\nV únoru 2013 agentura Reuters zveřejnila zprávu, že Deutsche Bahn koupí od francouzské firmy Veolia Transdev její středoevropskou dceřinou firmu Veolia Transport Central Europe včetně aktivit v Česku, na Slovensku, v Polsku, Srbsku, Chorvatsku a Slovinsku, o rozsahu přes 3300 (kolem 3400) vozidel v přibližně 60 depech v 6 zemích () a přes 6300 zaměstnanců; roční tržby VTCE za rok 2011 činily 252 milionů eur. Veolia Transport Central Europe se stala součástí skupiny Arriva; Arriva tak rozšířila svou působnost na 15 zemí a přesáhla počet 55 tisíc zaměstnanců.\n\n\nTransdev provozuje:\n\n\n"}
{"id": "117113", "url": "https://cs.wikipedia.org/wiki?curid=117113", "title": "Aischylos", "text": "Aischylos\n\nAischylos (řecky Αἰσχύλος; 525 př. n. l. Eleusína v Attice – 456 př. n. l. Gela na Sicílii) byl první z řady velkých řeckých dramatiků, píšících tragédie (dalšími byli Sofoklés a Euripidés).\n\nByl synem bohatého statkáře Euforióna z Eleusíny, později žil v Athénách. Původním povoláním byl voják, bojoval v řecko-perských válkách – tyto zásluhy vyzdvihl v nápise na hrobě, který si sám napsal. Účastnil se bitev u Marathónu a Salamíny. Určitý čas žil v sicilských Syrakusách, kde také zemřel. Podle legendy mu orel, který považoval jeho holou lebku za kámen, svrhl na hlavu želvu. \n\nJe považován za zakladatele antické tragédie, zavedl druhého herce a stal se tak tvůrcem evropské dramatické tradice. Jeho náměty byly téměř vždy mytologické, jen občas historické (\"Peršané\"). Prosazoval demokratické ideály, svobodu a obětavou lásku k vlasti, zastával názor, že svět je řízen božskou spravedlností. Základním rysem tragična podle Aischyla je lidské jednání plné nebezpečí, které každou chvíli přivádí člověka do bezvýchodných situací, v nichž tentýž čin je nutností, povinností, zásluhou ale současně největším proviněním. \n\nAischylos byl zbožný člověk, takže podle něj byla moc bohů neomezená. V jeho hrách vystupuje Zeus jako spravedlivý vládce, který nesnáší lidskou domýšlivost a stíhá ji zaslepením, ve kterém se člověk dopustí hříchu a provinění a je za něj potom potrestán.\nAischylos používal slavnostní jazyk plný básnických obratů a novotvarů. Pro zvýšení obliby her jako jeden z prvních užíval výpravné dekorace, krásné kostýmy, masky atd.\nPo Aischylovi je pojmenována např. planetka 2876 Aeschylus.\n\nNapsal 90 tragédií, avšak pouze sedm z nich se dochovalo v celém znění, mezi nimi i jeho nejslavnější hra a také jediná úplná dochovaná trilogie Oresteia. Dalších 72 tragédií známe alespoň podle názvu. Nejvíc se proslavil změnami v koncepci řeckého dramatu. Zavedením druhého herce umožnil dialog a dramatickou akci. Jeho hrdinové jsou řečtí bojovníci a vojáci. Aischylovské látky a příběhy byly velmi často zpracovávány v 19. a 20. století (O’Neill, P. B. Shelley, G. G. Byron a jiní) a jejich aktuálnost přetrvává dodnes.\n\n\n\n\n\n\n\n\n"}
{"id": "117114", "url": "https://cs.wikipedia.org/wiki?curid=117114", "title": "Ivan Lamper", "text": "Ivan Lamper\n\nIvan Lamper (* 27. prosince 1957 Pardubice) je český novinář, zakladatel a první šéfredaktor týdeníku \"Respekt\" (1990–1994). V 80. letech disident, signatář Charty 77 a spoluzakladatel samizdatových časopisů \"Revolver Revue\" a \"Sport\".\nV roce 1991 mu americký časopis \"World Press Review\" udělil cenu Editor of the Year.\nHlavní autor oblíbené rubriky Minulý týden vycházející od roku 1992 na poslední straně \"Respektu\" s ilustracemi Pavla Reisenauera. V \"Respektu\" pracuje dodnes jako editor.\n"}
{"id": "117117", "url": "https://cs.wikipedia.org/wiki?curid=117117", "title": "Kurilské ostrovy", "text": "Kurilské ostrovy\n\nKurilské ostrovy, též Kurily (: Курильские острова, \"Kuriľskije ostrova\"; : クリル列島, \"Kuriru rettó\"; v ainštině: \"Čupka\", \"Kurumise\"), je vulkanické souostroví 56 ostrovů o celkové rozloze 10 355,61 km² (je možné se setkat také s jinými údaji, nejčastěji 15 600 km²) nalézající se mezi poloostrovem Kamčatka a japonskými ostrovy. Jejich prstenec tvoří východní hranici Ochotského moře a odděluje je tak od Tichého oceánu.\n\nOstrovy patří Rusku, přičemž jejich jižní část (Kunašir, Iturup, Šikotan a Habomajské ostrovy) jsou nárokovány Japonskem. V roce 1945 byly ostrovy anektovány Sovětským svazem.\n\nKurily se táhnou v délce 1 200 km mezi ostrovem Hokkaidó a Kamčatkou. Nejvyšším bodem souostroví je Alaid (Ojakobajama) na Atlasově ostrově poblíž Kamčatky, která má výšku 2 339 metrů. Ostrovy mají vulkanický původ a představují výčnělky podmořského hřbetu, který se nachází na hranici tektonických desek, nad hladinou moře. Oblast je vulkanicky aktivní; ze sta známých vulkánů je 35 stále aktivních.\n\nFlóra na ostrovech odpovídá jejich zeměpisné šířce, na severu jsou dřeviny druhově chudé (olše, bříza, vrba, jeřáb, zakrslá borovice), na jihu je druhů daleko více; jsou zde smíšené lesy s převažujícími jehličnany (jedle sachalinská, smrk ajanský, modřín kurilský), z listnáčů jsou zastoupeny duby, javory, jilmy a kalopanaxy. V podrostech je mnoho druhů bylin; areál bobulovin je rozšířen na celé souostroví. Roste zde přes 40 endemitů. Je zde několik přírodních rezervací, z nichž nejznámější jsou \"Kurilskij zapovednik\" a \"Malyje Kurily\".\n\nFauna je rozmanitá zejména pokud jde o ptáky (dlouhokřídlí, kachnovití, kormoránovití, buřňákovití, vrabcovití, sovy a dravci), z nichž mnozí zde tvoří rozsáhlé kolonie. Z velkých savců zde žije medvěd hnědý na ostrovech Kunašir, Iturup a Paramušin; na ostrově Šumšu byl v minulém století vyhuben. Pobřežní vody jsou bohaté na ryby a ze savců zde žijí tuleni kroužkovaní, vydry mořské, lachtani ušatí a kosatky dravé. Vody omývající Kurily jsou jedny z nejproduktivnějších oblastí světového oceánu.\n\nOstrovy se nalézají v subarktickém pásmu, léta jsou chladná a zimy studené. Klima se mění podle zeměpisné šířky, na severu chladnější, na jihu ovlivňované monzuny mírného pásu. Následující údaje jsou z ostrova Simušir, ležícího zhruba uprostřed souostroví: v únoru je průměrná teplota −4,4 °C, v srpnu 11,1 °C, celoroční 3,3 °C. Průměrný roční úhrn srážek je 1 570,0 mm, které jsou během roku víceméně rovnoměrně rozloženy s mírným maximem v létě. Díky obrovské vodní ploše po obou stranách souostroví je toto vystaveno divokým větrům a častým mlhám. V zimě všechny průlivy mezi ostrovy zamrzají s výjimkou De Vriesova průlivu mezi ostrovy Urup a Iturup.\n\nOstrovy jsou osídleny značně nerovnoměrně. Trvale jsou osídleny pouze ostrovy Paramušir, Iturup, Kunašir a Šikotan. Podle sčítání z r. 2010 zde žije celkem 19 395 obyvatel. Jsou převážně slovanského typu (Rusové, Bělorusové, Ukrajinci), zbytky původních etnik (Ainu) a některé další národnosti ve velmi malém měřítku (Japonci, Korejci, Tataři atd.).\n\nNa ostrovech je 19 trvalých sídel (2010): dvě města (Severo-Kurilsk, Kurilsk), jedno sídlo městského typu (Južno-Kurilsk) a 16 vesnic. V sovětském období sem plynuly značné dotace a byly zde umístěny početné vojenské posádky, což pominulo v devadesátých letech 20. století. Proto došlo k odlivu obyvatel a nachází se zde množství opuštěných sídel, z nichž některá jsou dosud (2012) zakreslena na mapách. Nejvíce obydlených osad se nachází na Iturupu (\"Aktivnyj, Burevestnik, Gorjačije Kluči, Gornyj, Kitovyj, Kurilsk, Rejdovo, Senťabrskij, Slavnoje, Šumi-Gorodok, Vetrovoje, Žarkije Vody\") dále na Kunaširu (\"Danilovo, Dubovaja, Golovnino, Gorjačij Pljaž, Južno-Kurilsk, Mendělejevo, Nazarovo, Otradnoje, Polino, Rudnaja, Sernovodsk, Ťatino, Treťjakovo\"), dvě na Šikotanu (\"Malokurilskoje, Krabozavodskoje\") a jedna na Paramuširu (\"Severo-Kurilsk\"). Podrobnosti o největších sídlech uvádí tabulka níže:\nNejvýznamnějším oborem je rybolov, díky bohatým lovištím po obou stranách souostroví, a zpracování ryb a mořských produktů (měkkýši – především krakatice, korýši, sumýši, ježovky a chaluhy).\n\nNacházejí se zde ložiska mnoha nerostů. Přírodní síra se těžila od počátku 20. století. Většina zdrojů se nevyužívá, přestože těžitelné zásoby rud jsou značné, především jde o železo (273 mil. t), titan (39,7 mil. t), stříbro (9 287 t), zlato (1 867 t) a rhenium, které se nachází v plynech sopky Kudrjavyj na Iturupu, kde je největší zdroj tohoto kovu na světě s roční kapacitou 36,7 t představující polovinu světové těžby. V Ochotském moři se předpokládají obrovská podmořská naleziště ropy a zemního plynu.\n\nSouostroví má strategický význam nejen pro svůj hospodářský potenciál, ale i z vojenského hlediska. Jsou na něm umístěny ruské jednotky protivzdušné obrany celostátního významu. V jižní části je dislokována 18. střelecká divize s velitelstvím na Iturupu (\"Gorjačije Ključi\") a posádkami na Kunaširu a Šikotanu. Na pobřeží se nacházejí pohyblivé raketové systémy vyzbrojené protilodními střelami. Mimo to jsou na ostrovech rozmístěny jednotky ruské Pohraniční stráže.\n\nV rámci administrativního dělení Ruska spadají Kurily do Sachalinské oblasti a dělí se na tři městské okruhy:\n\nOstrovy leží ve dvou časových pásmech UTC+10 (okruhy Jihokurilský a Kurilský) a UTC+11 (Severokurilský okruh).\n\nJižní, sporné ostrovy považují Japonci za součást subprefektury Nemuro. Nazývají je „Severní teritoria“ (: 北方地域 či 北方領土 \"Hoppó čiiki\" či \"Hoppó ryódo\").\n\nPojmenování ostrovů pochází z jazyka Ainu, kde \"kur\", znamená \"stín\" nebo \"mrak\", tedy mlžné nebo stinné ostrovy. Další teorie vycházející z tohoto jazyka vysvětlují význam podle základu slova \"kur\", což znamená \"lidé, soukmenovci\" a \"kuru\" překládají jako \"člověk, který přišel odnikud\".\n\nUvádí se též, že název pochází z ruštiny, podle kouřících sopek, které Rusové objevili z Kuril jako první.\n\nOstrovy byly původně osídleny etnikem Ainu, které však v drtivé většině padlo za oběť sporům mezi Ruskem a Japonskem o nadvládu nad ostrovy. První zprávy o ostrovech přinesla japonská výprava na Hokkaidó v r. 1635 a v r. 1644 byly zakresleny do mapy pod názvem \"Tisíc ostrovů\". V r. 1643 sem jako první z Evropanů doplul Maarten Gerritsz Vries, po němž je pojmenován průliv mezi ostrovy Urup a Iturup, a ostrovy popsal, zakreslil do podrobné mapy a vyhlásil nad nimi nizozemskou svrchovanost. K severním Kurilám dorazila v r. 1697 výprava kozáckého velitele Vladimira Atlasova. V průběhu 18. století Rusové postupovali na jih, dobývali místní osady a podrobovali si obyvatelstvo. V letech 1778 až 1779 přivedli do poddanství na 1 500 domorodců a téhož roku Kateřina II. osvobodila od daní všechny, kdo se jí poddali. Na přelomu století začali do oblasti pronikat Japonci a vypukly první konflikty; ruská moc dosahovala až na Urup a Japonci zřídili vojenské posádky na Iturupu a Kunaširu.\n\nPrvní diplomatická jednání o ostrovech byla vedena počátkem 19. století, ovšem k ujednání došlo až v r. 1855, kdy Rusko podepsalo s Japonskem Šimodskou dohodu, která deklarovala hranici mezi ostrovy Urup a Iturup. Roku 1875 se Rusko a Japonsko dohodly Petrohradskou smlouvou, že Japonci získají celé souostroví výměnou za postoupení Sachalinu Rusku. V mírové dohodě z Portsmouthu podepsané po rusko-japonské válce z let 1904 až 1905 přišlo ale poražené Rusko znovu o kontrolu nad jižní částí Sachalinu a zároveň se navždy zřeklo nároku na jižní Kurily. V srpnu roku 1945 došlo k sovětsko-japonské válce, při níž byly mimo jiné obsazeny Rudou armádou i Kurilské ostrovy. Sovětský svaz toto území anektoval v r. 1946 s odvoláním na Jaltské dohody a Postupimskou deklaraci, která vymezovala Japonsko pouze na ostrovy Honšú, Kjúšú, Šikoku a Hokkaidó. Téhož roku byl z Kurilských ostrovů zřízen jediný administrativní rajón se správním střediskem v Kurilsku. Poté, co bylo o rok později deportováno na 17 tis. japonských obyvatel, byl tento rajón začleněn do Sachalinské oblasti. Tato administrativní úprava trvala až do r. 2006, odkdy platí současné dělení na tři okruhy. \n\nSanfranciská mírová smlouva, kterou Japonsko v r. 1952 uzavřelo mír s většinou spojenců, nebyla Sovětským svazem podepsána. V r. 1956 byla podepsána společná sovětsko-japonská deklarace, která ukončila válečný stav, a obě strany se zavázaly pokračovat v jednáních s cílem uzavřít mír. Poté měl Sovětský svaz navrátit Japonsku Habomajské ostrovy a ostrov Šikotan. Platnost této deklarace Rusko v r. 2004 potvrdilo, ale Japonsko požaduje i navrácení ostrovů Kunašir a Iturup a tak není mezi oběma státy podepsána žádná mírová smlouva a status jižní části Kurilských ostrovů zůstává sporný, což je hlavní překážkou v japonsko-ruských vztazích.\n\n\n\n"}
{"id": "117118", "url": "https://cs.wikipedia.org/wiki?curid=117118", "title": "Veolia", "text": "Veolia\n\nSkupina Veolia je v České republice předním dodavatelem služeb v oblasti vodohospodářství, energie a nakládání s odpady. V roce 2016 zaměstnávala téměř 6 800 osob a její konsolidovaný obrat činil 27,2 mld. Kč. Na českém trhu působí prostřednictvím společnosti VEOLIA ČESKÁ REPUBLIKA, a. s. (vodárenství), skupiny Veolia Energie a společnosti Veolia Využití odpadů ČR, s. r. o.\n\nSkupina je součástí francouzského nadnárodního koncernu Veolia, jenž je celosvětovým lídrem v poskytování environmentálních služeb.\n\nSkupina Veolia (dříve působila ve vodohospodářství pod názvem Vivendi Water, Veolia Water a Veolia Voda, v teplárenství a energetice pod názvem Dalkia Morava a posléze Dalkia Česká republika) působí v České republice od roku 1996.\n\nV letech 1997 až 1999 Dalkia ze skupiny Veolia postupně získala 95 % akcií Moravskoslezských tepláren, a. s. (MST), a 94 % akcií společnosti TEPLÁRNY Karviná, a. s. V roce 2001 pak společnost TEPLÁRNY Karviná, a. s., zanikla a její jmění bylo začleněno do MST. Následně v roce 2002 se MST přejmenovaly na Dalkia Morava, a. s., v roce 2004 na Dalkia Česká republika, a. s., a konečně v roce 2015 na Veolia Energie ČR, a. s..\n\nV roce 2001 vyhrála Veolia veřejnou obchodní soutěž na koupi vodohospodářské společnosti v Praze. V dubnu 2001 se stala majoritním akcionářem provozní společnosti Pražské vodovody a kanalizace, a. s., koupí 66 % akcií za 6,1 miliardy Kč. Koncem roku 2002 se odkupem minoritní části akcií stala stoprocentním akcionářem. Za celou dobu svého působení v ČR Veolia nevlastnila vodárenský majetek měst a obcí, což ji také odlišuje od jejích konkurentů.\n\nDne 1. ledna 2015 vznikla jednotná struktura řízení aktivit vodárenství, teplárenství a odpadového hospodářství pod společnou značkou Veolia. Generálním ředitelem skupiny je Philippe Guitard.\n\nSkupina Veolia Česká republika je předním dodavatelem služeb na českém vodohospodářském trhu. Společnost zajišťuje výrobu a distribuci pitné vody a odvádění i čištění odpadních vod pro 3,5 mil. obyvatel z více než 1 050 měst a obcí a také pro 25 průmyslových podniků. V roce 2016 vodárenské společnosti skupiny vyrobily 224,4 mil. m vody.\n\n\nSkupina Veolia Energie je jedním z nejvýznamnějších výrobců a dodavatelů tepla, chladu, elektřiny a dalších energetických komodit. Zároveň je evropským lídrem v poskytování energetických služeb pro města, obce a jejich obyvatele, dále pro zdravotnická a školská zařízení, průmyslové podniky, veřejné instituce i klienty z terciárního sektoru.\n\nSkupina Veolia Energie pro své zákazníky nejen zabezpečuje dodávky energií, ale také pomáhá spravovat jejich objekty a nabízí energeticky i ekonomicky optimální řešení, která jsou komfortní a zároveň ohleduplná k životnímu prostředí.\n\nDíky nové společnosti Veolia Energie Praha, a. s., provozující lokální plynové soustavy zásobování teplem na levém břehu řeky Vltavy, navýšila skupina Veolia Energie od června 2016 tržní podíl ze 14 % na 19 % a posílila tak na trhu sítí a energetických služeb. V roce 2016 zásobovala teplem 325 000 domácností.\n\nSkupina Veolia Energie je na českém energetickém trhu jedním z největších nezávislých výrobců tepla a elektrické energie v kombinovaném cyklu neboli kogeneraci, která je vysoce šetrná k životnímu prostředí.\n\n\nOdpadová divize Veolie se v České republice specializuje na nakládání s odpady s ohledem na jejich maximální využití a recyklaci před případným odstraněním, včetně nakládání s nebezpečným odpadem, čištění průmyslových odpadních vod, regenerace řezných emulzí a také třískového hospodářství s následným zpracováním. Provozuje několik zařízení pro nakládání s odpady a recyklaci. Prostřednictvím své dceřiné společnosti Envir s. r. o. vlastní rovněž spalovnu nebezpečných odpadů. Mezi klienty patří mnoho významných výrobců z automobilového a elektrotechnického průmyslu.\n\nV únoru 2017 skupina Veolia získala významné společnosti zajišťující komplexní odpadové hospodářství pro průmyslové zákazníky v České republice, a to včetně nakládání s nebezpečnými odpady. Akvizice zahrnuje společnosti TEGAMO Waste, s. r. o., EKOSEV, s. r. o., a Envir s. r. o. Od 1. června 2017 se společnost TEGAMO Waste, s. r. o.,  přejmenovala na Veolia Využití odpadů ČR, s. r. o..\n\nSpolečenská odpovědnost (CSR) je nedílnou součástí strategie skupiny Veolia v České republice. Ta proto dlouhodobě rozvíjí pracovní postupy přispívající k udržitelnému rozvoji a aktivity napomáhající zlepšení stavu okolní společnosti. Veolia zároveň usiluje o rovnováhu mezi environmentální, sociální a ekonomickou oblastí CSR. V rámci své strategie udržitelného rozvoje (CSR) se skupina rozhodla formulovat a vyhlásit devět klíčových závazků ve třech hlavních oblastech. Ke každému z těchto závazků definovala konkrétní cíle k dosažení v roce 2020.\n\nVeolia řadí environmentální oblast mezi své priority v rámci CSR strategie a snaží se minimalizovat dopad svých činností na životní prostředí. Systém environmentálního managementu (EMS) byl ve skupině Veolia zaveden v roce 2002 na mnoha úrovních, od jednotlivých oborů činnosti až po regionální společnosti a jejich jednotlivé provozy. V roce 2014 byl tento systém rozšířen do 100 % provozů divizí Voda a Energie skupiny Veolia v ČR formou certifikace podle ISO 14001 nebo interní metodiky. Díky systematickému přístupu ke snižování energetické náročnosti, optimalizaci hospodaření s energií a šetrnému chování k životnímu prostředí jsou společnosti skupiny Veolia z divize Voda i Energie držiteli certifikátu podle normy ISO 50001 – Energetický management.\n\nZa svůj přístup k podpoře biodiverzity ve svých areálech získala skupina Veolia v roce 2016 jednu z nejprestižnějších cen za trvale udržitelné podnikání v České republice – ocenění TOP Odpovědná firma za projekt roku v tematické kategorii Leader v životním prostředí.\n\nNadační fond Veolia byl založen v roce 2003. Za dobu svého působení věnoval 165 milionů korun na veřejně prospěšné projekty v oblasti ochrany životního prostředí, sociální pomoci, osvěty, výchovy a vzdělávání dětí a mládeže.\n\nInstitut environmentálních služeb, a. s.\n\nInstitut environmentálních služeb, a. s. (IES), je vzdělávací a tréninková organizace skupiny Veolia. IES je společným podnikem jednotlivých divizí Veolie v ČR. Působí v České republice a na Slovensku a s některými produkty / službami / vzdělávacími akcemi také v dalších evropských zemích. IES je významnou součástí mezinárodní sítě tréninkových center Veolie, tzv. Campusů VE. Vzdělávání je jednou z priorit Veolie, neoddělitelnou součástí její firemní kultury i významným faktorem jejího odlišení na trhu. Za vzdělávací program Veolia Santé získala Veolia Česká republika ocenění Firma pro zdraví.\n\nIES poskytuje služby v souladu s evropskými standardy, což je mimo jiné podmíněno od roku 2004 certifikovaným Integrovaným systémem řízení podle norem ISO 9001, ISO 14001, OHSAS 18001 a od března 2016 EnMS 50001.\n\nVstup Veolie do vodárenství v Praze a několika dalších regionech je částí politické reprezentace označován za nevýhodný. Jako hlavní důvod se uvádějí nedostatečné investice do vodárenské infrastruktury, případně problémy s čerpáním dotací z EU. Veolia ale do pražského vodárenství vstoupila díky vítězství ve veřejné obchodní soutěži a zaplatila téměř 7 miliard korun. Provozní smlouva je platná do roku 2028, a Praha proto jedná o odkupu dceřiné společnosti PVK.\n\n"}
{"id": "117122", "url": "https://cs.wikipedia.org/wiki?curid=117122", "title": "Bašnov", "text": "Bašnov\n\nPřírodní pamáka Bašnov se nachází u obce Střížovice v okrese Kroměříž. Byla vyhlášna 16. 12. 2013. Plocha přírodní památky je 17,47 ha a ochranného pásma 25,60 ha. Předmětem ochrany je ochrana kuňky obecné (\"Bombina bombina\") a jejího biotopu (tůně a okolní mokřadní prostory).\n\nLokalita se překrývá s územím soustavy Natura 2000 evropsky významnou lokalitou Střížovice vyhlášenou v roce 2004 na ploše 29,55 ha.\nBašnovský mokřad leží asi 0,3 km jihovýchodně od obce Střížovice, 7 km od města Kroměříže v katastrálním území Střížovice. Mapovací kvadrát 6770, nadmořská výška 185 – 187 m. Geomorfologicky Bašnov leží v Hornomoravském úvalu, v oblasti Západních Vněkarpatských sníženinách.\n\nJedná se o bezodtokovou oblast s povodím 2,1 km, která se nachází v mělké přirozené depresi v nivě řeky Moravy. Vlastním mokřadem procházejí 3 meliorační kanály, které se spojují v jeden tok zvaný Panenská. Ten pak ústí z pravé strany do řeky Moravy u obce Kvasice. Bašnovský mokřad je pozůstatkem někdejší bažiny zbylé po regulaci řeky Moravy. Celková rozloha mokřadu i s ochranným pásmem je 46 ha, z toho větší polovina je mokřadem, jejíž rozšiřování nebo ústup souvisí s množstvím atmosférických srážek. Nejcennější mokřadní biotop se nachází v nejnižší části lokality a má výměru kolem 6 ha. Dominantními druhy rostlin jsou zde rákos obecný, orobinec širolistý, chrastice rákosovitá, a různé druhy ostřic. Na jižní stranu mokřadu navazuje svah, který porůstají ovocné sady.\n\nGeologické podloží tvoří paleogenní horniny oligocénu těšnovické facie (vápnité jílovce a lávky pískovců), na nichž leží nevápnité nivní uloženiny holocenního původu. Půdy jsou převážně hlinité až jílovitohlinité a jílovité, převažuje typ lužního gleje. Půdy jsou bezvápnité, slabě až středně kyselé, obsah humusu v důsledku vyluhování je slabý, poddrnové vrstvy většinou bez humusu.\n\nNa lokalitě se vyskytují různé mokřadní a vodní rostliny – blatouch bahenní (\"Caltha palustris\"), rukev obojživelná (\"Rorippa amphibia\"), bukvice lékařská (\"Betonica officinalis\"), česnek hranatý (\"Allium angulosum\"), kohoutek luční (\"Lychnis flos-cuculi\"), kosatec žlutý (\"Iris pseudacorus\"), kostival lékařský (\"Symphytum officinale\"), kozí brada východní (\"Tragopogon orientalis\"), lakušník vodní (\"Ranunculus aquatilus\"), ocún jesenní (\"Colchicum autumnale\"), okřehek menší (\"Lemna minor\"), orobinec širolistý (\"Typha latifolia\"), ostřice dvouřadá (\"Carex disticha\"), ostřice obecná (\"Carex nigra\"), ostřice štíhlá (\"Carex acuta\"), ostřice chabá (\"Carex flacca\") a ostřice liščí (\"Carex vulpina\"), pcháč šedý (\"Cirsium canum\"), pomněnka rolní (\"Myosotis arvensis\"), prvosenka jarní (\"Primula veris\"), pryskyřník prudký (\"Ranunculus acris\"), puškvorec obecný (\"Acorus calamus\"), rákos obecný (\"Phragmites australis\"), sítina klubkatá (\"Juncus conglomeratus\"), třtina křovištní (\"Calamagrostis epigeios\"), zblochan vodní (\"Glycerina maxima\"), šmel okoličnatý (\"Butomus umbellatu's\"), přeslička bahenní (\"Equisetum palustre\"), kamyšník přímořský (\"Bolboschoenus maritimus\"), ježatka kuří noha (\"Echinochloa crus-galli\"), rdesno obojživelné (\"Persicaria amphibia\") aj. V roce 1982 zde byla nalezena bublinatka obecná (\"Utricularia vulgaris\").\n\nMimo ptáky je tato lokalita významná z hlediska výskytu různých druhů bezobratlých (např. 10 druhů vážek, nalezen i kriticky ohrožený listonoh jarní).\n\nBylo zde nalezeno celkem 10 druhů obojživelníků, z toho 2 kriticky ohrožené, 5 silně ohrožených a 2 ohrožené druhy. Vyskytuje se zde čolek obecný (\"Triturus vulgaris\"), čolek velký (\"Triturus cristatus\"), kuňka obecná (\"Bombina bombina\"), blatnice skvrnitá (\"Pelobates fuscus\"), ropucha obecná (\"Bufo bufo\"), ropucha zelená (\"Bufo viridis\"), rosnička zelená (\"Hyla arborea\"), skokan hnědý (\"Rana temporaria\"), skokan ostronosý (\"Rana arvalis\") a skokan štíhlý (\"Rana dalmatina\"). Počtem druhů (10) je Bašnov jednou z nejbohatších lokalit obojživelníků na Kroměřížsku (stejně bohatá je nedaleká \"Kavkova tůň\" v přírodním parku Záhlinické rybníky. V blízké Tlumačovké tůňce pak žije sedm druhů obojživelníků). Vodní plochy mokřadu však v suchých letech zcela vysychají, což působí velmi negativně na zdejší společenstva.\n\n\nV minulosti bylo prokázáno též hnízdění ohrožené potápky malé (\"Tachybaptus ruficollis\"), potápky roháče (\"Podiceps cristatus\") a potápky černokrké (\"P. nigricollis\"), husy velké (\"Anser anser\"), ohrožené kopřivky obecné (\"Anas strepera\"), ohrožené čírky obecné (\"A.crecca\"), silně ohrožené čírky modré (\"A. querquedula\"), lžičáka pestrého (\"A.clypeata\"), zrzohlávky rudozobé (\"Netta rufina\"), poláka velkého (\"Aythya ferina\"), poláka malého (\"A. nyroca\"), poláka chocholačky (\"A. fuligula\"), hohola severního (\"Bucephala clangula\"), chřástala vodního (\"Rallus aquaticus\"), lysky černé (\"Fulica atra\"), slípky zelenonohé (\"Gallinula chloropus\"), čejky chocholaté (\"Vanellus vanellus\"), kulíka říčního (\"Charadrius dubius\"), vodouše rudonohého (\"Tringa totanus\"), břehouše černoocasého (\"Limosa limosa\"), bekasíny otavní (\"Gallinago gallinago\"), racka chechtavého (\"Larus ridibundus\"), konipase lučního (\"Motacilla flava\"), ohrožené cvrčilky slavíkové (\"Locustella luscinioides\"), rákosníka velkého (\"Acrocephalus arundinaceus\") a sedmihláska hajního (\"Hippolais icterina\").\n\n\nV době plného zavodnění mokřadu a při nynějším intensivním obhospodařování většiny okolních vodních ploch se na tuto lokalitu stahují ptačí druhy, které jsou citlivé na vyrušování a na silné znečistění hnojením. V takovém případě je Bašňov úžasná lokalita s výskytem mnoha ptačích druhů. Může tu být v tu dobu prakticky cokoliv. Podle průzkumů ornitofauny bylo v oblasti mezi Kroměříží, Hulínem a Kvasicemi celkem zjištěno v letech 1972 až 2001 přes 270 druhů ptáků!\n\n\nZe savců zde žijí srnec obecný (\"Capreolus capreolus\"), zajíc polní (\"Lepus europaeus\"), ondatra pižmová (\"Ondatra zibethicus\") a hryzec vodní (\"Arvicola terrestris\").\n\nBašnovský mokřad byl v 70. letech 20. století vyhlášen chráněným přírodním výtvorem.\n\nOd 90. let 20. století byla opakovaná snaha o vyhlášení plochy přírodní památkou, což se nedařilo pro velký počet vlastníků pozemků.\n\nV roce 2004 byla na území vyhlášena Evropsky významná loalita Střížovice soustavy Natura 2000.\n\nBašňov představuje přirozené, nikoliv však již původní, ale druhotně vzniklé, pozměněné stanoviště s poměrně velkou druhovou biodiverzitou. Nachází se uprostřed kulturní krajiny, v níž jsou ostrůvkovitě rozmístěny malé fragmenty posledních přírodních společenstev. Souhrnně bylo doposud v mokřadu zjištěno 74 zvláště chráněných druhů živočichů, z toho 22 druhů kriticky ohrožených, 30 druhů silně ohrožených a 22 druhů ohrožených. Za celou dobu sledování mokřadu různými autory zde bylo zjištěno 141 druhů ptáků, z toho 58 druhů hnízdících. Z hlediska ochrany přírody střední Moravy má tedy tato lokalita mimořádný význam.\n\nLokalita je bezlesí. Část plochy je porostlá vrbami.\n\nMokřad Bašnov je z hlediska ochrany přírody velmi cenným územím, které dosud nemá žádný management ochrany.\n\nMokřad je ohrožen eutrofizací ze zemědělské výroby a znečištěním z odpadních vod. Velký problém z hlediska ochrany zdejší populace vzácných druhů obojživelníků (ale i mnoha druhů ptáků) představuje vysychání lokality v některých letech. Největší nebezpečí pro lokalitu spočívá ovšem v naprosto nekontrolovatelném agresivním zarůstání vodní plochy rákosem a s tím souvisejícím zazemňování. Dalším ohrožením jsou náletové dřeviny, které mohou příliš zastiňovat vodní toky a plochy.\n\nÚzemí je využíváno místním mysliveckým sdružením, které také zajišťuje občasné prosekávání rákosin.\n\nDříve se na tomto pozemku střídaly kultury zemědělských plodin, v jižním cípu, který byl vždy silně zamokřen, se voda přečerpávala polním čerpadlem.\n\nSeznam chráněných území v okrese Kroměříž\n\n"}
{"id": "117126", "url": "https://cs.wikipedia.org/wiki?curid=117126", "title": "Dělení Karpat", "text": "Dělení Karpat\n\nKarpaty se z hlediska českého i slovenského geomorfologického členění považují za subsystém Alpsko-himálajského systému. Jejich dělení na provincie, subprovincie, oblasti a celky je jednotné v odborných kruzích v Česku a na Slovensku, dobře na ně navazuje i členění polské. Členění v ostatních zemích, zejména na Ukrajině a v Rumunsku, není propracované tak detailně ani podle stejných kritérií.\n\nTradičně se Karpaty dělí na tři provincie: Západní, Východní a Jižní Karpaty. V rumunském pojetí se ale za Jižní Karpaty považuje pouze jejich nejvyšší, ze západu na východ se táhnoucí pásmo. Rumunské Západní Karpaty (nezaměňovat se Západními Karpatami na severu) se posuzují samostatně, stejně jako Transylvánská vysočina i Srbské Karpaty.\n\nPodle českého a slovenského geomorfologického členění tvoří hranici mezi Západními a Východními Karpatami Kurovské neboli Tyličské sedlo (polsky Przełęcz Tylicka), ležící ve výšce 683 m n. m. na slovensko-polské hranici mezi Ľubovnianskou a Ondavskou vrchovinou. Podle polského členění Jerzyho Kondrackiego patří ještě celé Nízké Beskydy do západokarpatské provincie a dotyčná hranice prochází až Lupkovským průsmykem v Laborecké vrchovině.\n\nJako hranice mezi Východními a Jižními Karpatami se často uvádí průsmyk Predeal (1033 m n. m.) na spojnici Brașova a údolí Prahovy, avšak podle Čížka a kol. se „za rozhraní mezi Východními a Jižními Karpatami dnes neuznává tzv. klasická hranice, tj. údolí řeky Prahova a posunuje se do údolí řeky Dîmbovița a kuloáru Rucar – Bran.“ Na západě se Jižní Karpaty stýkají s rumunskými Západními Karpatami \"(Carpații Occidentali),\" přičemž hranice probíhá údolími řek Cerna a Timiș.\n\nČeské, slovenské a polské členění dělí Západní i Východní Karpaty na vnější flyšové a vnitřní (krystalické, vulkanické aj.) pásmo. V Rumunsku bývají členěny Východní Karpaty ležící na rumunském území na tři samostatné geografické skupiny (severní, střední a jižní) a ne na Vnější a Vnitřní Východní Karpaty:\n\n\nTransylvánská plošina někdy nebývá považována za součást Karpat. Srbské Karpaty bývají někdy přiřazovány k Jižním Karpatám, někdy naopak vůbec nebývají považovány za součást Karpat.\n\nNíže použité zkratky států, na jejichž území Karpaty zasahují:\n\n\n\n\n\nRumunsky \"Podișul Transilvaniei\". (Někdy nebývá považována za součást Karpat.)\n\nSrbsky \"Karpatske planine,\" t.j. „Karpatské hory“. Někdy bývají řazeny pod Jižní Karpaty (společně s Banátskými horami), někdy nejsou vůbec považovány za součást Karpat, nýbrž Balkánských hor. Důvodem je praktická neexistence jasné geologické hranice.\n\n\n"}
{"id": "117128", "url": "https://cs.wikipedia.org/wiki?curid=117128", "title": "Karlovo náměstí", "text": "Karlovo náměstí\n\nKarlovo náměstí se nachází ve více obcích v Česku:\n\nV ostatních zemích:\n"}
{"id": "117130", "url": "https://cs.wikipedia.org/wiki?curid=117130", "title": "Kurovské sedlo", "text": "Kurovské sedlo\n\nKurovské nebo též Tyličské sedlo () se nachází v nadmořské výšce 683 m na slovensko-polské hranici, na spojnici mezi slovenským městem Bardejov a polským městem Nowy Sącz. Odděluje Ľubovnianskou vrchovinu na jihozápadě od Ondavské vrchoviny a Busova na severovýchodě. Podle slovenského členění zde probíhá také hranice mezi Západními a Východními Karpatami.\n\nSedlem prochází silnice ze slovenského Kurova do polské Muszynky a Tylicze.\n"}
{"id": "117132", "url": "https://cs.wikipedia.org/wiki?curid=117132", "title": "Centrum grupy", "text": "Centrum grupy\n\nCentrum grupy je pojem užívaný v abstraktní algebře. Jde o podgrupu, jejíž každý člen komutuje s libovolným členem grupy. To odpovídá prvkům grupy, které mají v působení na sobě pomocí vnitřních automorfismů jednoprvkovou orbitu.\n\n\"Centrem\" grupy formula_1 myslíme množinu formula_2\nTedy množinu všech prvků z formula_3, které s každým prvkem z formula_3 vyhovují komutativnímu zákonu. Ve zbytku článku jej budeme značit formula_5.\n\nNechť formula_1 je grupa. Pak formula_7 (centrum grupy G je její normální podgrupa).\n\nRozmyslete si, že formula_5 je uzavřené na formula_9 (tj. pokud formula_10, pak i formula_11) a formula_12 (připomeňme, že prvek formula_13 jednotkový prvek grupy formula_3, pokud formula_15).\n\nPokud je formula_16, pak formula_17. Tím jsme ukázali, že formula_18.\n\nZatím jsme dokázali, že formula_5 je grupa, víme, že se skládá jen z prvků formula_3, takže je to podgrupa formula_21 Pro dokončení důkazu ještě potřebujeme, aby byla normální.\n\nVezměme si libovolné formula_16 a jakékoli formula_23 Pak formula_24. Tedy formula_25 a proto je formula_5 normální podgrupa formula_21\n\nNosič formula_3 každé grupy formula_1 může být zapsán takto: formula_30, kde formula_31 je orbita prvku formula_32 vzhledem k vnitřnímu automorfismu a formula_33 je množina representantů alespoň dvouprvkových orbit grupy formula_3.\n\nJe-li formula_1 konečná grupa, pak formula_36, kde formula_33 je množina representantů alespoň dvouprvkových orbit grupy formula_3 a formula_39 je index stabilisátoru prvku formula_40.\n\nNechť formula_1 je grupa řádu formula_42, kde formula_43 je prvočíslo a formula_44. Pak formula_45.\nAť formula_46 je grupa řádu formula_47, kde formula_43 je prvočíslo. Pak formula_46 je komutativní a buď formula_50 nebo formula_51\n\nVyužívá pojmu centrum grupy a proto sem byla tato věta zařazena (jako pozvánka ke studiu algebry). Jinak je delší a zvídavý čtenář si jej může vyhledat v literatuře uvedené na konci článku.\n\n\nL.Procházka a kolektiv: Algebra, Academia, Praha 1990\n\nSkripta prof.Trlifaje z MFF UK (formát pdf)\n"}
{"id": "117133", "url": "https://cs.wikipedia.org/wiki?curid=117133", "title": "Vnější Západní Karpaty", "text": "Vnější Západní Karpaty\n\nVnější Západní Karpaty jsou geomorfologickou subprovincií Západních Karpat, která zasahuje do Rakouska, České republiky, Polska a na Slovensko. Nejvyšším vrcholem této subprovincie je Babia hora (polsky \"Babia góra\") o výšce 1 725 m n. m.\n\nPodle geomorfologického členění Česka se člení na geomorfologické oblasti: \n\nVnější Západní Karpaty jsou tvořeny svrchnokřídovými až oligocenními mořskými uloženinami pískovců a jílovců, v menší míře i slepenců, často s výrazným, mnohonásobně se střídajícím zvrstvením – tedy uloženinami typického flyše. V oblasti Slovenska a Polska se mezi Vnějšími a Centrálními Západními Karpaty nachází i takzvané bradlové pásmo. Tvořené šupinami jurských a křídových vápenců v mladším slínitém a flyšovém obalu.\n\n"}
{"id": "117134", "url": "https://cs.wikipedia.org/wiki?curid=117134", "title": "Jihomoravské Karpaty", "text": "Jihomoravské Karpaty\n\nJihomoravské Karpaty - (německy Österreichisch-Südmährische Karpaten) geomorfologická oblast na jižní Moravě a v severovýchodním Rakousku geomorfologické subprovincii Vnější Západní Karpaty.\n\nČlení se na geomorfologické celky:\n\nJihomoravské Karpaty jsou tvořeny flyšovými jílovci a pískovci, neogenními sedimenty a sprašemi s vypreparovanými bloky jurského vápence.\n\nGeografický místopisný slovník, Academia, Praha, 1993. .\n"}
{"id": "117135", "url": "https://cs.wikipedia.org/wiki?curid=117135", "title": "Mikulovská vrchovina", "text": "Mikulovská vrchovina\n\nMikulovská vrchovina je geomorfologický celek na jižní Moravě v geomorfologické oblasti Jihomoravských Karpat. Členitá vrchovina z měkkých flyšových vrstev s vystupujícími bradly jurských vápenců.\n\nDělí se na geomorfologické podcelky:\n\nSoučást CHKO Pálava (od r. 1976) a Biosférické rezervace Dolní Morava (od r. 1986).\n\n"}
{"id": "117137", "url": "https://cs.wikipedia.org/wiki?curid=117137", "title": "Západní Karpaty", "text": "Západní Karpaty\n\nZápadní Karpaty - geomorfologická provincie geomorfologického subsystému Karpat na území Česka, Slovenska (největší část), Rakouska, Polska a Maďarska. Táhnou se v délce asi 500 km od Dolního Rakouska (německy Niederösterreich) po Kurovské neboli Tyličské sedlo (polsky Przełęcz Tylicka) na slovensko-polských hranicích. Největší šířka je cca 200 km, nejvyšší vrchol - \"Gerlachovský štít\" - 2655 m n. m. v Tatrách.\n\nZápadní Karpaty se člení na:\n\n1. Předneogenní provrásněné oblasti, které tvoří vlastní pohoří:\n2. Oblasti pokryté neogénem, který není provrásněn:\n\nJako \"Západní Karpaty\" tuto jednotku označuje česká, slovenská, polská a rakouská geomorfologie. V Maďarsku se preferuje označení \"Severozápadní Karpaty\" (\"Északnyugati-Kárpátok\") na odlišení od Západních Karpat v Rumunsku.\n\n\n"}
{"id": "117138", "url": "https://cs.wikipedia.org/wiki?curid=117138", "title": "Vnitřní Západní Karpaty", "text": "Vnitřní Západní Karpaty\n\nVnitřní Západní Karpaty ( ) je geomorfologická subprovincie geomorfologické provincie Západní Karpaty na území Rakouska, Slovenska, Polska a Maďarska. Nejvyšším vrcholem je \"Gerlachovský štít\" o výšce 2 655 m n. m.\nČlení se na geomorfologické oblasti:\n\nVnitřní Západní Karpaty jsou tvořeny metamorfovanými horninami prostoupenými hlubinnými vyvřelinami. Přes ně je uložen mořský karbon a kontinentální perm. Na tomto starém podkladu jsou uloženy mořské uloženiny od spodního triasu až do konce spodní křídy. Tyto uloženiny spolu se svým podložím byly ve svrchní křídě postiženy intenzivním alpinotypním vrásněním.\n\n"}
{"id": "117139", "url": "https://cs.wikipedia.org/wiki?curid=117139", "title": "Václavské náměstí (rozcestník)", "text": "Václavské náměstí (rozcestník)\n\nVáclavské náměstí se jmenuje:\n\n"}
{"id": "117140", "url": "https://cs.wikipedia.org/wiki?curid=117140", "title": "Vněkarpatské sníženiny", "text": "Vněkarpatské sníženiny\n\nVněkarpatské sníženiny obepínají zevně oblouk Karpat ze západu, severu a východu. Jsou obvykle považovány za součásti jednotlivých provincií Karpat, tj. západokarpatské, východokarpatské, případně i jihokarpatské sníženiny. Kromě západokarpatských vnějších sníženin ale není možné nalézt jejich exaktní zařazení v geomorfologickém členění.\n\nNa území \"České republiky\" jsou Vněkarpatské sníženiny geomorfologickou subprovincií geomorfologické provincie Západní Karpaty. Probíhají napříč celým územím, od Znojma k Ostravě.\nNa území České republiky se člení na: \n\nVněkarpatské sníženiny jsou pokryty neogénem, který představuje potektonickou formaci, postiženou především radiální tektonikou (flexury a poklesy).\n\n"}
{"id": "117141", "url": "https://cs.wikipedia.org/wiki?curid=117141", "title": "Západní Vněkarpatské sníženiny", "text": "Západní Vněkarpatské sníženiny\n\nZápadní Vněkarpatské sníženiny jsou geomorfologická oblast v subprovincii Vněkarpatské sníženiny. Leží na východní Moravě a v severovýchodním Rakousku. Nejvyšším bodem je rakouský Buschberg (491 m).\n\nČlení se na následující geomorfologické celky:\n\n\n"}
{"id": "117142", "url": "https://cs.wikipedia.org/wiki?curid=117142", "title": "Weinviertler Hügelland", "text": "Weinviertler Hügelland\n\nWeinviertler Hügelland (česky \"Weinviertelská pahorkatina)\" je geomorfologický celek v oblasti Západních Vněkarpatských sníženin. I když malými částmi zasahuje na Moravu, jeho převážná část leží v Dolním Rakousku v oblasti Weinviertel, jež mu dala jméno. Nejvyšším bodem je Buschberg (491 m n. m.) v podcelku Leiser Berge.\n\n"}
{"id": "117143", "url": "https://cs.wikipedia.org/wiki?curid=117143", "title": "Dyjsko-svratecký úval", "text": "Dyjsko-svratecký úval\n\nDyjsko-svratecký úval je geomorfologický celek na jižní Moravě v geomorfologické oblasti Západních Vněkarpatských sníženin. Nejvyšší a výrazný vrchol tvoří Výhon (355 m n. m.), nejnižší bod (kolem 170 m n. m.) je v oblasti Novomlýnských jezer. Úval tvoří sníženina s plochým profilem vyplněná třetihorními a čtvrtohorními usazeninami, nivy a terasy řek Dyje, Jevišovky a Jihlavy se sprašemi.\n\nÚval vyplňuje jihovýchod okresu Znojmo, severozápadní okraj okresu Břeclav a jižní část okresu Brno-venkov, na jeho okraji se nacházejí i města Znojmo a Brno. Na severozápadě je ohraničen Jevišovickou pahorkatinou a Bobravskou vrchovinou, na severu Drahanskou vrchovinou, zatímco na jihovýchodě je Ždánickým lesem a Mikulovskou vrchovinou oddělen od Dolnomoravského úvalu. Na severovýchodě je Vyškovskou bránou propojen s Hornomoravským úvalem. V jižní části přesahuje do Rakouska.\n\nKrajina úvalu je převážně polní, mimo nivy téměř bezlesá. Patří mezi nejsušší oblasti Česka. Jednalo se o jedinou oblast hnízdění kriticky ohroženého dropa velkého (\"Otis tarda\") v Česku, v současnosti už hnízdění není prokázáno.\n\nDo roku 1945 byla většina úvalu (zhruba západně od Svratky) obydlena převážně Němci, v okolí Novosedel také Chorvaty. Dnes je oblast z většiny řídce zalidněnou periferií, pouze na severu sem zasahuje jižní suburbium Brna.\n\n"}
{"id": "117144", "url": "https://cs.wikipedia.org/wiki?curid=117144", "title": "Hornomoravský úval", "text": "Hornomoravský úval\n\nHornomoravský úval je geomorfologický celek na Moravě v geomorfologické oblasti Západních Vněkarpatských sníženin. Nejvyšším vrcholem je \"Jelení vrch\" 345 m n. m. \n\nÚval je tvořen sníženinou, vyplněnou pliocenními sedimenty a kvartérními náplavami řek. Osou úvalu je řeka Morava (v severní části i řeka Oskava), největšími přítoky jsou zde řeky Bečva a Haná. \n\nÚval se táhne od Libiny na severu po Otrokovice na jihu. Někdy se nesprávně uvádí, že začíná na severu až u Bludova, což je omyl, počítající s Mohelnickou brázdou jako podcelkem Hornomoravského úvalu. Ve skutečnosti jsou obě tyto sníženiny z geomorfologického hlediska rovnocennými celky. Jejich hranici tvoří tzv. Třesínský práh u Mladče západně od Litovle. Toto místo je zároveň i rozhraním mezi dvěma základními geomorfologickými provinciemi na území České republiky: Západními Karpatami a Českou vysočinou.\n\nGeomorfologická klasifikace:\n\nNejvětšími městy jsou ve středu ležící Olomouc, Přerov a Prostějov. Zemědělsky hodně využívaná oblast. Národopisná oblast Haná.\n"}
{"id": "117145", "url": "https://cs.wikipedia.org/wiki?curid=117145", "title": "Vyškovská brána", "text": "Vyškovská brána\n\nVyškovská brána je geomorfologický celek na Moravě v geomorfologické oblasti Západních Vněkarpatských sníženin. Tvoří předěl mezi Drahanskou vrchovinou (Česká vysočina) a Litenčickou pahorkatinou (Karpaty) a propojuje Dyjsko-svratecký a Hornomoravský úval. Je tvořena pahorkatinou na terciérních a kvartérních usazeninách, obsahuje nízké rozvodí (\"Na hanácké\" 339 m n. m.) mezi povodím Rakovce a Hané. Národopisně je součástí Hané, největším sídlem je Vyškov.\n\nVyškovská brána je důležitá z dopravního hlediska, prochází jí dálnice D1 (evropská silnice E462) a celostátní železniční trať Brno–Přerov.\n\n"}
{"id": "117146", "url": "https://cs.wikipedia.org/wiki?curid=117146", "title": "Moravská brána", "text": "Moravská brána\n\nMoravská brána je geomorfologický celek na Moravě v oblasti Západních Vněkarpatských sníženin. Tvoří protáhlou sníženinu mezi Podbeskydskou pahorkatinou a Nízkým Jeseníkem, propojující Hornomoravský úval a Ostravskou pánev.\n\nTvoří ji plochá pahorkatina vyplněná neogénními sedimenty s pokryvem uloženin pevninského ledovce a s rozsáhlými sprašovými pokryvy. Nejvyšším bodem je \"Lučická Stráž\" 339 m n. m.\n\nSoučástí Moravské brány je Bečovská brána – nenápadné sedlo mezi říčkou Ludinou a potokem Doubravou, v němž se nachází nejnižší místo rozvodí Baltského a Černého moře – ve výšce jen 316 m n. m. V terénu betonovým památníkem vyznačené místo při silnici I/47 mezi Hranicemi a Bělotínem se nachází ve výšce 337 m n. m.\n\nProtisměrně jí protékají řeky Bečva (na jihozápad) a Odra (na severovýchod) s přítokem Luhou – prochází tudy hranice jejich povodí, což je současně hlavní evropské rozvodí mezi úmořím Baltského a Černého moře.\n\nMoravská brána je od pradávna klíčovou komunikační spojnicí Moravy a Slezska, v celoevropském pohledu pak Pobaltí se Středomořím. Od pravěku jí procházela Jantarová stezka, později jí byla vedena jedna z prvních a nejdůležitějších železničních tratí Habsburské monarchie – Severní dráha císaře Ferdinanda – spojující metropoli Vídeň s Haličí, po rekonstrukci (v totožné trase) označovaná jako 2. tranzitní železniční koridor, jenž je součástí VI. panevropského koridoru. Moravskou branou prochází také dálnice D1, evropské silnice E442 a E462, a v plánech jí potenciálně vede i průplav Dunaj-Odra.\n\n"}
{"id": "117147", "url": "https://cs.wikipedia.org/wiki?curid=117147", "title": "Staroměstské náměstí (rozcestník)", "text": "Staroměstské náměstí (rozcestník)\n\nNázev Staroměstské náměstí nese více míst:\n\n"}
{"id": "117149", "url": "https://cs.wikipedia.org/wiki?curid=117149", "title": "Generování grupy", "text": "Generování grupy\n\nGenerování grupy je matematický pojem z teorie grup. Je speciálním případem obecného pojmu generování, který popisuje, kdy je nějakou matematickou strukturu možné vytvořit z její vlastní části pomocí jistých operací.\n\nMějme grupu formula_1. O množině formula_2 říkáme, že generuje grupu formula_1, pokud pro každé formula_4 existují prvky formula_5, takové, že formula_6 nebo formula_7 pro všechna formula_8, a platí formula_9. \n\nNěkteré z prvků formula_10 přitom mohou mít stejnou hodnotu.\n\nO grupě formula_1 také hovoříme jako o grupě generované množinou formula_12.\n\nKaždý prvek množiny formula_12 je označován jako generátor grupy.\n\nGrupa generovaná jednoprvkovou množinou se nazývá cyklická grupa.\n\n"}
{"id": "117150", "url": "https://cs.wikipedia.org/wiki?curid=117150", "title": "Edain", "text": "Edain\n\nEdain (sg. \"Adan\", quenijsky \"Atani\", \"Druhorození\") byli ti lidé v příbězích J. R. R. Tolkiena, kteří se vydali do Beleriandu a stali se přáteli elfů. Edain se dělí na Tři rody (Bëorovci, Haladin a Hadorovci). \n\nPřestože se původně označení Edain a Atani vztahovalo na celý lidský druh, postupně se vžilo užívat tyto výrazy pouze pro lidi ze Tří rodů. \n\nPrvní rod Edain byl nejblíže spřízněn s třetím, jejich jazyky se podobaly a dlouhou část cesty vedly společně. Nejrozšířenější v tomto rodě byli potomci Bëora, a proto se tento rod často nazývá jako Bëorův. Ti se nejprve načas usadili u jezera Rhûn, ale poté přešli Mlžné a (většina) Modré hory, a dorazili do Ossiriandu. Tam je nalezl Finrod Felagund a vyvedl je z Ossiriandu do Estoladu, tábořiště. Tam rovněž nějaký čas dleli, než jim byl dán v léno Ladros na severozápad od Dorthonionu. Z něj vzešli mj. Beren a Húrinova manželka Morwen Eledhwen. Po Dagor Bragollachu však byla většina Prvního rodu povražděna, ženy a děti odvedla Emeldir Mužná do Dor-Lóminu k Třetímu rodu, kdežto přežívající muži bojovali a byli vyhubeni. Na konci Prvního věku slunce splynuli s Třetím rodem v Númenorejce. Většina Věrných byla původem z Prvního rodu stejně jako většina Númenorejské populace Gondoru a Arnoru.\n\nPříbuzní Prvního rodu žili především v severním Eriadoru, kde se v Hůrce smísili s Druhým rodem a hobity. Po založení Arnoru se Dúnadané a „protobëorovci“ smísili.\n\nPrvní rod je popisován jako černovlasý, šedooký, a nejvíce připomínající Noldor ze všech lidí.\n\nDruhý rod, nazývaný též Haladin, byl vzdáleněji příbuzný s ostatními rody, a mluvil jiným jazykem. Jeho příslušníci měli samotářskou povahu, a nevměšovali se do okolních věcí, pokud se to netýkalo jejich obrany. \n\nKdyž se dostali do Beleriandu, neodešli do Estoladu, ale místo toho se usadili v jižním Dor-Caranthiru. Tam byli přepadeni skřety, a byli by yhlazeni, nebýt statečného muže jménem Haldad a jeho dětí Haldara a Haleth. Ti ubránili svůj lid, a protože Haldad a Haldar zemřeli, vzali si Haleth za paní. Do té doby totiž neměli vládce, a žili sami ve svých komunitách. Pod jejím vedením se usadali v lese Brethil a střežil Brody přes Teiglin. Populace Haladin byla zdecimována po Pádu Doriathu a hrstka přeživších uprchla k Ústí Sirionu a poté odplula na Númenor. Všichni zřejmě zahynuli při Pádu Númenoru.\n\n„Protohaladin“ ve Středozemi byla v Druhém věku značná populace. Žili v lesích, které později Númenorejci vyhladili, čímž také zdecimovali jejich populaci. Poslední Haladin, zdá se, žili v Hůrce, kde se mísili s „protobëorovci“ a hobity; a z lidu Haladin byli také Vrchovci, a potažmo skřeti Skurut-hai (vznikli zkřížením zlých lidí a skřetů). Ve druhém věku žili ještě „protohaladin“ v celém Gondoru, ale jejich populace se zmenšovala a mísila. Na konci Třetího věku již žili tito lidé zřejmě jen na mysu Andrast.\n\nByl ze všech rodů nejpočetnější. Lidé ze Třetího rodu byli zlatovlasí a modroocí, a nejvíce připomínali Vanyar. Byli dobrými válečníky, a byli věrní Fingolfinovu rodu. Jejich vládcové pocházeli z Marachova rodu. \n\nHadorův rod přišel do Ossiriandu, ale protože jich bylo mnoho, loudali se podobně jako Teleri. Zelení elfové se jich báli, a požádali Finroda, aby je odvedl. Třetí rod se po čase usadil v Dor-Lóminu a byli věrní spojenci elfů z Hithlumu. Nejvíce se však vyznamenali v bitvě Nirnaeth Arnoediad, kde střežili odchod Gondolinských, a všichni až na Húrina byli pobiti. Za to, že se mu Húrin vysmál do tváře, Morgoth nenáviděl Třetí rod a obzvlášť Húrinův rod (viz Narn i Hîn Húrin). \n\nNa konci Prvního věku Slunce odpluli na Númenor, a jejich královská linie zůstala králi Númenoru. Zde se smísili s Prvním rodem a většina jich zemřela při Pádu Númenoru. Většina Černých Númenorejců pravděpodobně pocházela z Třetího rodu, ale ti byli silně zkříženi s Haradskými.\n\n„Protohadorovci“ žili především v Rhovanionu. Sem se řadí lidé z Dolu a Esgarothu, králové Rhovanionu (s nimiž se spříznili gondorští králové), Meddědovci, Éothéod a Rohirrim z Rohanu. \n\n\n"}
{"id": "117156", "url": "https://cs.wikipedia.org/wiki?curid=117156", "title": "Nirnaeth Arnoediad", "text": "Nirnaeth Arnoediad\n\nBitva nespočetných slz, sindarsky nazývaná Nirnaeth Arnoediad, je pátou velkou bitvou Beleriandských válek. Byla svedena v roce 473 Prvního věku. Fëanorův syn Maedhros, který založil tzv. Maedhrosovu unii, v ní chtěl vylákat a porazit Temného pána Morgotha na planině Anfauglith. Morgoth však útok očekával a díky zradě mužů z východu spojence krutě porazil. Po bitvě bylo již pouze otázkou času, kdy se Melkor zmocní zbytku Beleriandu.\n\nBitvou Dagor Bragollach v letech 455-456 bylo prolomeno Obklíčení Angbandu. Beleriand byl nadále chráněn proti Morgothovým stvůrám jen díky udatnosti Noldor a Edain, kteří bránili Maglorovu bránu, Sirionský a Aglonský průsmyk. Velkými činy Berena a Lúthien, se podařilo získat zpět jeden ze Silmarilů. Na klenot si však činili nárok Fëanorovi synové, kteří nezapomněli na svou přísahu.\n\nMaedhros, který se dozvěděl o činech Berena a Lúthien, si uvědomil, že Morgoth není nenapadnutelný. Zároveň však věděl, že Temný pán stále sílí, a že je proto lepší vybojovat rozhodující bitvu co možná nejdřív. Vytvořil Maedhorosovu unii, v níž se spojili Noldor, trpaslíci, tři domy Edain a Východňané z Bórova a Ulfangova rodu. Králové Orodreth z Nargothrondu a Thingol z Doriathu však odmítli vyjít na slovo Fëanorova syna, především kvůli zlým skutkům Celegorma a Curufina. Armády spojenců byly rozděleny na dvě poloviny. Fingon velel západnímu křídlu, ve kterém byli vojáci jeho lidu, Sindar, Edain z Dor-lóminu a Brethilu, malá družina z Nargothrondu a zcela neočekávaně se k nim připojil také Fingonův bratr Turgon s armádou z Gondolinu. Maedhros velel východnímu křídlu, kde stála vojska jeho bratrů, Východňanů a trpaslíků z Ered Luin. Jednoruký Maedhros měl v plánu pochodovat z východu k Angbandu a vylákat tak Morgothovy síly na planinu Anfauglith, kde by na ně ze západu udeřilo Fingonovo vojsko. Známením pro společný útok mělo být zapálení velkého majáku v Dorthonionu.\n\nTemný pán věděl o křivdách mezi svými nepřáteli. Je pravděpodobné, že noví muži, kteří později v boji Eldar a Edain zradili, přišli z východu na jeho zavolání. Morgoth chtěl využít nesmírné početní převahy a nedovolit tak nepřátelským armádám, aby se spojili.\n\nRáno o letním slunovratu byly spojenecké armády připravené k útoku. Fingon očekával Maedhrosův útok, nevěděl však, že Maedhros byl zrádným Uldorem falešně varován před Morgothovým výpadem. Náhle Fingona podpořil jeho bratr Turgon, který se dozvěděl o bitvě a dorazil s desetitisícovým vojskem na pomoc. Temný pán vyslal proti západnímu křídlu značnou sílu a chtěl Fingona vylákat z jeho pevností na pláň. Húrin jediný varoval před Morgothovými úklady a naléhal na Fingona, aby vyčkal Maedhrosova útoku. Morgothův kapitán poslal vyjednavače, kteří přijeli k Barad Eithel s oslepeným Gelmirem, který byl zajat v Dagor Bragollachu a na dohled z pevnosti mu postupně usekali ruce, nohy a nakonec hlavu. To vše naneštěstí viděl Gelmirův bratr Gwindor, který v šílené zlobě vyrazil spolu s mnoha dalšími jezdci z pevnosti, zabil vyjednavače a hnal se hluboko do hlavního skřetího voje. Fingon se vzpamatoval a s celým západním vojskem vyrazil do útoku. Morgothův plán málem selhal, protože hněv Noldor a síla jejich útoku úplně smetla Morgothovo západní křídlo a Gwindor stanul na schodech Angbandu. Temný pán vypustil mnoha tajnými východy své hlavní síly a elfové byli s velkými ztrátami odraženi. Všichni Nargothrondští u brány padli, pouze Gwindor byl spoután a odvlečen. Maedhrosovi se nedařilo z východu probít k Fingonovi, který byl s velkými ztrátami zatlačován zpět. Tehdy dorazili z jihu Gondolinští pod Turgonovým vedením, který se vyvaroval prvního zbrklého útoku. Když se podařilo Turgonovi probojovat se k svému bratrovi, vypustil Morgoth své poslední zálohy. Přišli balrogové, jezdci na vlcích, obři a draci v čele s největším drakem Glaurungem. Angbandské stvůry nedovolili Fingonovu a Maedhrosovu vojsku se spojit. Tehdy se ukázala Ulfangova zrada. Mnoho Východňanů se obrátilo k útěku většina však zezadu napadla voj Fëanorových synů. Maglor zabil vůdce zrady Uldora, a Bórovi synové zabili Ulfasta a Ulwartha. V té chvíli zaútočili dosud skryté zálohy Východňanů z kopců a Maedhrosovo vojsko tak bylo zcela obklíčeno. Fëanorovým synům se podařilo se zbytkem svých mužů a trpaslíky probojovat z bitvy a prchnout na jih k hoře Dolmed. Poslední, kdo z východního křídla bojovali, byli trpaslíci z Belegostu, kteří jako jediní ustáli Glaurungův útok. Glaurung smrtelně ranil jejich pána Azaghâla, ten mu však z posledních sil vrazil svůj nůž do břicha. Glaurung poté spolu s ostatními stvůrami prchnul zpátky do Angbandu. Trpaslíci zvedli tělo svého pána a za zpěvu smutečního žalmu, pomalým krokem opustili bojiště a žádný skřet se je při tom neodvážil napadnout. Na západě na krále Fingona a Turgona zaútočili balrogové v čele se svým pánem Gothmogem. Bratři byli rozděleni a Turgon s Húrinem museli ustoupit k bažině Serech. Fingonův voj byl obklíčen a všichni jeho muži postupně padli. Poslední živý stál velekrál Fingon, který se pustil do souboje s Gothmogem. Velekrál Noldor byl Gothmogem zabit a jeho tělo balrogové zadupali do země. Sirionský průsmyk však stále bránili Gondolinští a muži z Hadorova domu. Húrin nabádal krále Turgona, aby ustoupil a zachránil co nejvíc Eldar. Turgon poslechnul a odešel na jih, zatímco jeho ústup kryli svými štíty muži z Dor-lóminu a vysloužili si tak věčnou slávu. Bránili říčku Rivil, dokud nepřátelé nepřemostili tok svými padlými a ostatek mužů neobklíčili. Zasažen šípem padl Huor a zanedlouho i všichni ostatní. Poslední stál Húrin, který prý sám zabil sedmdesát skalních obrů z Gothmogovy gardy. Morgoth si však přál získat Húrina živého a ten nakonec padnul pod záplavou nepřátel a byl odvlečen Gothmogem do Angbandu.\n\nMorgothův triumf byl úplný. Podle jeho plánu lidé zabíjeli lidi a mezi jeho nepřáteli zavládla nejistota a odcizení. Fingonova říše byla zcela zničena a přeživší Eldar byli odvezeni do dolů na severu. Fëanorovi synové byli donuceni prchnout ze svých panství na jih. Temný pán jako dar věnoval přeživším Východňanům za jejich zradu zemi Dor-lómin, kde přežili ženy, děti a starci z Hadorova domu a zakázal jim ji opouštět. Skřeti a jiné stvůry po bitvě obsadili vysočiny na severu a stále častěji se odvažovali pronikat do Beleriandu. Poslední bezpečná místa byl Gondolin, který Morgotha znepokojoval, protože nevěděl, kde přesně stojí, království Doriath a na čas také Círdanovy přístavy ve Falasu. Morgoth věděl, že Húrin je Turgonovým přítelem a chtěl z něj proto získat informaci o Gondolinu. Húrin se Temnému pánovi vysmíval a nic neprozradil. Proto jej Melkor s celým jeho potomstvem proklel. Po bitvě skřeti sebrali těla padlých a navršili z nich uprostřed planiny Anfauglith mohylu, která se později nazývala Haudh-en-Ndengin, Pahorek zabitých.\n\n"}
{"id": "117157", "url": "https://cs.wikipedia.org/wiki?curid=117157", "title": "Jubilee Line (linka metra v Londýně)", "text": "Jubilee Line (linka metra v Londýně)\n\nJubilee Line je nejnovější linka Londýnského metra. Prochází přes centrum města trasou ve tvaru písmene \"U\" od severozápadu na severovýchod, je značena stříbrnou, respektive šedou barvou. Její první úsek byl otevřen roku 1979.\n\nJubilee Line je podzemní linkou metra, většina její trasy vznikla ražbou, kromě povrchového severozápadního úseku mezi stanicemi Finchley Road a Stanmore, a dále na východě mezi stanicemi Canning Town a Stradford; převažuje koncepce dvou jednokolejných tunelů, některé stanice mají ostrovní nástupiště. Linka je dlouhá celkem 36 km, má 27 stanic a ročně přepraví 213 554 000 cestujících (2011). Slouží jí depo Stratford Market.\n\nKdyž byla linka 1. května 1979 otevřena, nevznikla celá jako nová, ale byla to vlastně přeznačená větev Stanmore linky Bakerloo Line. Až úsek mezi stanicemi Baker Street a Charing Cross o délce čtyř kilometrů byl postaven jako nový. Nově vzniklá stanice pod novým názvem Charing Cross zde vytvořila přestupní uzel, který spojil původní stanici Strand na lince Northern Line a původní stanici Trafalgar Square na lince Bakerloo Line.\n\nJiž existující stanice Charing Cross Embankment na linkách Circle, District, Bakerloo a Northern Line byla současně přejmenována na Embankment.\n\nZamýšleným názvem pro \"Jubilee\" byl \"Fleet Line\", podle říčky Fleet, která je největší londýnskou podzemní řekou. Nakonec však byla pojmenována na počest stříbrného jubilea královny Alžběty II. roku 1977. Taktéž původní záměr prodloužit linku až na Fleet Street byl odložen na neurčito. Podle původního návrhu měla být použita tmavě šedá na označení linky; nakonec se používá stříbrná.\n\nČást, která byla odevzdaná do provozu v roce 1979, byla jen prvním úsekem celkové linky, vzhledem k problémům s financováním navazujících traťových úseků se s výstavbou dalších ale začalo až na konci 90. let 20. století. II. fáze výstavby měla zahrnovat úsek ve směru Aldwych, Ludgate Circus, Cannon Street, a pod Temží až na konečnou stanici Lewisham.\n\nProdloužení výstavby jižního prodloužení Jubilee line ovlivnil také vznik lehkého metra – Docklands Light Railway. Nakonec však stříbrná linka přece jen prodloužena byla. Roku 1999 se ve třech etapách otevíraly nové stanice. Prodloužení se začalo stavět ze stanice Green Park, a tak vznikla větev se stanicí Charing Cross, která byla tudíž nevyužitá; nakonec se rozhodlo o jejím uzavření.\n\nPo svém otevření na lince jezdily soupravy vyrobené v roce 1972. Jejich první výměna se uskutečnila o dvanáct let později, starší vlaky se odsunuly na Northern Line. Nové vlaky se však brzy ukázaly jako nespolehlivé a problémové; například jednokřídlé dveře zpomalovaly provoz. Ještě před otevřením nového úseku v roce 1999 bylo rozhodnuto vozový park opět obměnit. Současné vlaky jsou z roku 1996, podobají se podobným použitým na Northern Line z roku 1995. Vybaveny byly orientačním systémem; jak hlášením zastávek, tak i digitálními ukazateli směru.\n\nVlaky, které až do 26. prosince 2005 na Jubilee line jezdily, byly šestivozové. Na přelomu let 2005 a 2006 bylo rozhodnuto, že budou nasazeny sedmivozové soupravy. Tato změna však nemohla být uskutečněna okamžitě; nebylo technicky možné aby v provozu jezdily jak šestivozové, tak sedmivozové vlaky. Linka tedy byla na celých pět dnů uzavřena, výsledek však přinesl zvýšení kapacity o 6000 cestujících za hodinu, což je nárůst o 17 % oproti původnímu stavu. Modernizací prošlo rovněž signalizační zařízení.\n\n"}
{"id": "117162", "url": "https://cs.wikipedia.org/wiki?curid=117162", "title": "Manwë Súlimo", "text": "Manwë Súlimo\n\nManwë je postava ve fiktivním světě J. R. R. Tolkiena.\n\nManwë, zvaný též Súlimo, je největším Valou, Ilúvatarovým oblíbencem a králem Ardy. Je i největším z Aratar. Melkor je jeho bratrem, jeho manželkou je Varda. V raných verzích byli Manwë a Varda rodiči Fionwëho a Erinti (později Maiar Eönwë a Ilmarë). Manwë je pánem vzduchu, jeho nejmilejší zvířata jsou rychlí ptáci se silnými křídly, obzváště pak orli. Manwë je prost zla. Žije na hoře Taniquetilu, nejvyšší hoře Ardy, v síních Ilmarin.\nPřed vznikem Eä byl spolu se svým bratrem Melkorem největším z Ainur a nejjasněji chápal Ilúvatarovy záměry. Když Melkor způsobil neshodu v Hudbě Ainur, ujal se v písni vůdčího postavení. Jakmile byla Arda utvořena, byl Manwë jmenován Vládcem Ardy, proto dostal svůj nejběžnější titul Starší král. Manwë byl soucitný vládce, lhostejný k vlastní moci. Nerozuměl ovšem zlu včetně toho, jež páchal jeho bratr. Propustil Melkora z Mandosu, tudíž mu dovolil způsobit nedůvěru Fëanora, otrávení a zničení Dvou stromů, vraždu Finwëho, ukradení silmarilů a vzpouru Noldor. K povzbuzení Eldar a lidí, o kterých věděl, že se mají brzy objevit, nechal Aulëho udělat Slunce a Měsíc a vyslal Thorondora a další orly, aby sledovali příchod lidí. Po Válce hněvu hodil Manwë Morgotha do prázdna. Říká se, že v Poslední bitvě, poté co Morgoth unikne, se utká Starší král s Temným pánem na pláních Valinoru, ale že se navzájem nepozabíjejí. \n\nManwë má modré oči a bývá oblečen v modrém plášti. Má safírové žezlo, které pro něj vytvořili Noldor. Vanyar jsou jeho nejoblíbenější elfové a žijí s ním a Vardou na hoře Taniquetilu.\n\nJméno Manwë znamená \"Požehnaný\" a přízvisko Súlimo \"Pán větru\". Bývá také nazýván \"Starší král\", \"(Velký) Král Ardy\", Pán dechu Ardy\" nebo \"Pán Západu\".\n"}
{"id": "117166", "url": "https://cs.wikipedia.org/wiki?curid=117166", "title": "František Adam Míča", "text": "František Adam Míča\n\nFrantišek Adam Jan de Paula rytíř von Míča, (Mitza, Mitscha nebo Mischa), (11. ledna 1746 Jaroměřice nad Rokytnou – 19. března 1811, Vídeň) byl císařský státní úředník a český hudební skladatel.\n\nPocházel z muzikantského rodu Míčů. Jeho strýcem byl jiný významný český hudebník František Antonín Míča (uváděný někdy též jako František Václav Míča). Další členové rodu působili jako výkonní umělci v řadě dvorních kapel.\n\nOtec Františka, Karel, byl jmenován císařským dveřníkem ve Vídni, takže František opustil Jaroměřice již v dětství. Ve Vídni vystudoval práva (1787) a byl jmenován úředníkem české dvorské kanceláře a sekretářem místodržitelství ve Štýrském Hradci (Graz). Postupně sloužil jako císařský a královský úředník v Brucku nad Murou, Krakově, Sandoměři, Kielcích, Lvově a Bukovině. Kariéru dovršil jako zemský prezident ve Lvově. Po vpádu polských vojsk byl vězněn v Lublině. S podlomeným zdravím odešel v roce 1788 do výslužby. Zemřel 19. března 1811 ve Vídni.\n\nFrantišek Adam Míča se zabýval hudbou spíše amatérsky, přesto si vysloužil pozornost Wolfganga Amadea Mozarta, který ho vysoce ocenil. Jeho četné symfonie a komorní skladby se vyznačují radostným optimismem v mozartovském duchu.\n\n\n\n\n\n"}
{"id": "117167", "url": "https://cs.wikipedia.org/wiki?curid=117167", "title": "Hrušky (okres Břeclav)", "text": "Hrušky (okres Břeclav)\n\nObec Hrušky (německy \"Birnbaum\") leží 8 km severovýchodně od Břeclavi. Žije zde obyvatel.\n\nPrvní písemná zmínka o obci pochází z roku 1368.\n\n\n"}
{"id": "117170", "url": "https://cs.wikipedia.org/wiki?curid=117170", "title": "Antonín Matzner", "text": "Antonín Matzner\n\nAntonín Matzner (22. srpna 1944 Plzeň – 16. října 2017) byl český publicista, spisovatel, producent, hudební režisér a dramaturg.\n\nAntonín Matzner studoval klavír u Marty Mikelkové, hudební teorii a skladbu u Josefa Bartovského, Bořivoje Mikoty a Františka Kováříčka. Po studiích začal publikovat v časopisech \"Mladý svět\", \"Melodie\", \"Hudební rozhledy\" atd. V roce 1960 založil v Plzni jazzový klub. Zabýval se hlavně hudební lexikologií. Kromě publicistické činnosti prakticky spolupracoval s předními populárními i jazzovými interprety jako producent a hudební režisér. Byl dramaturgem festivalu Pražské jaro.\n\n\n"}
{"id": "117172", "url": "https://cs.wikipedia.org/wiki?curid=117172", "title": "Pratt &amp; Whitney R-4360", "text": "Pratt &amp; Whitney R-4360\n\nPratt & Whitney R-4360 Wasp Major byl velký hvězdicový motor, navržený a vyráběný během druhé světové války. Šlo o poslední typ z řady motorů Wasp a vrchol výroby pístových motorů, ale válka skončila dříve, než motor mohl pohánět letadla v boji a tak tedy poháněl poslední generaci pístových letounů před proudovými a turbovtulovými letouny.\n\nByl to čtyřhvězdicový motor s 28 válci (7 v každé hvězdici); každá řada byla mírně vybočena než předchozí, takže byl motor uspořádán šroubovitě (viz obrázek) – aby každá řada byla lépe chlazena.\n\nObsah motoru byl 4 362,49 krychlového palce (71,488 litru). Od hvězdicového — radiálního — uspořádání válců a zdvihového objemu motoru udaného v krychlových palcích je odvozeno typové označení motoru R-4360. První verze vyvíjela výkon 3 000 hp (2 237 kW), ale poslední typ vyvinul až 4 300 hp (3 206,5 kW). Motor vážil od 1 579 do 1 755 kg, bylo to hodně, ale jeho poměru výkonu k hmotnosti se vyrovnalo pouze několik jiných motorů.\n\nMotor dostal přezdívku \"corncob\" (kukuřičný klas), díky uspořádání válců.\n\nVyráběl se mezi lety 1944 až 1955; celkem se vyrobilo 18 697 ks. Původně měl být novým pohonem pro bombardér B-29 Superfortress, ten však byl po osazení těmito motory nakonec přeznačen na B-50.\n\n\nVzduchem chlazený čtyřdobý zážehový čtyřhvězdicový osmadvacetiválec. Motor je opatřen reduktorem a odstředivým kompresorem. Kompresní poměr 6,70. Převod reduktoru 3,20÷1. Hřídel vrtule s unašečem SAE No.70. Mazání motoru je tlakové oběžné, se suchou klikovou skříní. Karburátor typu Bendix 100-28-A3.\n\nPředepsané palivo: letecký benzín 115/145 Grade.\n\n\n"}
{"id": "117174", "url": "https://cs.wikipedia.org/wiki?curid=117174", "title": "Jindřichohradecké místní dráhy", "text": "Jindřichohradecké místní dráhy\n\nJindřichohradecké místní dráhy, a.s. (VKM: JHMD) jsou akciová společnost, provozující jihočeské úzkokolejné tratě z Jindřichova Hradce do Nové Bystřice a z Jindřichova Hradce do Obrataně, včetně provozování dopravy na nich. Název společnosti je současně názvem tohoto železničního subsystému. Jindřichohradecké místní dráhy jsou tak jedním z prvních soukromých provozovatelů veřejné železniční dopravy v České republice. Za finanční rok končící 30. června 2017 vykázaly JHMD tržby za přepravu ve výši 6 milionů korun a dotace na provozování dráhy a drážní dopravy 66 milionů korun.\n\nSpolečnost byla založena 19. září 1994 v Praze, od ledna 1995 začala po zápisu do obchodního rejstříku podnikat. Nejprve na uvedených tratích provozovala letní vlaky pro turisty, po zastavení provozu do Nové Bystřice (25. ledna 1997) byla vládou schválena privatizace obou tratí a JHMD je za symbolickou cenu 1,- Kč koupila. Fyzicky však byly tratě předány až 28. února 1998.\nProvoz úzkokolejky byl ztrátový i pro České dráhy, úzkokolejka ale byla potřeba pro dopravu uranu jako strategické suroviny z dolu Okrouhlá Radouň k dalšímu zpracování.\n\nV železničních stanicích Jindřichohradeckých místních drah jsou vydávány dobové lepenkové jízdenky jak pro vlaky motorové, tak parní trakce. JHMD v roce 1999 odkoupily od NADASu strojní vybavení jediné české tiskárny lepenkových jízdenek a od roku 2000 provozují v Kamenici nad Lipou vlastní tiskárnu. Třetinu její produkce používají JHMD pro vlastní potřebu, zbytek odebírají České dráhy pro nostalgické jízdy, různé muzejní železnice, ve stejném formátu se vyrábějí i různé vstupenky, losy či vizitky.\n\nKromě pravidelné osobní a nákladní dopravy, provozuje JHMD v měsících červen až září také pravidelné spoje, tažené parní lokomotivou, vlaky na objednávku s parní i motorovou lokomotivou, s možností připojení historické soupravy. Zajímavostí jsou také výlety historickým autobusem na hrad Landštejn a nedaleké rakouské úzkokolejky. JHMD se v říjnu 2012 staly prvním železničním dopravcem zapojeným do autobusového místenkového systému AMSBUS..\nOd června 2009 se Jindřichohradecké místní dráhy také podílejí na provozování normálněrozchodných vlaků. Jedná se o dvě tratě v Ústeckém kraji - Doupovskou a Švestkovou dráhu, v knižním jízdním řádu označené jako 113 a 164.\n\n\n"}
{"id": "117177", "url": "https://cs.wikipedia.org/wiki?curid=117177", "title": "Stáj", "text": "Stáj\n\nStáj je objekt určený k trvalému nebo dočasnému chovu hospodářských zvířat v budovách. V běžném užití se jako stáj označuje stavba k ustájení koní a skotu, ze zootechnického a zoohygienického hlediska se však jedná o každou stavbu určenou k chovu hospodářských zvířat, včetně budov k chovu prasat, staveb pro chov drůbeže, stájí pro kozy a ovce či objekty k chovu a výkrmu králičích brojlerů.\n\nUstájení v uzavřeném prostoru je v ČR nejrozšířenějším způsobem chovu hospodářských zvířat. Chov ve stájích umožňuje odstranění vlivu místních klimatických podmínek, především teploty, vlhkosti a délky světelného dne, které výrazným způsobem ovlivňují reprodukční výkonnost a produkční užitkovost hospodářských zvířat. Řízením životního prostředí zvířat ve stájích je možné tuto užitkovost značně zvýšit. Moderní vysoce užitková plemena nebo užitkoví hybridi dosahují své geneticky zakódované užitkovosti jen při odpovídajícím ustájení a mnohdy jsou pro chov bez stájí, tedy pro chov pastevní, nevhodná, protože zvířata nejsou dostatečně otužilá, pohyblivá a schopná si na pastvě sama nalézt dostatek potravy.\n\nStájové prostředí, tvořené použitou technologií chovu a hygienou chovu, ovlivňuje zdraví a užitkovost chovaných zvířat zcela zásadním způsobem a společně s výživou hospodářských zvířat a jejich geneticky daným založením je základním prvkem rentability chovu, protože umožňuje zvířatům dosáhnout vysoké užitkovosti. Nevhodné stáje užitkovost chovaných zvířat snižují a navíc mají negativně ovlivňují i pohodu, wellfare, chovaných zvířat.\n\nZvláštním typem stáje je karanténní stáj a izolační stáj. Jsou to pomocné stájové objekty sloužící k prevenci a tlumení nákaz. V karanténní stáji jsou odděleně od ostatních ustájena nově příchozí zvířata. V izolačních stájích jsou držena zvířata nemocná či zvířata z onemocnění podezřelá.\n"}
{"id": "117179", "url": "https://cs.wikipedia.org/wiki?curid=117179", "title": "Mrazový den", "text": "Mrazový den\n\nMrazový den je meteorologické pojmenování pro den, kdy minimální teplota klesne pod bod mrazu, a tedy se dostane pod teplotu 0 °C. Počet mrazových dní je zaznamenán v „Ročenkách povětrnostních pozorování meteorologických stanic republiky Československé“.\n"}
{"id": "117180", "url": "https://cs.wikipedia.org/wiki?curid=117180", "title": "Tropický den", "text": "Tropický den\n\nTropický den je meteorologický termín označující den, kdy maximální teplota dosáhne minimálně 30 ˚C. Jejich počet obvykle roste směrem k rovníku a klesá s nadmořskou výškou.\n\nV Česku se v průměru vyskytuje 14 tropických dnů ročně, nicméně země zná jak roky zcela bez tropických dnů (1940), tak i s více než 30 (např. 37 dnů v roce 1994). Ve výškách nad 1000 m n. m. se tropické dny v ČR vyskytují jen vzácně.\n\n"}
{"id": "117181", "url": "https://cs.wikipedia.org/wiki?curid=117181", "title": "Ledový den", "text": "Ledový den\n\nLedový den je v meteorologické terminologii označení dne, kdy se teplota po celý den drží pod bodem mrazu. Nejvyšší počty ledových dnů jsou zaznamenávány v oblastech pólů ve větších vzdálenostech od mořské hladiny. V České republice se s ledovými dny setkáváme nejčastěji od listopadu do března. Nejvíc se jich vyskytuje v lednu. Průměrný roční počet ledových dnů se v Česku pohybuje od 30 v nížinách až po 80 na horách. Nejméně, kolem 10 ročně, se jich vyskytuje v centru Prahy; nejvíce, až 113, v nejvyšších polohách Krkonoš, Jeseníků a Beskyd.\n"}
{"id": "117183", "url": "https://cs.wikipedia.org/wiki?curid=117183", "title": "Severní Vněkarpatské sníženiny", "text": "Severní Vněkarpatské sníženiny\n\nSeverní Vněkarpatské sníženiny (polsky \"Podkarpacie Północne)\" jsou geomorfologická oblast na severní Moravě, ve Slezsku a v jižním Polsku v geomorfologické subprovincii Vněkarpatské sníženiny v Západních Karpatech. Podle polského členění podle Jerzyho Kondrackého nejde o oblast (makroregion), ale o jednotku o úroveň vyšší, tedy podprovincii.\n\nČlení se na následující makroregiony (v českém členění makroregionu obvykle odpovídá geomorfologická oblast, avšak Ostravská kotlina není \"oblast,\" nýbrž \"celek).\" U každého makroregionu je uvedeno jeho číslo podle polského členění:\n\n\n"}
{"id": "117184", "url": "https://cs.wikipedia.org/wiki?curid=117184", "title": "Ostravská pánev", "text": "Ostravská pánev\n\nOstravská pánev (polsky \"Kotlina Ostrawska \") je geomorfologický celek na severní Moravě a ve Slezsku v geomorfologické oblasti Severních Vněkarpatských sníženin. Nejvyšším vrcholem jsou Kouty s nadmořskou výškou 336 m n. m. nacházejícím se v katastrálním území obce Sedliště, kde Ostravská pánev již přechází postupně v Podbeskydskou pahorkatinu. Je to rovina až plochá pahorkatina, protékaná řekou Odrou a jejími přítoky (Opavou, Ostravicí a Olší). Jde o hustě obydlenou a urbanizovanou oblast (ostravská aglomerace). Těží se zde černé uhlí, vyskytuje se tu těžký průmysl. Nachází se zde národopisná oblast Lašsko. \n\nNejdůležitější města jsou Ostrava, Karviná a Havířov.\n\n\n"}
{"id": "117186", "url": "https://cs.wikipedia.org/wiki?curid=117186", "title": "Nadechnout se", "text": "Nadechnout se\n\nNadechnout se (anglicky \"Coming Up For Air\") je méně známý román George Orwella odehrávající se v Anglii těsně před začátkem druhé světové války.\n\nOrwell tuto knihu napsal v roce 1938 při svém půlročním pobytu v Maroku.\n\nGeorge Bowling je průměrný obyvatel středoanglického předměstí, má průměrný plat, nadprůměrnou váhu, nepřitažlivou ženu Hildu, kterou má sice rád, ale určitě ji nemiluje. K tomu dvě malé, rozjívené děti a hypotéku na domek, kterých jsou všude kolem stovky. Pracuje jako pojišťovací agent, ale práce ho příliš neuspokojuje. Při jedné cestě do práce, kdy mu nad hlavami létají bombardéry a schyluje se k druhé světové válce, ho banální příhoda donutí zavzpomínat na své dětství a mládí strávené v Dolním Binfieldu, kdesi ve střední Anglii. Vzpomíná na bezstarostné dětství, klukovské rvačky, svého bratra i rodiče, první lásky, ale i na rybaření, kterému se od svých šestnácti let nevěnoval. Také na lesy a rybníky kolem rodného městečka, které mu poskytovaly možnost útěku a odpočinku.\n\nGeorge Bowling se rozhodne a bez vědomí rodiny se na týden do kraje svého dětství vrátí. Místo klidné přírody a malého zapadlého městečka tu ovšem nalezne průmyslovou zónu, továrny a nově vystavěné domy namísto lesů, luk a rybníků. Strach z války, existenční nejistota a nedostatek peněz prolínající se vzpomínkami na bezstarostná léta, to jsou hlavní motivy knihy.\n\n"}
{"id": "117193", "url": "https://cs.wikipedia.org/wiki?curid=117193", "title": "Šumšu", "text": "Šumšu\n\nŠumšu (rusky: \"Остров Шумшу\"; japonsky: 占守島, \"Šumušu-tó\"; v ainštině: \"ši mošir\") je nejsevernější z Kurilských ostrovů. Nalézá se 11 km jihozápadně od Kamčatky, resp. jeho nejjižnějšího výběžku mysu Lopatka (je částečně zřetelný v pravé části fotografie). Od Kamčatky jej odděluje První kurilský průliv, od ostrova Paramušir (v levé části fotografie) je oddělen asi 2 km širokým Druhým kurilským průlivem.\n\nRozloha ostrova je 388 km², délka dosahuje 28 km a šířka 15 km. Nejvyšší bod ostrova je položen ve výšce 189 m n. m. a je tak nejnižším ze severní skupiny ostrovů. Povrch ostrova je pokryt mnoha jezírky a bažinami. Na ostrově se totiž, jako na jediném ze severní skupiny, nenachází žádný vulkán.\n\nV srpnu 1945 se tu odehrála bitva o Šumšu.\n\n"}
{"id": "117196", "url": "https://cs.wikipedia.org/wiki?curid=117196", "title": "Hustoty látek", "text": "Hustoty látek\n\nTento seznam uvádí v abecedním pořadí hustoty látek. Seznam je neúplný. U některých látek s ne zcela přesně definovaným složením nebo strukturou je uveden interval nebo přibližná hodnota. Není-li uvedeno jinak, jedná se o údaj za běžného tlaku a teplotě 20 °C. Hustota je uvedena v kg/m³.\n\n\n\n\n\n\n\n\n\n\n"}
{"id": "117197", "url": "https://cs.wikipedia.org/wiki?curid=117197", "title": "Abcházština", "text": "Abcházština\n\nAbcházština je severozápadní kavkazský jazyk používaný Abcházci v Abcházii, Gruzii a Turecku. Používá jej 70 000–100 000 mluvčích v Abcházii a až několik desítek tisíc v Turecku. Abcházština je úředním jazykem v Abcházii (podle ústavy sporné Republiky Abcházie spolu s ruštinou, podle Gruzie je spolu s gruzínštinou jedním z oficiálních jazyků de facto neexistující gruzínské Autonomní republiky Abcházie). Jazyk má velký počet souhlásek (58) a naopak pouze dvě samohlásky.\n\nAbcházština je používána především v Abcházii, kde je oficiálním jazykem separatistické Abchazské republiky. Status úředního jazyka jí spolu s gruzínštinou zaručuje i gruzínská ústava z roku 1995. Používána je také velkou abchazskou menšinou v Turecku. Přesný počet tamních mluvčích není znám.\n\nAbcházština se obecně dělí do těchto tří nářečí:\n\nDo konce 19. století existovalo v Abcházii ještě několik dialektů, jimiž se zde již nehovoří a využívá je jen diaspora v zahraničí.\n\nAbcházština používá od roku 1862 přizpůsobenou cyrilici. První abecedou byla cyrilice se 37 znaky, vyvinutá baronem Peterem von Uslar. V roce 1909 byla používána cyrilice o 55 písmenech, mezi lety 1926 a 1928 pak latinka o 72 písmenech vyvinutá gruzínským lingvistou Nikolajem Marrem. Gruzínská abeceda byla uvedena v roce 1938, po Stalinově smrti však snahy o abchazskou nezávislost vedly v roce 1954 ke znovuzavedení současné abecedy, postavené na cyrlici vyvinuté v roce 1892 Dmitrijem Guljou a Konstantinem Machavarianim, jež byla dále upravena v roce 1909 Aleksejem Čočuou.\n\nTabulka s IPA a přibližnou českou výslovností:\n\nAbcházština je považována za aglutinační jazyk a podobně, jako je tomu u ostatních severozápadních severokavkazských jazyků, má komplexní polysyntetický systém tvoření sloves, která je možné upravit do desítek rozličných forem, který doprovází velmi jednoduchý systém podstatných jmen a ostatních slovních druhů. Abcházský jazykovědec Vjačeslav Čirikba oznail abcházštinu za „verbocentrický jazyk,“ neboť slovesa zaujímají v abchazské morfologii hlavní místo.\n\nJelikož je abcházština Ergativno-absolutivní jazyk, rozlišuje se u podstatných jmen jen dvě kategorie, resp. pády: Nominativ a Adverbiál (příslovečný)\n\nAbcházština neobsahuje přídavná jména, ta mají obvykle podobu podstatných jmen, avšak někdy je možné narazit na přípony -тә, nebo -тәы (např. аиха = železo; аихатәы = železný)\n\nAbchazská slova, neupravená gramatickými jevy, začínají obvykle předponou А- (např. \"Аҩыза\" = přítel; А- člen neurčitý, -ҩыза = kořen slova přítel). Tento neurčitý člen bývá ve slově nahrazován přivlastňovacím zájmenem, jež má stejný tvar jako prefix osobního zájmena (\"Сҩыза\" = můj přítel; С- já). Není však přípustné, aby slovo bylo bez členu.\n\nU sloves, která jsou v infinitivu rovněž psána s předponou А-, dochází k podobnému jevu. (např. \"Ацара\" = jít; А- člen neurčitý, -ца = kořen slovesa jít, -ра = koncovka infinitivu) Při použití slovesa ve větě dojde k nahrazení neurčitého členu zájmenem osobním podobně jako v příkladu výše. (\"Сцоит\" = já jdu; С- já, -оит = koncovka oznamovací v přítomném čase).\n\nU sloves dochází i k hromadění několika zájmen v jediném slovu, které konkretizují obsah sdělení, například jde o předmět. U některých sloves je nutné tento předmět použít vždy. Ve slově to potom vypadá tak, že prvním v pořadí je předmět a následuje ho osobní zájmeno, jež představuje podmět. (např. \"Абара\" = vidět; \"Избоит\" = Já (to) vidím; И- to, -з- = já, -оит koncovka; \"Бызбоит\" = vidím tě (ženě) \"узбоит\" = vidím tě (mužovi))\n\nSeznam osobních zájmen:\n\nNejstarší dochované texty v abcházštině pocházejí ze 17. století. Jsou zapsány arabským písmem tureckým cestovatelem Evliyem Celebim. Abcházština byla jako literární jazyk používána pouze zhruba posledních sto let a v průběhu stalinské éry byla na čas jako literární jazyk dokonce zakázána.\n\n"}
{"id": "117199", "url": "https://cs.wikipedia.org/wiki?curid=117199", "title": "Paramušir", "text": "Paramušir\n\nParamušir (rusky \"Остров Парамушир\"; japonsky: 幌筵島, \"Paramuširu-tó\" nebo \"Horomuširo-tó\"; v ainštině znamená \"široká země\" (\"poro mošir\")) je největším ostrovem severní části Kurilského souostroví a zároveň druhým největším ostrovem celého souostroví po ostrově Iturup.\n\nOstrov měří na délku 100 km, průměrná šířka je 20 km. Rozloha činí 2 053 km. Ostrov je tvořen mnoha vulkány, z nichž je možno zmínit Ekebo (1 156 m n. m.), Čikurački (1 816 m n. m.), Tatarinov (1 530 m n. m.) a Fuss Peak (1 772 m n. m.).\n\nNejblíže je ostrov Šumšu, od kterého je oddělen 2 km širokou úžinou.\n\nV severní části ostrova se nachází město Severo-Kurilsk.\n\n\n"}
{"id": "117202", "url": "https://cs.wikipedia.org/wiki?curid=117202", "title": "Slovensko-moravské Karpaty", "text": "Slovensko-moravské Karpaty\n\nSlovensko-moravské Karpaty jsou geomorfologická oblast na východní Moravě a na západním Slovensku v geomorfologické subprovincii Vnější Západní Karpaty. Nejvyšším vrcholem je \"Veľký Javorník\" (1 071 m).\n\nČlení se na tyto geomorfologické celky:\n\n"}
{"id": "117205", "url": "https://cs.wikipedia.org/wiki?curid=117205", "title": "Javorníky", "text": "Javorníky\n\nJavorníky jsou pohoří a geomorfologický celek na hranicích Moravy a Slovenska v geomorfologické oblasti Slovensko-moravské Karpaty. Částečně odlesněný členitý hřbet se větví na zalesněné rozsochy. Táhnou se od Lyského průsmyku na jihozápadě po Makovský průsmyk na severovýchodě v délce cca 30 km. Hluboké \"Papajské sedlo\" odděluje na jihu hlavní hřeben od izolovaného vrcholu Makyta (923). Na severu je součástí Javorníků skupina Lemešné (950).\nGeologické složení pohoří je poměrně jednotné, tvoří je flyšové série pískovců, rozlámané na jednotlivé kry.\n\nVe vyšších polohách Javorníků převládají horské smrčiny s občasným výskytem jedle, níže ve svazích se částečně dochovaly původní bukové a jedlobukové lesy. V lesích se vyskytují velké šelmy včetně rysa, vlka a medvěda, které ze Slovenska přecházejí i na Moravu.\n\nNa českém území jsou Javorníky součástí CHKO Beskydy, na slovenském CHKO Kysuce. Na obou stranách hranice je také celá řada maloplošných chráněných území.\nSmíšený jedlobukový porost pralesovitého charakteru je chráněn v několika přírodních rezervacích – \"Razula\", \"Hričovec\", \"Veľký Javorník\", \"Makyta\". K nejvýznamnějším chráněným územím na české straně patří \"Galovské lúky\" – přírodní rezervace s četným výskytem orchidejí a dalších vzácných druhů rostlin.\nNa mnoha místech v severovýchodní části pohoří vyvěrají minerální prameny. Některé jsou chráněné jako přírodní památky – např. pramen \"Vajcovka\", pramen \"U Vojtov\", který se vyznačuje nepravidelnými úniky metanu.\n\nNejvyšším vrcholem je slovenský \"Veľký Javorník\" (1071 m n. m.), nejvyšší horou moravské části Javorníků je \"Malý Javorník\" (1019 m n. m.).\n\nJavorníky patří k vyhledávaným turistickým oblastem. Je zde celá řada pěších tras, několik naučných stezek a cyklotrasy pro horská kola. V zimě je hlavní hřebenová trasa s dalekými rozhledy oblíbeným cílem běžkařů. K hlavním střediskům sjezdového lyžování patří \"Kasárna\" pod Veľkým Javorníkem, \"Portáš\" a \"Kohútka\".\n\n\n"}
{"id": "117206", "url": "https://cs.wikipedia.org/wiki?curid=117206", "title": "Myjavská pahorkatina", "text": "Myjavská pahorkatina\n\nMyjavská pahorkatina je geomorfologický celek na západním Slovensku v geomorfologické oblasti Slovensko-moravské Karpaty. Členitá pahorkatina z flyšových souvrství, protékaná řekou Myjavou. Nachází se mezi Bílými a Malými Karpatami. \n\nNejvyšší vrchol – \"Bradlo\" – 543 m n. m. \n\nMyjavská pahorkatina patří k nízkým, rozděleným pohořím, což umožnilo vznik kopaničářského osídlení. Je součástí Myjavsko-bělokarpatské oblasti rozptýleného osídlení a její Myjavské podoblasti. Uvnitř pahorkatiny se nacházejí tři města: Myjava, Stará Turá a Brezová pod Bradlom. V oblasti Myjavské pahorkatiny žije přibližně 40 000 obyvatel.\n\n"}
{"id": "117207", "url": "https://cs.wikipedia.org/wiki?curid=117207", "title": "Považské podolie", "text": "Považské podolie\n\nPovažské podolie je geomorfologický celek na západním Slovensku v geomorfologické oblasti Slovensko-moravské Karpaty. Území tvoří soustava kotlin a pahorkatinných sníženin podél středního toku Váhu přibližně mezi městy Nové Mesto nad Váhom a Bytča. Jedná se o hustě zalidněné, téměř souvisle urbanizované pásmo, největší města jsou Trenčín a Považská Bystrica. Území má také velký dopravní význam, vede tudy páteřní slovenská železnice i dálnice.\n\n\n"}
{"id": "117209", "url": "https://cs.wikipedia.org/wiki?curid=117209", "title": "Vizovická vrchovina", "text": "Vizovická vrchovina\n\nVizovická vrchovina je geomorfologický celek na východní Moravě v geomorfologické oblasti Slovensko-moravské Karpaty. Nejvyšším vrcholem je \"Klášťov\" (753 m n. m.). Členitá vrchovina z flyšových pískovců a jílovců. Reliéf sníženin, pahorkatin a vrchovin.\n\nVizovická vrchovina patří do povodí řeky Moravy, jejímiž nejvýznamnějšími přítoky jsou v těchto místech Dřevnice a Olšava. Sousedí s Bílými Karpatami na JV a Hostýnskými a Vsetínskými vrchy na severu.\nLesy jsou většinou smíšené s velkým zastoupením dubů, buků, ale ve velké míře je také zastoupen smrk.\nZ hlediska správního členění patří oblasti do Zlínského a Jihomoravského kraje.\n\n\n\n\n"}
{"id": "117211", "url": "https://cs.wikipedia.org/wiki?curid=117211", "title": "Bednárec", "text": "Bednárec\n\nObec Bednárec ( historicky Velké Pernárce či Velký Bednárec) se nachází v okrese Jindřichův Hradec v Jihočeském kraji. Žije v ní obyvatel. Nejvyšší bod obce je vrch Myslivna (592 m n. m.), nejnižší bod je údolí říčky Žirovničky (460 m n. m.).\n\nPrvní písemná zmínka o obci pochází z roku 1377, kdy se připomíná jistý Konrád z Bednárce. Ves trvale náležela k jindřichohradeckému panství a byl sídlem panské rychty. Bednárec nebyl ušetřen mnoha pohrom. V roce 1585 to byla velká morová epidemie na kterou, zde zahynulo 50 obyvatel. Roku 1693 došlo k vypuknutí epidemie kobylek, což mělo za následek zničení úrody. Ve vsi ležela mnohá vojska (nejvíce ruská a francouzská). V roce 1877 byla v Bednárci otevřena nová škola, která pro nedostatek žáků byla v roce 1974 zrušena. Bednárec protla v roce 1887 železnice Veselí nad Lužnicí – Jihlava. První vlak zde projel 29. srpna 1887. Roku 1894 byl založen Sbor dobrovolných hasičů Bednárec, který zde funguje dodnes (v nedávné době byla zrekonstruována místní hasičská zbrojnice) V roce 1975 byl Bednárec sloučen s nedalekým Jarošovem nad Nežárkou (v roce 1990 se opět osamostatnil). V roce 2011 obdržela obec od předsedkyně poslanecké sněmovny ČR svou vlajku a znak.\n\nValdénství byla jedna z forem středověkého náboženského reformního hnutí označovaného za kacířství, formující se koncem 12. století v městském prostředí Burgundska, Provence a severní Itálie, následně exkomunikována a pronásledována inkvizicí proniká až do rakousko-českého příhraničí.\n\nObec Velký Bednárec byla téměř celá valdénská. Již na počátku 14. století se valdénští dostávají do střetu s inkvizicí. V jejich domech se pravidelně několikrát do roka konala shromáždění za účasti pravidelně přicházejících kazatelů. Na podzim roku 1335 pracovali inkvizitoři přímo v Jindřichově Hradci a povolávali poddané z Velkého Bednárce před inkviziční soud. O pět let později 6. března 1340 byla proti jeho stoupencům vyhlášena první kžížová výprava na území střední Evropy. Do jejího čela byl postaven Oldřich III. z Hradce.\n\nV roce 1377 se na Kozím Hrádku u Tábora objevili tři německy hovořící muži z Bednárce, zřejmě potomci valdénských, likvidovaných křížovou výpravou roku 1340.\n\nValdenství později významně ovlivnilo počátky husitství a spolupodílelo se i na zrodu jednoty bratrské. V současné době Bednárcem prochází turistická cesta valdénské a české reformace.\n\nPo zrušení poddanství (7. září 1848) se historicky prvním starostou obce stává Jan Tischer. Po osamostanění Bednárce v roce 1990 se prvním starostou stává Bohumil Závodský, po něm úřad přebírá Jan Tyšer (2006-2010. V letech 2010-2014 byl starostou Mgr. Petr Urban, Ph.D., od roku 2014 tuto funkci vykonává Martin Závodský.\n\nBednárec v roce 2011 získal obecní vlajku a znak. Oběma dominuje sloučení modré a žluté barvy (barvy Pánů z Hradce) a svíce stojící na knize, jež je odkazem valdénské historie obce. Slavnostní odhalení vlajky proběhlo 15. září 2012 při příležitosti 1. srazu bednáreckých rodáků.\n\n\n\nVesnicí prochází železniční trať Veselí nad Lužnicí – Havlíčkův Brod, na které se nachází zastávka Bednárec, a silnice druhé třídy č.134 Jarošov nad Nežárkou – Batelov. Do vesnice zajíždějí linkové autobusy ČSAD Jindřichův Hradec.\n\nObčané mohou v obci využívat v roce 2017 kompletně zrekonstruovanou budovu obecního úřadu s knihovnu a společenským sálem, autobusovou či vlakovou zastávku a dětské hřiště. Obec po zrušení pošty v Jarošově nad Nežárkou využívá poštu v nedaleké Nové Včelnici.\n\nV Bednárci se koná řada kulturních akcí, jako kácení májky, posvícenská zábava, srazy bednáreckých rodáků, zpívání koled na návsi, dětský den, loučení s létem či různé akce pro děti i dospělé s doprovodem hudby. Na pořádání těchto akcí se podílí mimo jiné i SDH Bednárec, Honební společenstvo Bednárec či přímo OÚ Bednárec. Působí zde také ochotnický divadelní soubor Bednochot s dlouholetou tradicí.\n\n"}
{"id": "117212", "url": "https://cs.wikipedia.org/wiki?curid=117212", "title": "Cep (okres Jindřichův Hradec)", "text": "Cep (okres Jindřichův Hradec)\n\nObec Cep () se nachází v okrese Jindřichův Hradec v Jihočeském kraji. Žije zde obyvatel.\n\nVe vsi se nachází prodejna smíšeného zboží, hostinec Cepská hospoda a rovněž knihovna s možností přístupu na internet. Z tělovýchovných zařízení je na návsi nově vybudovaný tenisový kurt. Katastrem obce prochází naučná stezka Okolo Třeboně, turistické značené trasy z Třeboně do Nových Hradů (modrá), z nádraží Pilař k rybníku Spolskému (žlutá) a přímo obcí prochází cyklistická stezka z Třeboně do Suchdola nad Lužnicí. Obec, jejíž katastrální území leží v chráněné krajinné oblasti Třeboňsko, má farnost v Suchdole a poštu v Třeboni.\n\nCep leží mezi poli, která jsou ze tří stran obklopena rozlehlým Cepským polesím. Nejbližšími vesnicemi v okolí jsou Lipnice, Hrachoviště a Benátky.\n\nSlovo Cep kdysi označovalo neurvalce, lidově klacka nebo hulváta. Dnes se užívá pouze jako pojmenování zemědělského nástroje, souvislost s názvem obce je neznámá. Německy bývala obec označována jako Cepp nebo též názvem Trieschel, který se však objevuje až v období poněmčování v 18. století (není tedy původní jako např. německé pojmenování Třeboně).\n\nPrvní písemná zmínka o obci pochází z roku 1404, kdy je připomínán Vavřinec z Cepu (\"Laurentius de Czepow\"). Vesnice byla sídlem vladycké rodiny z Cepu. Dalším známým majitelm je Vavřincův syn Mikuláš z Cepu, později se připomíná ještě Jakub z Cepu. Dalšími vlastníky byli Krajířové z Krajku, po nich již Rožmberkové. Podobně jako okolí i Cep utrpěl třicetiletou válkou, kdy v letech 1620–1622 obcí několikrát protáhla vojska. Dle dochovaných jmen zdejších hospodářů můžeme usuzovat, že osídlení vsi bylo souvisle české.\n\nRoku 1836 zde vznikla škola. Velkou zásluhu na jejím založení měl Jan Adolf kníže Schwarzenberg, jež poskytl stavební materiál a zaplatil řemeslníky. Kostel sv. Jana Křtitele začal být stavěn roku 1869 a ves jej nechala vystavět vlastním nákladem.\n\nCep byl samostatnou obcí do roku 1976, tehdy byl připojen k Suchdolu nad Lužnicí. Dnes má opět vlastní samosprávu.\n\nPodél východní hranice katastrálního území leží přírodní rezervace Na Ivance.\n\n\n"}
{"id": "117213", "url": "https://cs.wikipedia.org/wiki?curid=117213", "title": "Budíškovice", "text": "Budíškovice\n\nObec Budíškovice () se nachází v okrese Jindřichův Hradec v Jihočeském kraji. Leží 7,5 km jihovýchodně od Dačic v nadmořské výšce 512 m. Nejbližší železniční stanice Dačice, pošta a základní škola v místě, římskokatolická farnost Horní Slatina. Žije zde obyvatel. Území obce se skládá ze dvou nesousedících celků, katastrální území \"Ostojkovice\" tvoří exklávu.\n\nObec leží na mírně zvlněném dně výběžku Jemnické kotliny, před úpatím jihozápadního svahu Slatinských kopců. Krajinnou dominantou je vrch Bába 665 m n. m., nejvyšší vrch jižní části Brtnické vrchoviny a sedlem oddělená, nižší Zelená hora 619 m n. m. K jihu navazuje ještě Zadní hora 609 m n. m. Zalesněná Bába se vyznačuje širší vrcholovou plochou a strmě spadajícími svahy, přičemž západní svahy k údolí Vápovky jsou strmější. Severně od obce se před úpatím Slatinských kopců zvedá izolovaný vršek Petrovec 585 m n. m., známý jako vyhlídkový bod. (M. Hrádek).\n\nV historických pramenech se k roku 1353 uvádí Ctibor z Budíškovic, roku 1356 je zde uváděn Bernard z Budíškovic. V 15. století drželi ves páni z Hradce jako zeměpanské léno. Teprve král Vladislav II. osvobodil Budíškovice a Novou Ves z manství roku 1492 Jindřichovi z Hradce, který roku 1496 zapsal obojí statek Janovi ze Zahrádek, který je zde uváděn k roku 1508. Rod Zahrádeckých ze Zahrádek a na Hobzí držel Budíškovice v 16. století. Václav ze Zahrádek nechal také postavit po roce 1570 v Budíškovicích jako nové středisko panství renesanční zámek. Roku 1585 zapsal do desek zemských Arnošt Zahrádecký ze Zahrádek a na Krhově své manželce Alžbětě Višňovské z Petrovce a na Budíškovicích své zboží zámek Červený Hrádek se dvorem, ves Hrádek, ves Jersice, půl vsi Vnorovic, pustou ves Osetkovice, pustou ves Zahrádky a pustou ves Dvořiště se vším příslušenstvím. Václav Zahrádecký ze Zahrádek a Hrádku na Budíškovicích byl nejvyšším hofrychtéřem a významným členem moravské stavovské obce, kdy se účastnil různých jednání zemských stavů, např. s Rudolfem II. Po Václavově smrti v roce 1610 dědila ves dcera Krescencie, provdaná za Kryštofa z Říčan, kterému přinesla věnem nejprve roku 1601 Červený Hrádek a roku 1611 Budíškovice.\n\nV roce 1662 koupil Budíškovice Maxmilián Leopold svobodný pán Cantelrno, jemuž se podařilo zaokrouhlit panství přikoupením statku Horní Slatina. Tento majitel přestavěl koncem 17. století v budíškovický zámek do barokní podoby. Pozdější majitelka statku Marie Ludovice svobodná paní z Cantelma však statek zadlužila. Byla zde nejprve nařízena administrace panství zemským tribunálem a poté prodej v dražbě. Roku 1745 byly Budíškovice ve veřejné dražbě prodány spolu s Červeným Hrádkem a Horní Slatinou hraběti Felixi Sobkovi z Kornic. Sobek roku 1760 prodal Budíškovice polnímu maršálkovi hraběti Františku Václavu Wallisovi, majiteli Moravských Budějovic. Wallisové používali Budíškovice jako své letní sídlo, které bylo rozšířeno roku 1789 přikoupením statků Budeč a Horní Slatina. Koncem 19. století provedli Wallisové v Budíškovicích v zámku některé úpravy, z nichž nejvýznamnějším bylo zřízení osmiúhlého schodišťového přístavku na nádvoří. V rodě Wallisů zůstaly Budíškovice jako panství do roku 1849, potom už jen jako velkostatek do roku 1945, kdy byl majitelce Anně Marii Schaffgotschové zkonfiskován.\n\nPřed třicetiletou válkou bylo v Budíškovicích 34 usedlostí, z toho zůstalo za války osazeno 28 a 6 zpustlo. Podle vceňovacího operátu žilo roku 1843 v Budíškovicích 481 obyvatel, z toho 244 mužů a 237 žen v 67 domech a 118 domácnostech. Desátky se odváděly panství Budíškovice. Na týdenní sobotní trhy se z Budíškovic jezdilo do Dačic. V roce 1850 měla 511 obyvatel. Do roku 1849 byly Budíškovice sídlem stejnojmenného panství ve Znojemském kraji.\n\nPo osvobození v květnu 1945 náležely pod Okresní národní výbor v Dačicích a od roku 1949 v jeho rámci pod nově vzniklý Jihlavský kraj.Toto začlenění trvalo až do poloviny roku 1960, kdy byly Budíškovice po územní reorganizaci s moravským Dačickem začleněny pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1976 byla v rámci integrace obcí sloučena pod Budíškovice obec Vesce. Od roku 2003 spadají pod pověřený Městský úřad v Dačicích v samosprávném Jihočeském kraji.\n\nVe druhé polovině 19. a v 1. polovině 20. století se většina obyvatelstva obce živila zemědělstvím. V obci byla lesní správa velkostatku Wallisů. K roku 1924 se uvádí lesní správa velkostatku Wallisů, živnosti: 2 hostinští, 1 kolář, 1 kovář a pod- kovář, 3 obchodníci, 1 obuvník, 25 hosp. rolníků. Obec byla elektrifikována připojením na síť ZME Brno roku 1930.\n\nJZD bylo založeno roku 1958, v roce 1975 sloučením JZD Báňovice, Budeč, Budíškovice, Horní Slatina, Manešovice, Ostojkovice, Třebětice a Vesce vzniklo JZD 1. máj Budíškovice, hospodařící na 2975 ha zemědělské půdy. Po roce 1989 se JZD transformovalo v ZD Budíškovice. Nyní převládající zaměstnání: zemědělství, sociální služby - Domov důchodců Budíškovice, BPC pila Budíškovice, jinak dojíždění za prací do dačických průmyslových podniků.\n\nPo roce 1945 postaveno: přístavba Domova důchodců, který je zřízen v prostorách zámku, kulturní dům (1963) s dostavbou (1993-1994 - obecní úřad, pošta, knihovna, lékařská ordinace), administrativní budova JZD, hospodářské budovy JZD, prodejna Jednoty.\n\nZdejší škola byla zřízena roku 1788 a stávala původně v panské zahradě u č. 57, roku 1813 na místě bývalé kovárny a roku 1893 byla přestavěna. Počátkem 20. století měla 1 třídu. V roce 1979 zde byla škola zrušena a žactvo bylo převedeno do Budče. Roku 1990 byla škola obnovena, v současné době je zde 1. až 5. ročník základní školy.\n\nObec Budíškovice se skládá ze čtyř částí na čtyřech katastrálních územích.\n\nKatastrální území \"Ostojkovice\" leží na odděleném území a tvoří tak exklávu obce\n\n\n\n"}
{"id": "117214", "url": "https://cs.wikipedia.org/wiki?curid=117214", "title": "Chrášťovice", "text": "Chrášťovice\n\nObec Chrášťovice se nachází v okrese Strakonice v Jihočeském kraji. Žije v ní obyvatel.\n\nObec Chrášťovice se skládá ze dvou částí na dvou stejnojmenných katastrálních územích.\n\nPrvní písemná zmínka o obci pochází z roku 1544.\n\n\n"}
{"id": "117215", "url": "https://cs.wikipedia.org/wiki?curid=117215", "title": "Domanín (okres Jindřichův Hradec)", "text": "Domanín (okres Jindřichův Hradec)\n\nDomanín () je obec, která se nachází v okrese Jindřichův Hradec v Jihočeském kraji, zhruba 4 km jihozápadně od Třeboně. Severně od katastru obce, který sahá až k Třeboni, se prostírá rybník Svět, na straně východní pak Opatovický rybník. Žije zde obyvatel.\n\nPrvní písemná zmínka o obci pochází z roku 1367. Jsou zmiňovány dvůr a obec téhož jména v majetku rytíře Franka ze Zelině, později Jana Podkovičky z Domanína a ze Lhoty. Poté dalšími vlastníky byli rytíř Petr z Miletína a třeboňský klášter. Po zrušení kláštera císařem Josefem II., připadl Domanín vlastníku třeboňského panství Janu Nepomuku ze Schwarzenbergu.\n\nVe 14. a 15. století se krajina kolem Domanína výrazně změnila zakládáním nových rybníků, vysoušením zamokřeného území byla získána půda vhodná k polnímu hospodaření. V kronice se nalézá zápis, že za husitských válek byla vesnice několikrát vypálena. Také v průběhu třicetileté války ji údajně stihl podobný osud, kdy „většina lidu byla povražděna a hladem umořena”. Roku 1866 postihla Třeboň a okolí cholera, kterou sem zavleklo pruské vojsko. Protože Domanínu připadla povinnost vojáky pohostit, zřejmě se místní lidé touto chorobou nakazili.\n\n\n"}
{"id": "117216", "url": "https://cs.wikipedia.org/wiki?curid=117216", "title": "Dřešín", "text": "Dřešín\n\nObec Dřešín se nachází v okrese Strakonice v Jihočeském kraji, zhruba 8 km západně od Volyně a něco přes 14 km jihozápadně od Strakonic. Žije v ní obyvatel. Leží v Šumavském podhůří (podcelek Vimperská vrchovina, okrsek Mladotická vrchovina), v povodí potoka Peklov, levostranného přítoku řeky Volyňky. Obcí probíhá silnice II/170 (Němětice – Čestice – Vacov – Zdíkovec).\n\nObec Dřešín se skládá ze čtyř částí na třech katastrálních územích.\n\n\nPrvní písemná zmínka o obci pochází z roku 1407.\n\n\n"}
{"id": "117221", "url": "https://cs.wikipedia.org/wiki?curid=117221", "title": "Vítkovická doprava", "text": "Vítkovická doprava\n\nVÍTKOVICKÁ DOPRAVA a.s., do 30. srpna 2018 VÍTKOVICE Doprava, a.s. (VKM: VD), je český železniční dopravce. Společnost vznikla k 1. 6. 2002 vyčleněním z mateřské společnosti Vítkovice. Jejím úkolem bylo zejména provozování dráhy a drážní dopravy na vlečce Vítkovických železáren v Ostravě. Kromě provozu na vlastní vlečce již od počátku své existence zajížděly lokomotivy této firmy také na sousední vlečku Nové huti.\n\nOd vzniku společnosti byla jediným vlastníkem firmy společnost Vítkovice, od 17. dubna 2018 se vlastníkem stala Tatra Aviation ze skupiny Czechoslovak Group.\n\nZákladem lokomotivního parku této společnosti jsou lokomotivy řady 740, které jsou vůbec nejrozšířenějším typem lokomotiv na větších vlečkách v Česku a na Slovensku. Dalšími typy lokomotiv provozovaných touto firmou jsou stroje řady 729 a 709. V minulosti byl park lokomotiv ve Vítkovických železárnách mnohem pestřejší, ale velké množství lokomotiv bylo rozprodáno nebo zrušeno v souvislosti se zastavením provozu zdejších vysokých pecí v roce 1998. Ze starších typů lokomotiv tak ve Vítkovicích zůstaly pouze dvě malé lokomotivy řady 701 upravené jako pojízdná zametadla sněhu.\n\nV říjnu 2004 zahájila zahájila společnost Vítkovice Doprava pravidelný provoz svých nákladních vlaků na síti SŽDC. Nejdůležitější relací provozovanou touto společností je přeprava vápna z vápenky Kotouč Štramberk na vítkovickou vlečku pro odběratele Vítkovice a Vítkovice Steel. V této relaci jezdí zhruba 3 vlaky týdně a ročně je takto přepraveno cca 40 000 tun vápna.\n\nDále pak firma provozuje nepravidelnou přepravu železného šrotu z různých míst v rámci Ostravska na vlečku Vítkovice.\n\nPro jízdy po tratích Správy železnic používá Vítkovická doprava výhradně lokomotivy řady 740.\n"}
{"id": "117222", "url": "https://cs.wikipedia.org/wiki?curid=117222", "title": "Xylopia aethiopica", "text": "Xylopia aethiopica\n\nXylopia aethiopica (\"hořké dřevo\", \"etiopský pepř\") je strom rostoucí v subsaharské části Afriky, jehož plodem jsou lusky s malými tvrdými semínky, domorodci je využívají na čištění znečištěné vody, jako koření či jako léčivo - při zánětech horních dýchacích cest, dásní, bolestech zubů, při bolestech kloubů a revmatických onemocněních, při dermatitidách, při gynekologických a poporodních obtížích. \n\nPlody se využívají v xylopových koupelích, v ČR pouze v Lázních Velichovky. \n\n\n \n"}
{"id": "117224", "url": "https://cs.wikipedia.org/wiki?curid=117224", "title": "Lučina (řeka)", "text": "Lučina (řeka)\n\nLučina (dříve \"Lucina\"; ) je řeka v Moravskoslezském kraji, přítok řeky Ostravice, který odvodňuje oblast na pomezí okresů Frýdek-Místek, Karviná a Ostrava-město.\n\nPojmenování \"Lučina\" má řeka od roku 1956, kdy při budování Žermanické přehrady došlo k pojmenování nově vzniklé obce Lučina a podle ní i samotné řeky. Do té doby bylo její jméno \"Lucina\". Ve starých mapách se objevuje vícero názvů. V jejím horním toku se objevuje název \"Ribia\" či \"Ribnia\", v oblasti mezi Domaslavicemi a Bludovicemi název \"Holzina\" či \"Holczina\". V oblastech od Šenova až po Slezskoostravský hrad už pak \"Lucina\".\n\nPetr Bezruč ve Slezských písních na několika místech zesměšňuje používání jména Lučina místo dle jeho názoru správného Lucina, vidí v něm příklad „křtění dědin“ ze strany Čechů, ignorujících slezskou tradici a svébytnost. Např. v básni \"Polská Ostrava\" píše: „\"Přibylec nadutý národa jazyk psuje: / on švarné Lucině sází háček na hlavu...\"“\n\nPramení v Moravskoslezských Beskydech na severním úbočí hory Prašivá v nadmořské výšce kolem 685 metrů. Celkově její tok zprvu míří severním, později západním až severozápadním směrem. U obce Žermanice zadržuje její vody \npřehradní nádrž Žermanice, vybudovaná v letech 1951 až 1958 pro zásobování průmyslových podniků užitkovou vodou a sloužící též k rekreaci, ochraně před povodněmi a výrobě elektrické energie. Vzhledem k nedostatečné vodnosti vlastní Lučiny byl současně vybudován vodní kanál mezi Vyšními Lhotami a Vojkovicemi, který převádí do Lučiny vodu ze sousedního povodí Morávky a to v průměrném množství 1,9 m³/s. Pro obyvatele míst, zatopených při stavbě nádrže, vznikla na jejím levém břehu nová obec Lučina. Od výtoku pod Žermanickou přehradou je Lučina vodácky sjízdná na úseku dlouhém 24 km. Řeka nejprve pokračuje v severním směru až po město Havířov, kde se stáčí obloukem k západu. Při jihozápadním okraji Havířova byla na jejím toku vyhlášena přírodní památka Meandry Lučiny, kterou tvoří přirozené říční meandry a na ně navazující mokřady s lužním porostem. Kolem Šenova Lučina dospívá na území města Ostravy, obrací se k severozápadu, z východní strany míjí areál Nové huti a pod Slezskoostravským hradem zprava ústí do řeky Ostravice, která její vody odnáší dál do Odry. Lučina je skoro vždy hnědokalná řeka, podobné jako u řeky Myjavy na jižní Moravě. Kalnost je způsobena celkovým středním a dolním tokem. Dno je tvořeno říčním bahnem, které odnáší, ale hlavním zdrojem „čistého znečištění řeky“ jsou meandry Lučiny na středním toku. Břehy jsou téměř kolmé ke hladině a při tom se odlamují kusy hnědé zeminy, a ty skončí rozmělněné ve vodě.\n\n\"(levý/pravý)\"\n\nHlásné profily:\n\n\n"}
{"id": "117229", "url": "https://cs.wikipedia.org/wiki?curid=117229", "title": "Opava (řeka)", "text": "Opava (řeka)\n\nOpava (lidově \"Opavice\", \"Černá Opavice\", \"Opa\", , ) je levostranný přítok řeky Odry, který protéká v okresech Bruntál, Opava a Ostrava-město v Moravskoslezském kraji. Řeka vzniká soutokem Zlaté a Černé Opavy ve Vrbně pod Pradědem. Zlatá Opava vzniká na území města Vrbno pod Pradědem soutokem Bílé a Střední Opavy. Černá Opava pramení při severozápadních svazích Orlíku a Střední Opava pramení na severovýchodních svazích Pradědu. Bílá Opava pramení na jihovýchodních svazích Pradědu. Délka toku činí 110,7 km. Plocha povodí měří 2089,0 km². Od ústí Opavice až do Opavy-Vávrovic tvoří státní hranici s Polskem (Opolské vojvodství) v délce cca 25 km. Největším přítokem je řeka Moravice.\n\nZdrojnice Opavy pramení v Hrubém Jeseníku a stékají se ve Vrbna pod Pradědem. Z Vrbna pod Pradědem teče řeka Nízkým Jeseníkem k jihovýchodu korytem, které po povodni roku 1997 dostalo přírodě blízký ráz – je tvořeno četnými meandry, štěrkovými terasami a ostrůvky. V Nových Heřminovech se obrací k severovýchodu, kterýžto směr si udržuje až ke Krnovu ve Zlatohorské vrchovině. Celý úsek od Vrbna až do Krnova má horský charakter, řeka teče hlubokým údolím, ve kterém vytváří četné peřeje. Pod Krnovem se údolí otevírá a řeka již teče nížinou Opavské pahorkatiny (206,6 m n. m. ústí Opavy do okresu Opava mezi k. ú. Úvalno a k. ú. Skrochovice) zhruba jihovýchodním směrem až k ústí do Odry v Ostravě-Svinově (nadmořská výška 205 m n. m.). Mezi Krnovem a Opavou tvoří řeka česko-polskou státní hranici. Mezi Opavou a Ostravou řeka vytváří několik meandrovitých úseků se štěrkovými lavicemi, vysokými hlinitými břehy s hnízdy břehulí, vyskytuje se i volavka šedivá a ledňáček říční. Časté padlé stromy, slepá ramena. Mezi Jilešovicemi a Děhylovem byla řeka zkrácena regulacemi o 2,5 km v souvislosti s těžbou štěrkopísku – jejímž důsledkem je vznik tzv. Hlučínského jezera. Řeka se tak dnes městu Hlučín úplně vyhýbá. Mezi Opavou a Kravařemi je část vody odváděna Mlýnskou strouhou, mezi Hájem ve Slezsku a Dolním Benešovem napájí levostranná ramena Opavy spolu s říčkou Štěpánkou dolnobenešovské rybníky. Ústí do Odry v Ostravě v Ostravské pánvi v nadmořské výšce 205 m.\n\nNejvětším městem na řece Opavě je Ostrava. Od svého počátku řeka protéká městy: Vrbno pod Pradědem, Krnov, Opava, Kravaře, Dolní Benešov, Hlučín a Ostrava.\n\nProtože odvodňuje nejvyšší polohy Jeseníků, mívá Opava dostatek vody téměř po celý rok. Nejvyšších průtoků dosahuje koncem jara a nejnižších koncem léta. Průměrný průtok u obce Děhylov na 7,4 říčním kilometru činí 17,6 m³/s. Povodně v roce 1997 na mnoha místech změnily průběh toku řeky a některé úseky byly ponechány v přírodě blízkém stavu.\nHlásné profily:\nŘeka patří mezi vodácky využívané toky. Úsek Vrbno-Krnov dosahuje obtížnosti WWI-WWII, pod Krnovem již jen ZWC-WWI-.\n\nV oblasti Nových Heřminov se uvažuje o stavbě přehradní nádrže, která by měla zmírnit průběh povodní. O výstavbě přehrady rozhodla vláda 21. dubna 2008. Kvůli ní má být zaplavena část Nových Heřminov. Postižené domy mají být vyvlastněny. V obci proto platí dlouhodobá stavební uzávěra.\n\n\n\n"}
{"id": "117230", "url": "https://cs.wikipedia.org/wiki?curid=117230", "title": "Fytomasa", "text": "Fytomasa\n\nFytomasa je objem rostlinné hmoty (zejména jejích organických látek) vytvořený díky působení fotosyntézy na určitém území. Je dílčí součástí biomasy. Množství (hmotnost) fytomasy se stanovuje především v suchém stavu, bez vody. \n\nČasto je tento termín používán v souvislosti s nekonvenční (nepotravinářskou) zemědělskou činností a následnými energetickými přeměnami (např. zplyňování, spalování) za účelem produkce elektrické energie nebo alternativních pohonných hmot a paliv.\n"}
{"id": "117231", "url": "https://cs.wikipedia.org/wiki?curid=117231", "title": "Camille Corot", "text": "Camille Corot\n\nJean-Baptiste Camille Corot (16. července 1796 – 22. února 1875) byl francouzský malíř, krajinář.\n\nCamille Corot se narodil v Paříži roku 1796, v nyní již zbouraném domě, na nábřeží poblíž rue du Bac. Jeho rodina patřila k buržoazii a tak na rozdíl od svých uměleckých kolegů, nikdy neměl nouzi o peníze. Poté co získal vzdělání v Rouenu byl dán do učení k obchodníku se suknem. Nesnášel však komerční způsob života a pohrdal tím čemu říkal „obchodní triky“. Přesto zde poctivě setrval do svých 26 let, kdy otec svolil k přestupu na uměleckou dráhu. Corot se něco málo naučil od svých učitelů. Navštívil třikráte Itálii, dvě z jeho Římských studií jsou vystaveny v Louvru. Byl řádným přispěvatelem Salonu, a díky tomu byl francouzskou vládou v roce 1846 vyznamenán Řádem čestné legie a v roce 1867 povýšen na důstojníka. Přesto si řada Corotových přátel myslela, že nebyl formálně doceněný. Proto mu v roce 1874, krátce před smrtí, darovali zlatou medaili. Zemřel v Paříži a je pohřben na slavném pařížském hřbitově Père Lachaise.\n\nŘada jeho následovníků si říkala Corotovi žáci. Mezi nejznámější se řadí Eugène Boudin, Raphael Lépine, Antoine Chintreuil, Louis François, Le Roux a DeFaux.\n\nBěhem několika posledních let života vydělal velké množství peněz na svých obrazech, o které byl velký zájem.\n\nV roce 1871 při obležení Paříže Prusy při prusko-francouzské válce, daroval velkou čásku peněz na chudé. Během tehdy probíhajících nepokojů při Pařížské komuně byl v Arrasu s Alfredem Robaultem. V roce 1872 koupil dům v Auvers jako dar pro Honoré Daumiera, který byl slepý, bez prostředků a domova. V roce 1875 daroval 10 000 franků vdově Milletové na podporu jejích dětí. Jeho dobročinnost byla téměř pověstná. Podporoval také provoz dětského centra v rue Vandrezanne v Paříži.\nPráce Corota jsou umístěny v muzeích ve Francii i celém světě.\n\nCorot byl vedoucí uměleckou osobností barbizonské malířské školy ve Francii v polovině 19. století. Byl ústřední postavou krajinářského malířství. Pro jeho práce je typické současné propojení neoklasicismu a počínajícího plenérového impresionismu. Právě jemu patřilo zvolání Claude Moneta: „Je zde pouze jediný umělec – Corot. My nejsme nic ve srovnání s ním, nic.“ Neméně významný je Corotův příspěvek k figurálnímu malířství: Degas dokonce upřednostňoval Corotovy postavy před krajinami a figurální motivy malované Picassem v klasickém stylu jsou považované za Picassovu poctu Corotovu stylu. Historici volně dělí jeho práci do jednotlivých období, ale hranice nejsou přesně dané, k čemuž také přispíval Corotův zvyk dokončit obraz někdy až léta poté, co ho začal malovat.\n\nV časném období maloval tradičním stylem a akademicky – s detailní přesností, jasnými obrysy a kompozicí. Poté co dosáhl 50 let se jeho rukopis změnil – větším výběrem odstínů a vyzařuje více poetiky. O 20 let později (přibližně od r. 1865) jeho styl přechází zcela k mysterii a poezii. Tyto známky vývoje jeho projevu jsou zřetelné v přechodu od tradičního plenérového malování v mládí, přes teplé přírodní odstíny, k ateliérové malbě krajin zahalených do uniformních tónů stříbrné barvy v pozdějším věku. Ve svých posledních 10 letech se v pařížských uměleckých kruzích stává „Père (otec) Corot“, – je zde srdečně vítán a obecně uznán za jednoho z pěti světově největších krajinářů všech dob – na úrovni takových jako Hobbema, Claude Lorrain, Turner a Constable.\n\nCorotův přístup ke krajinomalbě je daleko tradičnější než by se mohlo zdát. Porovnáme-li dokonce jeho malbu stromů v pozdějším období s některými kompozicemi Clauda Lorraina, např. takovou jaká vystavena v Bridgewaterské galerii, pak podobnost techniky je nápadná.\n\nKromě krajin, kterých Corot namaloval několik stovek (nejoblíbenější byly ty, které maloval v pozdějším období), Corot vytvořil řadu velmi ceněných figurálních obrazů. Většina, stroze kreslených, obrazů vznikla v ateliéru se záměrem ponechat si je ve svém soukromém vlastnictví, spíše než je prodat. Přesto má mnoho z nich skvělou komposici, avšak barvy jsou v každém případě pozoruhodné pro svoji sílu a čistotu. Corot vydal také četné rytiny a kresby tužkou.\n\nNásledující práce patří mezi nejznámější:\n\n\n"}
{"id": "117232", "url": "https://cs.wikipedia.org/wiki?curid=117232", "title": "Dunajovice", "text": "Dunajovice\n\nObec Dunajovice () se nachází v okrese Jindřichův Hradec v Jihočeském kraji, asi sedm kilometrů severoseverozápadně od města Třeboně. Žije zde obyvatel.\n\nPrvní písemná zmínka o obci pochází z roku 1376.\n\n\n\n"}
{"id": "117234", "url": "https://cs.wikipedia.org/wiki?curid=117234", "title": "Blažejov", "text": "Blažejov\n\nObec Blažejov () se nachází v okrese Jindřichův Hradec v Jihočeském kraji. Žije zde obyvatel.\n\nObec Blažejov se skládá z pěti částí na pěti katastrálních územích.\n\n\n"}
{"id": "117235", "url": "https://cs.wikipedia.org/wiki?curid=117235", "title": "Radio Bemba Sound System", "text": "Radio Bemba Sound System\n\nRadio Bemba Sound System je třetí sólové album francouzského zpěváka španělského původu Manu Chao.\n\nAlbum nese název podle skupiny, která s ním společně vystupuje. Jméno Radio Bemba pochází z časů revoluce na Kubě, kdy označovalo systém komunikace mezi Fidelem Castrem a Che Guevarou při jejich aktivitách v pohoří Sierra Maestra.\n\nNěkteré z písní na albu byly převzaty z alb původních, doplnily je nové, převážně ve španělštině. V porovnání s alby předchozími je zde znát silnější vliv reggae.\n\n"}
{"id": "117237", "url": "https://cs.wikipedia.org/wiki?curid=117237", "title": "Suchdol nad Lužnicí", "text": "Suchdol nad Lužnicí\n\nMěsto Suchdol nad Lužnicí ( případně \"Suchental an der Lainsitz, historicky též\" Sukdol\", lidově\" Sůdol) se nachází v okrese Jindřichův Hradec v Jihočeském kraji. Žije zde obyvatel, katastrální výměra je 64 km, nejvyšší nadmořská výška je 500 m. n. m. („Smolků vršek“).\n\nPrvní písemnou zmínku o Suchdole obsahuje listina z 19. prosince 1362 (Kodex marientálský). Tehdy se ves stává součástí třeboňského panství, jehož majiteli byli Rožmberkové. Ti drželi panství do roku 1611, kdy smrtí Petra Voka vymřeli. Od 2. dubna 1660 je Suchdol spojen s rodem Schwarzenbergů.\n\nNejvětší část katastrální rozlohy dnešního Suchdola nad Lužnicí historicky patřila k českým zemím. Část Tušť (s osadami Paříž a Nový York) patřila do roku 1920 k Dolnímu Rakousku.\n\nPrvní písemná zmínka o obci pochází z roku 1362. Většina území města náležela vždy k Čechám, ale katastrální území Tušť bylo k někdejšímu Československu připojeno až 31. července 1920 jako součást tzv. Západního Vitorazska, a v rámci Čech začleněno do soudního okresu Třeboň stejnojmenného politického okresu.\n\n14. prosince 2005 byla obec povýšena na město na základě splnění kritéria alespoň 3000 obyvatel.\n\nSuchdol leží v chráněné krajinné oblasti Třeboňsko. Severně od města leží přírodní rezervace Na Ivance.\n\nNejvětším rybníkem na katastrálním území Suchdola je Podřezaný neboli Nový lipnický (68 ha). Následuje rybník Velký Šustov (36 ha) u Hrdlořez. Zajímavá je soustava menších rybníků Tří Facek. Nejseverněji je rybník Kocínov, pod ním M. a V. Tichava, Rohlík a Pasečný. Na východ od nich se rozprostírá V. a M. Hadač, Mošna, Panoš a největší z nich, Růže. Podobně soustava rybníků pod osadou Benátky je vyhledávána k procházkám: M. a V. Hojek a V. Filiš, které se rozkládají těsně u samého konce Benátek, M. Praseta a V. Praseta tvoří střed soustavy, na jejímž druhém konci jsou Jan, Hospodář, Dobrý, Malý Filiš, Suchý a Jezárko.\n\nHorní tok říčky Dračice po Františkov tvoří balvanité koryto řeky s hojnými peřejemi v úzkém údolí chráněném jako přírodní rezervace Dračice. V minulosti byl tok využíván k pohonu hamrů. Od Františkova jde o klidný meandrující tok, který se vlévá do Lužnice.\n\nMěsto Suchdol nad Lužnicí se skládá ze šesti částí na pěti katastrálních územích.\n\nMěsto je členem Dobrovolného svazku obcí Vitorazsko.\n\n\nZnak města: Štít kobaltové modři je dělen stříbrnou vlnou se třemi hrotitými vrcholy. V horní části znaku je umístěn šikmo zlatý klíč.\n\nVlajka města: Vrchní a spodní pole vlajky je modré, prostřední část tvoří stříbrná vlnovka s pěti prohlubněmi. Ve vrchním poli u žerďové strany je zlatý klíč.\n\n\n\n Brand-Nagelberg, Rakousko\n\n\n"}
{"id": "117238", "url": "https://cs.wikipedia.org/wiki?curid=117238", "title": "Rapšach", "text": "Rapšach\n\nRapšach () je obec v okrese Jindřichův Hradec v Jihočeském kraji. Žije zde obyvatel. Zatímco Nová Ves u Klikova náležela vždy k Čechám, bylo katastrální území Rapšach k Československu připojeno až 31. července 1920 jako součást tzv. Západního Vitorazska.\n\nVesnice městského typu Rapšach byla založena ve 12. století. První písemná zmínka o ní pochází z roku 1338. Nejdříve patřila k panství Litschau, od 15. století, kdy zde bylo patnáct usedlíků, patřila k panství Heidenreichstein, v roce 1868, po zřízení okresu Schrems v rakouské spolkové zemi Dolní Rakousko, byla do něho začleněna. Od roku 1920 patřil Rapšach do českého okresu Třeboň. Následovalo české osidlování. Jako výraz díku západním mocnostem byly po hlavním britském městě pojmenovány dvě nedaleké osady Malý a Velký Londýn. Před rokem 1938 v Rapšachu žilo 2 200 obyvatel, převážně českých. Po Mnichovské dohodě sice Rapšach zůstal na území Čech, ale zřízení Protektorátu urychlilo odchod českého obyvatelstva, začali převažovat Němci. Ti museli však odejít po válce, z Rapšachu bylo vyhnáno na 800 lidí německé národnosti. Návrat původního obyvatelstva a další osidlování českým a slovenským obyvatelstvem bylo jen pozvolné. Po vzniku Pohraniční stráže v roce 1951 bylo okolí Rapšachu v hraničním pásmu, oddělené ploty s ostnatým drátem, což komplikovalo život jak domácímu obyvatelstvu, tak především příchozím návštěvníkům.\n\nV roce 1952 byla z příkazu ministerstva vnitra přesídlena do vnitrozemí z důvodů ostrahy státní hranice téměř celá obec, s výjimkou šesti rodin. Přicházeli noví osídlenci, nejprve z Pacovska a Pelhřimovska, později z jižní Moravy a ze Slovenska. Obec se však postupně téměř vylidnila.\n\nPodél severní hranice katastrálního území protéká řeka Dračice. Na jejím levém břehu se severně od vesnice nachází přírodní památka Pískovna u Dračice.\n\nObec Rapšach se skládá ze dvou částí na dvou stejnojmenných katastrálnch územích.\n\nPřestože Rapšach býval hustě obydlen, nikdy zde nebylo mnoho pracovních příležitostí. Větší zemědělci, kteří zde kdysi byli, málo úrodné písčité pozemky rozdělili mezi své početné potomstvo, které je dělilo dále, takže na počátku 20. století zde nebyli žádní větší vlastníci půdy. Lidé proto za prací odjížděli do měst, hlavně do Vídně. Rapšach také daleko široko proslul jako obec košíkářů, opálkářů a hrnčířů. Po roce 1920 bylo zřízeno pastvinářské družstvo. Koncem 50. let rozhodly politické orgány, že neúrodná půda u Rapšachu bude zúrodněna a z Rapšachu se stane \"vzorová pohraniční obec\" s centrem zemědělské velkovýroby. Miliony korun byly utopeny v meliorovaných pozemcích, které dnes opět slouží pouze jako pastviny, po socialistické velkovýrobě zůstaly vesnické panelové domy a chátrající objekty. Mimo keramické dílny v současnosti v Rapšachu mají význam aktivity v cestovním ruchu, hotel, penziony, sportoviště, rovinné cyklistické trasy.\n\n\n"}
{"id": "117239", "url": "https://cs.wikipedia.org/wiki?curid=117239", "title": "Sousedovice", "text": "Sousedovice\n\nObec Sousedovice se nachází v okrese Strakonice v Jihočeském kraji, necelé 4 km jihozápadně od Strakonic. Žije v ní obyvatel. Leží na severním okraji Šumavského podhůří (podcelek Bavorovská vrchovina, okrsek Volyňská vrchovina), při soutoku Libětického a Smiradického potoka v povodí Volyňky.\n\n\nPrvní písemná zmínka o obci pochází z roku 1243.\n\n"}
{"id": "117240", "url": "https://cs.wikipedia.org/wiki?curid=117240", "title": "Rodvínov", "text": "Rodvínov\n\nObec Rodvínov () se nachází v okrese Jindřichův Hradec v Jihočeském kraji. Žije zde obyvatel.\n\nObec Rodvínov se skládá ze dvou částí na dvou stejnojmenných katastrálních územích:\n\nPrvní písemná zmínka o obci pochází z roku 1319.\n\n\nNarodili se zde:\n\n"}
{"id": "117242", "url": "https://cs.wikipedia.org/wiki?curid=117242", "title": "Žermanický lom", "text": "Žermanický lom\n\nŽermanický lom je takřka dvouhektarový bývalý lom, založený v tělese těšinitu, který se nachází v okrese Frýdek-Místek v Moravskoslezském kraji. Chráněné území je ve správě krajského úřadu Moravskoslezského kraje.\n\nLokalita spadá do celku Podbeskydská pahorkatina, podcelku Těšínská pahorkatina, okrsku Hornotěrlická pahorkatina. Nachází se poblíž severovýchodního konce hráze Žermanické přehrady, při jejíž stavbě v 50. letech 20. století byly použity materiály z lomu.\n\nNa dně lomu druhotně vznikl mokřadní ekosystém s rozsáhlou vodní plochou s mnoha druhy rostlin a živočichů, z nichž některé jsou kriticky ohrožené nebo blízkých vyhynutí. Ekosystém se skládá z otevřených vodních ploch a výhřevné stěny lomu orientované k jihu. Od roku 1992 je přírodní památkou.\n\nRostlinnou říši zastupuje např. vrba jíva, vrba nachová, kriticky ohrožená přeslička různobarvá, ostřice šupinoplodá, suchopýr úzkolistý či kruštík bahenní.\n\nFaunu reprezentuje kupř. významná populace čolka velkého či 19 druhů vážek. Nejcennější z nich je stálá populace vážky tmavé. Z ptáků se zde vyskytuje např. žluna zelená, pěnice slavíková, linduška luční či čáp bílý.\n\nNegativní vliv na ohrožené druhy má sukcese dřevin a také blízký rekreační areál Žermanické přehrady.\n\n"}
{"id": "117244", "url": "https://cs.wikipedia.org/wiki?curid=117244", "title": "Horní Skrýchov", "text": "Horní Skrýchov\n\nObec Horní Skrýchov () se nachází v okrese Jindřichův Hradec v Jihočeském kraji. Nachází se 4 km na severovýchod od Jindřichova Hradce. Žije zde obyvatel.\n\nPrvní písemná zmínka o obci pochází z roku 1384.\n\n\n"}
{"id": "117245", "url": "https://cs.wikipedia.org/wiki?curid=117245", "title": "Hříšice", "text": "Hříšice\n\nObec Hříšice () se nachází v okrese Jindřichův Hradec v Jihočeském kraji. Leží 5 km severovýchodně od Dačic. Žije zde obyvatel. Obec disponuje vlastním kulturním domem se sálem, knihovnou, hostincem, obchodem Jednota a mateřskou školkou. Na návsi se nachází dva rybníky a park s kašnou. V okolí se nachází nejvyšší smrk Paninská leč s výškou 45 m a obvodem kmene 287 cm a také nejvyšší vrchol Bába a Dědek.\n\nPrvní písemná zmínka v historických pramenech je z roku 1353, kdy je uváděn Bohuněk z Volfířova, který prodal půl vsi Hříšice, půl Strachoňovic, dvůr ve Veleši a 3 podsedky ve Vydří Martinovi z Mutic, purkrabímu na Roštejně. Roku 1399 prodal Heřman z Hradce ves Hříšici spolu s hradem a vsí Bílkovem, městečkem Dačicemi a dalšími vesnicemi Janovi z Kravař. Od té doby měla Hříšice svoje osudy spojeny s bílkovským zbožím a od roku 1610 pak s panstvím Dačice až do konce feudálního období v roce 1849. Podle vceňovacího operátu žilo roku 1843 v Hříšici 237 obyvatel, z toho 115 mužů a 122 žen ve 40 domech a 56 domácnostech. Z nich se 29 živilo v zemědělství, 4 živnostmi a 1 jiným zaměstnáním, vedle 12 nádeníků. Desátky se odváděly panství Dačice. Z Hříšice se jezdilo na týdenní sobotní trhy do Dačic. Ze živností zde provozovaných to byli 2 krejčí, 1 švec a 1 kovář.\n\nDo roku 1849 byla Hříšice součástí panství Dačice v Jihočeském kraji. V letech 1850 až 1855 byla podřízena pravomoci Podkrajského úřadu v Dačicích a v rámci soudní správy okresnímu soudu tamtéž. Po zřízení smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly roku 1868 veřejná správa a soudnictví opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž až do roku 1945. Po osvobození v květnu 1945 náležela pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla Hříšice s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. Od roku 2003 spadá jako samostatná obec pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 40 domů a 292 obyvatel, roku 1900 46 domů a 275 obyvatel, roku 1921 49 domů a 273 obyvatel, roku 1930 48 domů a 264 obyvatel, roku 1947 54 domů a 260 obyvatel, roku 1950 50 domů a 215 obyvatel, roku 1970 49 domů a 220 obyvatel, roku 1982 61 domů a 213 obyvatel.\n\nVe druhé polovině 19. a v první polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 622 ha. Živnosti roku 1911: 1 kovář, 1 obchodník se smíšeným zbožím, 2 obuvníci a 1 stolař.\n\nŽivnosti roku 1924: 2 kováři, 1 krejčí, 5 obchodníků, 1 obuvník, 1 trafikant, 30 hospodařících rolníků. \n\nV roce 1936 byla obec elektrifikována připojením na síť ZME.\n\nJZD vzniklo roku 1957, v roce 1974 se sloučilo s JZD Bílkov, Červený Hrádek, Dobrohošť, Jersice, Malý Pěčín a Velký Pěčín do JZD Čs.-sovětského přátelství Hříšice, hospodařící na 2 672 ha zemědělské půdy. Po roce 1989 se JZD transformovalo na ZD Hříšice.\n\nV roce 1960 byl uveden do provozu obecní vodovod a v roce 1964 zahájena výstavba kanalizace a následovala v roce 1968 úprava parku a vyasfaltování návesních komunikací. Výstavba víceúčelové budovy byla započata roku 1972. Byla rozdělena na tři etapy a dokončena v roce 1979.\n\nV roce 1980 byla započata výstavba nové mateřské školy a byla uvedena do provozu 1983.\n\nV roce 1980 došlo ke sloučení MNV Hříšice s MNV Červený Hrádek. Po zrušení národních výborů v roce 1990 došlo opět k rozdělení a Jersice přešly na žádost občanů pod Hříšici. V roce 1991 byla dokončena rekonstrukce obecního vodovodu.\n\nV roce 1992 byla zahájena stavba nové hasičské zbrojnice a dokončena v roce 1994. V roce 1996 došlo k předání lesních prostorů bývalého lesního družstva obci a od roku 1997 hospodaří obec na 67 ha lesa. V roce 1998 začala výstavba čističky odpadních vod a ukončena v roce 2001. Roku 2011 bylo zkolaudováno víceúčelové hřiště u silnice na Dačice. V posledních letech dochází hlavně díky mladým lidem k pořádání mnoha akcí pro děti i dospělé.\n\nNyní převládající zaměstnání: zemědělství, truhlářství, zedníci a malíři, dojížďka za zaměstnáním do průmyslových závodů v Dačicích.\n\nObec byla původně přiškolena do Bílkova, teprve roku 1793 zde byla postavena škola, která byla do roku 1870 expoziturou školy bílkovské. Roku 1838 byl zřízen byt pro učitele, který dostával do užívání obecní pozemky. Jednotřídní škola byla zrušena v roce 1976 a žactvo bylo převedeno do Červeného Hrádku, po zrušení školy v Červeném Hrádku do Dačic.\n\nObec Hříšice se skládá ze dvou částí na dvou stejnojmenných katastrálních územích.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "117246", "url": "https://cs.wikipedia.org/wiki?curid=117246", "title": "Frahelž", "text": "Frahelž\n\nFrahelž () je obec v okrese Jindřichův Hradec v Jihočeském kraji. Žije zde obyvatel.\n\nPodle obecní kroniky vznikl název podle místního mlynáře, který nemusel na robotu a měl tedy výsadu, tzv. „svobodné hrdlo“, německy \"Freihalz\". Význam názvu je tak téměř totožný s českým pojmenováním vsí Lhota.\n\nV rovinatém okolí Frahelže se nacházejí hluboké lesy (lesnictví, výlety kolařů), rybníky (Rod, Víra, Láska, Naděje aj. – chov ryb) a pole. Díky řece Lužnici se v okolí uplatní i vodáci a rybáři. Nachází se zde též železniční a autobusová zastávka či hostinec. Převažují zemědělské aktivity (polní hospodářství, vepřín).\n\nPrvní písemná zmínka o obci pochází z roku 1549 (\"ffrayhelcze\") a druhá z roku 1554 (\"Fraheleč\"). Roku 1618 zde došlo k potyčce mezi vojáky českých stavů a císařskými. Frahelž se může pyšnit tím, že se stala první vsí u Třeboně, kde byly vysazeny brambory (1772). Další zvláštností byly bačkory zvané palašky, jež pletly zdejší ženy. Do roku 1890 patřila Frahelž jako osada k obci Klec, následně se osamostatnila. Za socialismu správně patřila pod Lomnici nad Lužnicí. \n\n\n"}
{"id": "117247", "url": "https://cs.wikipedia.org/wiki?curid=117247", "title": "Horní Radouň", "text": "Horní Radouň\n\nObec Horní Radouň () se nachází v okrese Jindřichův Hradec v Jihočeském kraji. Žije zde obyvatel.\n\nHorní Radouň leží na okraji Českomoravské vrchoviny 13 km severně od Jindřichova Hradce. Nadmořská výška se pohybuje od 520 do 590 metrů. V obci je 126 domů, z nichž více než 50 není trvale obydleno a slouží k rekreaci. Z 95 aktivních obyvatel je třetina zaměstnána přímo v obci v akciové společ­nosti ZEVERA (dříve ZD), několik osob v soukromé firmě pilařská výroba Kamenický a několik osob v obci soukromě podniká.\n\nPrvní písemná zmínka o obci pochází z roku 1437. Je však pravděpodobné, že obec byla založena mnohem dříve. První dochovaná zmínka o Starém Bozděchově je z roku 1395, kdy ves vlastnil Sudík z Bozděchova. Vlastnil zde i tvrz, která se nedochovala a jsou jen domněnky o tom, kde stávala. V 16. století byl Bozděchov při­pojen ke Kamenici (dnes Kamenice nad Lipou). Při dělení tohoto panství se později dostal k panství Etynskému (dnes Nová Včelnice) a byl zde založen dvůr. Ten byl kolem roku 1810 rozparcelován a na tomto základě vznikl Nový Bozděchov. Jeho obyvatelé byli chudí a vzhledem k vyšší nadmořské výšce zde byly i tvrdší životní podmínky. Z toho důvodu se zde začalo říkat „\"Na Nouzi\"\" a tento název se udržel dodnes. Na místě dnešní Bukovky bývala v dávných dobách samota, menší tvrz. Měla název Vojkov a první zmínka o ní v archivech je z roku 1415. Roku 1467 byl Vojkov vypálen Zdeňkem ze Šternberka. Na pozemcích pustého Vojkova založil kolem roku 1785 majitel etynského panství baron Bukovka z Bu­kovky vesnici o osmnácti chalupách a nazval ji svým jménem. Přesto se až dodnes vyskytuje i název Vojkov/Vojkova.\n\nV roce 1990 zde měly koncert nacionalistické hudební skupiny Orlík a Bráník.\n\nObec Horní Radouň se skládá ze čtyř částí na dvou katastrálních územích\n\nV obci Horní Radouň je možné vidět kapličku sv. Jana Nepomuckého z 19. století a pamětní desku obětem první světové války na budově bývalé školy. V místní části Bukovka je kaplička a ve Starém Bozděchově také na budově bývalé školy pamětní deska místnímu partyzánskému hnutí.\n\n\n"}
{"id": "117248", "url": "https://cs.wikipedia.org/wiki?curid=117248", "title": "Hamr (okres Jindřichův Hradec)", "text": "Hamr (okres Jindřichův Hradec)\n\nObec Hamr () se nachází v okrese Jindřichův Hradec v Jihočeském kraji. Žije v něm obyvatel. Na sever od Hamru je soustava velkých rybníků – Humlenský, Podsedek, Starý Hospodář, Výtopa, Staré Jezero, Nové Jezero, Starý Kanclíř, Nový Kanclíř. Kolem obce protéká řeka Lužnice.\n\nPrvní písemná zmínka o vesnici pochází z roku 1549. Na počátku třicetileté války se zde doloval hnědel hlinitý, který obsahoval 30 % železa. Vznikal zde huť s hamrem, která potřebovala palivo. Proto se v okolních lesích pálilo dřevěné uhlí.\n\nZa války trpěla vesnice bídou, nemocemi. Výroba skončila a opět se rozběhla až na konci 18. století. V roce 1871 huť zanikla.\n\nZásoby železné rudy byly vyčerpány. V roce 1813 zde vznikla škola, která byla později zrušena.\n\nV první polovině 20. století zde žilo asi 500 obyvatel. V Hamru byl hasičský sbor, ochotnické divadlo a klub cyklistů.\n\nPodél jihozápadní hranice katastrálního území protéká řeka Lužnice, jejíž niva je zde chráněna jako přírodní rezervace Na Ivance. Severozápadně od vesnice leží národní přírodní památka Vizír.\n\n\n"}
{"id": "117249", "url": "https://cs.wikipedia.org/wiki?curid=117249", "title": "Jilem (okres Jindřichův Hradec)", "text": "Jilem (okres Jindřichův Hradec)\n\nObec Jilem () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1358. Název pochází podle hojně rostoucích jilmů. Z roku 1873 pochází budova pivovaru. V roce 2019 obec získala znak. Štít znaku je zelený, v něm stříbrný osmilistý květ se zlatým středem na zlatém, doprava prohnutém stonku. Autorem znaku je Mgr. Jan Tejkal.\n\n\nSamospráva obce od roku 2016 vyvěšuje 5. července moravskou vlajku.\n\n"}
{"id": "117250", "url": "https://cs.wikipedia.org/wiki?curid=117250", "title": "Krašlovice", "text": "Krašlovice\n\nObec Krašlovice se nachází v okrese Strakonice v Jihočeském kraji, na levém břehu řeky Blanice necelé 4 km severozápadně od Vodňan. Žije v ní obyvatel.\n\nObec Krašlovice se skládá ze dvou částí na dvou katastrálních územích.\n\nPrvní písemná zmínka o obci pochází z roku 1262 (\"Craslouice\").\n\n"}
{"id": "117251", "url": "https://cs.wikipedia.org/wiki?curid=117251", "title": "Hoslovice", "text": "Hoslovice\n\nObec Hoslovice se nachází v okrese Strakonice, kraj Jihočeský. Žije zde obyvatel.\n\nObec Hoslovice se skládá ze tří částí na třech stejnojmenných katastrálních územích.\n\nPrvní písemná zmínka o obci pochází z roku 1352.\n\nV roce 2005 byla na kopci severozápadně od Hoslovic vybudována volně přístupná rozhledna (telekomunikační stožár s vyhlídkovou plošinou ve výšce 30 m).\n\n\n"}
{"id": "117252", "url": "https://cs.wikipedia.org/wiki?curid=117252", "title": "Hospříz", "text": "Hospříz\n\nObec Hospříz ( ) se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1654.\n\nPůvodní obyvatelé byli po druhé světové válce deportováni a v obci se místo nich usídlilo české obyvatelstvo z vnitrozemí.\n\nVýchodně od vesnice leží národní přírodní památka Krvavý a Kačležský rybník.\n\nObec Hospříz se skládá ze dvou částí na dvou stejnojmenných katastrálních územích:\n\n\n\n"}
{"id": "117253", "url": "https://cs.wikipedia.org/wiki?curid=117253", "title": "Kváskovice", "text": "Kváskovice\n\nObec Kváskovice se nachází v okrese Strakonice v Jihočeském kraji. Žije v ní obyvatel. Příslušnou obcí s rozšířenou působností je rovněž okresní město Strakonice. Obec Kváskovice se rozkládá asi třináct kilometrů jihovýchodně od Strakonic. Trvalý pobyt zde má nahlášeno asi 120 obyvatel. V obci sídlí knihovna.\n\nKváskovice leží v průměrné výšce 483 metrů nad mořem. Celková katastrální plocha obce je 328 ha, z toho orná půda zabírá 59 %. Lesy zabírají pouze 10 % katastru obce. Vzhledem ke geografické poloze se tu nachází velmi málo ploch s travním porostem.\n\nPrvní písemná zmínka o obci pochází z roku 1334.\n\n\n"}
{"id": "117254", "url": "https://cs.wikipedia.org/wiki?curid=117254", "title": "Jinín", "text": "Jinín\n\nObec Jinín se nachází v okrese Strakonice, kraj Jihočeský, zhruba 6,5 km vjv. od Strakonic. Žije zde obyvatel.\n\nPrvní písemná zmínka o obci pochází z roku 1279. Od roku 1417 patřil Jinín k Miloňovicům. Při stavovských nepokojích byla ves zpustošena. V 16. století měl Jinín status města. V roce 1593 byl připojen k panství v Sedlici. Období třicetileté války poznamenalo rozmach městečka a nadále byl Jinín vesnicí.\n\n\nNásledující pověst se váže ke kamenným božím mukám u polní cesty. Mladý místní mlynář byl zamilovaný. Ale jeho otci se nastávající nevěsta nelíbila. Donutil syna oženit se s bohatou nevěstou, kterou mu vybral. Ale z tohoto sňatku z donucení nic dobrého nevzešlo. Mlynář necítil lásku ke své manželce, ani k svému narozenému synovi. Toulal se po hospodách a nezdržoval se doma. Manželka, která ho se synem v náruči v silném mrazu, větru a vánici marně hledala, zahynula. Na místě tragédie byla postavena tato boží muka.\n\nKe kapli, které se říká „U kata“, se podle ústní tradice vztahuje tento příběh: V dobách, kdy byl Jinín městečkem a měl hrdelní právo, se konala na místním Šibeničním vrchu poprava. Provaz i s odsouzencem se utrhl. Diváci dávali vinu katovi a začali ho napadat. Ten na nic nečekal a utíkal pryč. Pod kopcem ho dostihli a ukamenovali. V místě, kde se nachází kaple, byl pohřbený.\n\nO kapli svatého Peregrina se traduje, že ji nechal postavit syn, který se po patnácti letech války v Orientě šťastně navrátil domů.\n\nObec Jinín se rozkládá na dvou katastrálních územích.\n\n"}
{"id": "117255", "url": "https://cs.wikipedia.org/wiki?curid=117255", "title": "Kačlehy", "text": "Kačlehy\n\nObec Kačlehy ( ) se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o vesnici pochází z roku 1399.\n\nVýchodně od vesnice leží národní přírodní památka Krvavý a Kačležský rybník.\n\n\nZemřel tu českoněmecký agrární politik Martin Soukup (1853–1934), na počátku 20. století poslanec Říšské rady.\n\n"}
{"id": "117256", "url": "https://cs.wikipedia.org/wiki?curid=117256", "title": "Radějovice (okres Strakonice)", "text": "Radějovice (okres Strakonice)\n\nObec Radějovice se nachází v okrese Strakonice v Jihočeském kraji. Žije zde obyvatel.\n\nPrvní písemná zmínka o obci pochází z roku 1334, v té době obec podléhala pánům ze Strakonic, kteří byli věrnými poddanými krále Jana Lucemburského a posléze Karla IV. Další písemný záznam o Radějovicích je z roku 1351, kdy Vilém ze Strakonic prodal Petrovi, Joštovi, Oldřichovi a Janovi, pánům z Rožmberka, panství za 1 000 kop grošů. Panství zahrnovalo hrad Bavorov, městečka Bavorov a Strunkovice a dále 23 vesnic, mezi kterými jsou jmenovány i Radějovice. Bavorovský hrad zanikl pravděpodobně ještě ve 14. století, kdy Rožmberkové přesunuli správu panství na nově vystavený hrad Helfenburk.\n\nV roce 1593 prodal Petr Vok z Rožmberka celé panství Helfenburské za 20 000 kop českých grošů městu Prachatice, které byly v té době na vrcholu hospodářského rozkvětu. \n\nPo bitvě na Bílé hoře roku 1620 bylo Helfenburské panství zkonfiskováno (připadlo královské komoře) a přestože se město Prachatice snažilo o jeho zpětné získání, nepodařilo se to.\n\nRadějovice, podobně jako ostatní obce v Prácheňském kraji, byly postiženy třicetiletou válkou. Podle Berní ruly, která byla sepsána v roce 1654, tj. po skončení třicetileté války, byli rolníci v Radějovicích rozděleni do dvou panství, a to:\n\nPouze část rolníků byla schopna odvádět daně, některé grunty byly vyhořelé, jeden grunt byl opuštěný, \"„role ladem leží“\" a rovněž zahrada (domek) byla pustá. V Berní rule se o životních poměrech rolníků v Radějovicích píše: \"„Tito dosti skrovné živnosti mají. Půda dobrá, žitná“\".\n\nHrůzy 1. světové války zasáhly i Radějovice, zahynulo pět občanů obce. Památník obětem padlým ve Světové válce 1914–1918 je umístěn v Paračově před kostelem.\n\nZ hlediska církevní správy Radějovice vždy patřily pod farnost Paračov.\n\nRadějovice se nacházejí na území strakonického okresu, který spolu s dalšími sedmi okresy patří do vyššího územního samosprávného celku Jihočeský kraj. Od Strakonic jsou vzdáleny 16 km jihovýchodním směrem a od krajského města České Budějovice 47 km severozápadním směrem.\n\nKatastrální území se nazývá Radějovice u Netonic a k 31. prosinci 2016 mělo celkovou plochu 225,30 ha, z toho bylo:\n\nRadějovice leží v nadmořské výšce 521 m na rozhraní Drahonické a Krajníčské vrchoviny. Obě tyto vrchoviny jsou podokrsky Netonické vrchoviny, která je okrskem Bavorovské vrchoviny a ta je podcelkem Šumavského podhůří. Okolní vrchy přesahují 600 m n. m., nejblíže je vrch Radovec (635 m n. m.), dále Knížecí kámen (629 m n. m.) v Drahonické vrchovině a vrch Chmelovka (638 m n. m.), který však už patří do Krajníčské vrchoviny.\n\nRadějovicemi protéká bezejmenný potok, který je pravostranným přítokem Cehnického potoka v povodí Otavy a patří k úmoří Severního moře. Potok pramení 1,5 km nad obcí v lesním údolí ve výšce 570 m n. m. na západním svahu Radovce. Potok protéká rybníkem Na drahách, pak návesním rybníkem a u Kváskovic se ve výšce 474 m n. m. vlévá do Cehnického potoka.\n\nCehnický potok spolu s dalšími svými přítoky byl příčinou častých záplav, které ohrožovaly značnou část obce Cehnice. V období od 9/2009 do 7/2010 byl za účasti evropských dotací vybudován na Cehnickém potoce mezi obcemi Paračov a Cehnice suchý poldr. Cílem projektu bylo snížit povodňový průtok a tím odstranit hrozbu záplav. U Sudoměře se Cehnický potok vlévá do Otavy.\n\n\nRadějovice patří svým počtem obyvatel mezi malé vesnice, ale v posledních letech má počet obyvatel zvyšující se tendenci. K datu 1. ledna 2013 bylo v obci 38 obyvatel, z toho 19 mužů a 19 žen. K 1. lednu 2018 bylo evidováno 45 obyvatel, z toho 24 mužů a 21 žen. Během pěti let se počet obyvatel v Radějovicích zvýšil o 18 %.\n\n\n\n\n"}
{"id": "117257", "url": "https://cs.wikipedia.org/wiki?curid=117257", "title": "Pístina", "text": "Pístina\n\nObec Pístina () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1397.\n\n\n"}
{"id": "117258", "url": "https://cs.wikipedia.org/wiki?curid=117258", "title": "Příbraz", "text": "Příbraz\n\nObec Příbraz () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1518.\n\nV osadě Hutě, která je dnes součástí obce, se 23. května 1811 narodil František Václav Karlík, český kantor a hudební skladatel († 9. září 1889).\n\nDo jižná části katastrálního území zasahuje přírodní rezervace Losí blato u Mirochova.\n\n\n"}
{"id": "117259", "url": "https://cs.wikipedia.org/wiki?curid=117259", "title": "Novosedly nad Nežárkou", "text": "Novosedly nad Nežárkou\n\nObec Novosedly nad Nežárkou ( ) se nachází v okrese Jindřichův Hradec v Jihočeském kraji. Sestává z místních částí Novosedly nad Nežárkou, Kolence a Mláka. Žije zde obyvatel.\n\nObec Novosedly nad Nežárkou se skládá ze tří částí na třech stejnojmenných katastrálních územích.\n\nPrvní písemná zmínka o obci pochází z roku 1359 a nachází se v knihách prvního arcibiskupa pražského Arnošta z Pardubic. Ze stejného pramene vyplývá také informace o prvním doloženém novosedelském faráři jménem Mikuláš, který tentýž rok zemřel.\nV roce 1619 byly Novosedly vypáleny.\n\nBěhem let první světové války se neodehrálo nic výrazně významného. Do obce v roce 1914 přicestovalo 22 polských uprchlíků, dva z nich utekli, zbylí odjeli během roku 1915. V roce 1916 přicestovaly další dvě polské rodiny, celkem 11 osob. Jako i v jiných kostelích, i zde proběhly rekvírace zvonů. 3. října 1916 byl zabaven zvon Svatý Jakub (ulitý 1791), 17. září 1917 sejmut nejmenší zvon a 25. července 1918 přišel kostel sv. Václava dokonce i o 36 varhanních píšťal. Zabavené varhanní píšťaly byly nahrazeny až během roku 1932.\n\nKonec Velké války obyvatelé oslavili průvodem k chrámu Páně, kde byla hrána národní hymna. 1. května 1919 byly na návsi vysazeny dvě lípy – na upomínku svobody. V roce 1921 zde žilo 402 obyvatel, a ve dvacátých letech dvacátého století se zde nacházelo 121 domů.\n\nStejně jako první světová válka, i ta druhá probíhala přiměřeně pokojně. Během celé doby okupace se v Novosedlech neudálo nic výrazně významného. 27. února 1945 do obce přijeli němečtí uprchlíci, v počtu do 142 osob. Byli ubytováni v obecní škole a po místních hostincích. Do 3. května 1945 všichni odešli. 2. května ale v Novosedlech pobývala větší jednotka SS, vybavená děly. Novosedly nad Nežárkou byly osvobozeny oddílem Rudé armády 9. května 1945, čítajícím přibližně tisícovku mužů okolo 15. hodiny. Ještě ráno toho dne tudy projížděly poslední zbytky německé branné moci.\n\nV roce 1945 definitivně v okolí Novosedel skončila plavba dřeva, čímž místní obyvatelé přišli o jeden ze zdrojů obživy. Někteří obyvatelé se odstěhovali do vysídleného pohraničí jako noví osadníci, a to celkem 116 osob \"(viz tabulka)\"\n\nPrávě na kraji obce při příjezdu od Lomnice nad Lužnicí se nachází kostel svatého Václava. Jeho současná románská podoba je výsledkem rekonstrukce z roku 1867. Dvojice základních kamenů s pamětními listinami byla usazena 11. května 1867, v roce 1869 byl kostel dostavěn a o rok později vysvěcen.\n\nKolem starého farního kostela z doby před rokem 1359, který již nedostačoval množství věřících a poutníků se nacházel původní hřbitov. Ten je dnes již zrušen, roku 1871 byl postaven a posvěcen nový, dodnes se nacházející u domu čp. 65.\n\nJak již bylo zmíněno, farnost se zde rozkládala již před rokem 1359. Během válečných tažení byla zdejší farnost přifařena k jedné z blízkých farností, a to k Lomnice nad Lužnicí, Stráži nad Nežárkou nebo i Třeboni. Lokálie zde byla ustanovena roku 1785 za vlády císaře Josefa II., prvním lokalistou se stal o rok později P. Beregisus Gregor († 17. srpna 1788), augustinián ze zrušeného augustiniánského kláštera v Třeboni. Záštitu nad lokálií převzala matice náboženská.\n\nV roce 1922 opatřila obec Novosedly památník padlým a nezvěstným ve světové válce, který byl vztyčen jižně od kaple sv. Jana Nepomuckého. Z důvodu stavby okresní silnice však byl v roce 1935 přemístěn na severní stranu kaple a byl na náklady obce oplocen. Nese tato jména padlých a nezvěstných\nNa zdejší kovárně působili kováři Valek, Dvořák, Ludvík a Václav Šefčík. Během nájmu Václava Šefčíka byla v roce 1912 zrušena (částečně) tradice zvaná \"sýpka\", tedy odměna usedlých hospodářů kováři za ostření výhradně orného nářadí ve formě obilného zrní. V roce 1926 byla kovárna napojena na elektrorozvodné síti. Při nástupu nového obecního kováře Františka Bašty v roce 1930 byl zvyk zvaný \"sýpka\" definitivně zrušen a kovárna byla pronajata za stálý nájem.\n\nPodle pamětní knihy obce Novosedly byl hasičský dobrovolný sbor založen roku 1894 a vybaven ještě tentýž rok novou obloukovou stříkačkou v ceně 900 zlatých. Velitelem sboru se stal František Šírek, náměstkem velitele Matěj Hrubý, jednatelem František Vrkoč, cvičitelem Václav Sokolík a pokladníkem Alexander Albrecht. Po založení měl sbor celkem 25 členů. V roce 1901 byla zakoupena nová čtyřkolová stříkačka za 1900 korun. K plné motorizaci sboru přispěla až koupě nové dvoukolově stříkačky, kterou obec zakoupila v Telči 29. září 1932 i s příslušenstvím, v celkové ceně 32 019 korun.\n\nV roce 1937 blízko Novosedel proběhla stavba triangulační věže, při níž zemřel jeden z dělníků, původem ze Slovenska. Dnes již tuto věž nikde v okolí nenajdeme, shořela totiž během vypalování trávy v roce 1946.\n\n"}
{"id": "117260", "url": "https://cs.wikipedia.org/wiki?curid=117260", "title": "Lažánky (okres Strakonice)", "text": "Lažánky (okres Strakonice)\n\nObec Lažánky se nachází v okrese Strakonice, kraj Jihočeský. Žije zde obyvatel.\n\nPrvní písemná zmínka o obci pochází z roku 1328. Tehdy ji – stejně jako Záboří a další obce – vlastnil klášter sv. Jiří na Pražském hradě. V 15. století a na počátku 16. století byla obec připojena k dominiu pánů z Rožmitálu.\n\n\n\n"}
{"id": "117262", "url": "https://cs.wikipedia.org/wiki?curid=117262", "title": "Pohorovice", "text": "Pohorovice\n\nObec Pohorovice se nachází v okrese Strakonice, kraj Jihočeský. Leží zhruba 5,5 km severozápadně od města Vodňany. Její území geomorfologicky přísluší do celku Českobudějovická pánev, podcelku Putimská pánev a okrsku Mladějovická pahorkatina. Obec se skládá ze tří částí, a to z vlastních Pohorovic, vesnice Kloub a z osady Radany. Žije zde obyvatel. Funguje pod samosprávou, kterou řídí starosta a zastupitelstvo. Z obce je celoročně dobrá dostupnost do okolních měst, která leží nedaleko – Vodňany, Protivín, Písek a Strakonice.\n\nPrvní písemná zmínka o obci pochází z roku 1227.\n\nV Pohorovicích se narodil Jan Ladislav Mašek, pedagog (1828–1886).\n\n"}
{"id": "117263", "url": "https://cs.wikipedia.org/wiki?curid=117263", "title": "Ponědrážka", "text": "Ponědrážka\n\nObec Ponědrážka se nachází v okrese Jindřichův Hradec v Jihočeském kraji. Žije zde obyvatel. Na západním okraji obce se nachází Ponědrážkovský rybník.\n\nNázev vesnice byl pravděpodobně odvozen od osobního jména Ponědrah, podobně jako u sousední vsi Ponědraže. Až do 20. století se užívalo názvu Ponědrážko, současná podoba názvu má ženský rod - Ponědrážka. V německých pramenech se lze setkat se zkomoleným názvem \"Poniedraschko\".\n\nNejstarší písemná zmínka o Ponědrážce pochází z roku 1379 jako o součásti rožmberského panství. První jména zdejších hospodářů jsou známa až z roku 1424 a upozorňují, že osídlenci byli Češi. V obci bývaly dva mlýny, Okrouhlíkův a Bickův. Roku 1469 byla Ponědrážka zastavena bratrům Klaricům, od roku 1518 je již opět uváděna jako součást rožmberského panství.\n\nV letech třicetileté války byla Ponědrážka hodně poškozena. V polovině 16. století obhospodařovalo 13 usedlostí v Ponědrážce celkem 10 lánů a 3 jitra polností, ze kterých měli předepsaný roční plat 4 kopy a 18 grošů. Roku 1674, dvacet šest let po válce, je známo již 11 usedlostí a ves se podařilo obnovit.\n\nV blízkém lese Kopaniny se nacházela ložiska železné rudy. Škola v Ponědrážce začala fungovat roku 1879. Elektrifikace proběhla poměrně pozdě a to roku 1949.\n\nAčkoliv se Ponědrážky, podobně jako většiny vesnic v Česku, v poslední době dotýká odliv mladých lidí do měst, ves vzkvétá jako zemědělsky zaměřená obec s velkým podílem chalupářů. V okolí Ponědrážky se nachází všechny chlouby Třeboňska: smíšené lesy s bohatým podhoubím, zachovalejší přírodu než v jiných částech Čech, mnoho rybníků a celkově ještě více možností k výletům. Ponědrážka je velice často navštěvována výletníky, jelikož rovinaté Třeboňsko přímo vybízí k projížďkám na kole.\n\nPonědrážka se nachází v chráněné krajinné oblasti Třeboňsko. Severozápadně od vesnice leží přírodní rezervace Rašeliniště Hovízna.\n\n\n"}
{"id": "117264", "url": "https://cs.wikipedia.org/wiki?curid=117264", "title": "Pivkovice", "text": "Pivkovice\n\nObec Pivkovice se nachází v okrese Strakonice v Jihočeském kraji. Žije v ní obyvatel.\n\n\nPrvní písemná zmínka o obci pochází z roku 1358.\n\n"}
{"id": "117265", "url": "https://cs.wikipedia.org/wiki?curid=117265", "title": "Přední Zborovice", "text": "Přední Zborovice\n\nObec Přední Zborovice se nachází v okrese Strakonice, kraj Jihočeský, necelých 5 km jižně od Strakonic. Žije zde obyvatel. \n\nObec leží při řece Volyňce v Šumavském podhůří (podcelek Bavorovská vrchovina, rozhraní okrsků Miloňovická pahorkatina a Volyňská vrchovina). Na východní straně se nad Předními Zborovicemi zvedá zalesněný vrch Vlčiny (524 m), na straně západní se vypíná taktéž lesnatý vrch Hradiště (604 m). Východním okrajem vesnice souběžně probíhají silnice I/4, (v tomto úseku spojující Strakonice a Volyni) a železniční trať 198 (Strakonice – Vimperk – Volary); nachází se zde železniční zastávka \"Přední Zborovice\".\n\nPrvní písemná zmínka o obci pochází z roku 1318.\n\nV roce 2002 obec zasáhly povodně. Jedna polovina obce byla zaplavená, na druhou část, který se nachází v mírných kopcích, voda nedosáhla. Po další, ale mnohem slabší povodni v roce 2009 vznikla na polovině obou stran řeky hráz, která by obec měla ochránit před dalšími povodněmi.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n"}
{"id": "117266", "url": "https://cs.wikipedia.org/wiki?curid=117266", "title": "Paračov", "text": "Paračov\n\nObec Paračov se nachází v okrese Strakonice, kraj Jihočeský, zhruba 9,5 km jihovýchodně od Strakonic. Žije zde obyvatel.\n\nPrvní písemná zmínka o obci pochází z roku 1316.\n\n\n"}
{"id": "117269", "url": "https://cs.wikipedia.org/wiki?curid=117269", "title": "Kladruby (okres Strakonice)", "text": "Kladruby (okres Strakonice)\n\nObec Kladruby se nachází v okrese Strakonice v Jihočeském kraji, zhruba 10 km západně od Strakonic. Žije v ní obyvatel. Leží při severním okraji Šumavského podhůří (podcelek Bavorovská vrchovina, okrsek Prácheňská pahorkatina).\n\nPrvní písemná zmínka o obci pochází z roku 1405.\n\n\n\n\n"}
{"id": "117271", "url": "https://cs.wikipedia.org/wiki?curid=117271", "title": "Libětice", "text": "Libětice\n\nObec Libětice se nachází v okrese Strakonice, kraj Jihočeský, zhruba 5 km jjz. Od Strakonic. Žije zde obyvatel. Obcí protéká Libětický potok.\n\nPrvní písemná zmínka o obci pochází z roku 1243.\n\n\n"}
{"id": "117272", "url": "https://cs.wikipedia.org/wiki?curid=117272", "title": "Plechý", "text": "Plechý\n\nPlechý ( ) je 1378 m vysoká hora ležící v pohoří Šumava na česko−rakouské hranici. Je pátým nejvyšším vrcholem na Šumavě, nejvyšším vrcholem české i rakouské části Šumavy a zároveň i nejvyšším vrcholem Jihočeského kraje a hornorakouského Mühlviertelu. Zároveň je devátou nejizolovanější českou horou. Severní svahy Plechého náleží do katastrálního území Nová Pec, zatímco jižní svahy patří ke katastrálnímu území Schwarzenberg am Böhmerwald.\n\nDnešní pojmenování této hory vzniklo z německého názvu, který je z minulosti znám v různých podobách (1346 \"Plechensteyn\", 1604 \"Plecknsstayn\", 1710 \"Pleckhenstein\") a znamená „lesklý kámen nebo skála“ (odvozeno od slovesa blecken = lesknout se, třpytit se). Motivem k tomuto názvu byla pravděpodobně třpytící se hladina jezera na severovýchodním svahu hory.\n\nPlechý má oblý vrchol na strukturním hřbetu z dvojslídné žuly moldanubického plutonu. Jeho svahy jsou vyvinuty asymetricky a je na nich množství tvarů glaciální a periglaciální modelace. Do severovýchodního svahu je zahlouben kar s ledovcovým jezerem, jehož příkré stěny se skalními výchozy a suťovými proudy dosahují téměř k samému vrcholu.\n\nSeverovýchodní svah Plechého tvoří skalní stěna ledovcového karu Plešného jezera. Jedná se o významný geomorfologický útvar, který je jednou z nejcennějších součástí zdejší přírodní rezervace. Stěna je velmi strmá a dosahuje výšky 211 m. V blízkosti „hráze“ (karového prahu) Plešného jezera se rozprostírá rozsáhlá moréna tvořená mohutnými, mrazovým zvětráváním rozpukanými balvany hrubozrnné plöckensteinské žuly.\n\nNa vrcholu jsou extrémní klimatické podmínky: teplota nedosahuje ani 3 °C v ročním průměru, roční srážkové úhrny se pohybují mezi 1400 až 1700 mm včetně sněhové pokrývky až 250 cm, která zde leží půl roku. Časté tu jsou větry, mlhy a námrazy.\n\nVrchol Plechého leží těsně pod horní hranicí lesa a býval převážně zalesněný přirozenými horskými smrčinami s příměsí jeřábu ptačího nízkého vzrůstu a s chudým bylinným podrostem – plochy porostlé kapradinou papratkou samičí se střídají s hustým drnem třtiny chloupkaté a místy jsou oživené bikou lesní, dřípatkou horskou či plochami borůvčí. V roce 1996 došlo i zde podobně jako na jiných místech NP Šumava ke gradaci kůrovce. V roce 1999 byl se souhlasem Ministerstva životního prostředí vedeného tehdy Milošem Kužvartem zrušen bezzásahový režim v této první zóně a mohlo začít kácení stromů napadených kůrovcem. Na protest proti této asanaci zahájily v létě téhož roku ekologické organizace blokádu, která zásah proti kůrovci zastavila. Od roku 2000 se průběžně zasahuje proti kůrovci pouze v 200 až 250 m širokém pásu podél česko-rakouské hranice.\n\nV sedle západně od vrcholu se nachází Rakouská louka – jedná se o typickou „holi“ – bezlesou plochu s porostem horské trávy smilky tuhé přecházející pásem rašeliníkových smrčin v mimořádně cenné horské vrchovištní rašeliniště (tzv. vrchoviště), jedno z nejvýše ležících v oblasti Šumavy. Rašeliniště zabírá asi 8,5 ha. Roste zde běžná rašeliništní vegetace včetně chráněných druhů, chybí však kleč a dřevitý kryt tak tvoří jen zakrslý smrk.\n\nNa strmé skalní stěně ledovcového karu roste rovněž horská smrčina s jeřábem a javorem, místy travnatá společenstva (s vrbou velkolistou a hořcem panonským).\n\nSeverní svahy Plechého jsou součástí Trojmezenského pralesa – největšího a nejlépe dochovaného zbytku horského smrkového lesa ve střední Evropě – který se odtud rozprostírá na západ až k Třístoličníku. Původní lesy jsou zde tvořeny převážně horskými smrky s jeřábem, na sutích rostou kleče a kolem rašeliniště Rakouská louka i podmáčené smrčiny. V níže položených částech lesa se vyskytují také buky a jedle. Panují zde extrémní klimatické podmínky, proto stromy rostou tak pomalu, že ve sto letech mají výšku nanejvýš deset metrů. Oblast v okolí Plechého, Trojmezné a Třístoličníku si uchovala pralesovitý charakter především díky své nepřístupnosti. Ve svahu nad Plešným jezerem se nikdy nekácelo, také do ostatních částí dnešního pralesa chodili lidé pro dřevo jen výjimečně. Pomalu rostlé stromy s pevným dřevem se využívaly k výrobě lodních stožárů. Až na úzký pruh lesa na samotném hřebeni zde zřejmě nikdy nevznikla holina. Trojmezenský prales společně s Boubínským patří k hlavními pralesním komplexům na Šumavě, v nichž se v chráněných polohách stromy dožívají stáří přes 300 let. Stromy starší 400 let jsou i zde už vzácností a nalézt strom starší 500 let je skutečnou raritou. Koncentrace prastarých stromů v karu Plešného jezera je však naprosto unikátní, a to i v širším středoevropském kontextu. Během výzkumu starých stromů prováděným Mendelovou univerzitou zde bylo zaznamenáno celkem sedm vzorníků, jejichž celkový věk přesahoval 500 let. Především byl nalezen více než šestisetletý Smrk nad Plešným jezerem, další dva stromy měly 570 a 540 letokruhů. K nejstarším stromům patří i Švejdův smrk s 559 letokruhy, jehož pařez se nachází u turistické stezky vedoucí od Plešného jezera k vrcholu Plechého. K obyvatelům této oblasti patří mnoho vzácných druhů zvířat, například rys ostrovid, sokol stěhovavý, puštík bělavý, sýc rousný, datlík tříprstý, kulíšek nejmenší a tetřev hlušec.\n\nNa jižním svahu až ke státní hranici vlastník rakouského lesa, Klášter Schlägl, nechal po pustošivém orkánu Kyrill v roce 2007 pomocí těžkých strojů odklidit veškeré stromy – popadané i stojící. Z obrovské holiny, která tak vznikla, se deštěm vyplavuje půda. Plochu se zatím i přes opakované pokusy nepodařilo zalesnit. Uměle vysazené stromky bez ochrany souší hynou.\n\nPlechý je v současnosti přístupný z několika směrů. Červenou hřebenovou stezkou č. 0148 – tzv. Šumavskou pěší magistrálou je spojený s dalšími vrcholy přes 1300 m n. m. – směrem k západu s Trojmeznou a Třístoličníkem a na východě s Hochfichtem. Další možností je výstup z Nové Pece po zelené značce k Plešnému jezeru a odtud tzv. „zážitkovou trasou“ (vede mezi stojícími odumřelými stromy se vstupem na vlastní nebezpečí) kolem Stifterova pomníku až na vrchol. Výstup na Plechý lze uskutečnit také z rakouské strany.\n\nNa začátku 80. let 19. století, kdy docházelo k prvnímu rozvoji turistiky na Šumavě, vedly na vrchol Plechého neschůdná pěšina z Trojmezí a rovněž neschůdná a sotva znatelná pěšina od Stifterova památníku, který byl vybudován v letech 1876 − 1877. Přístupnost vrcholu se však postupně zlepšovala. V roce 1883 byla z Trojmezí na Plechý zřízena nová stezka. V roce 1911 vybudovala schwarzenberská knížecí lesní správa k ubytování lesního personálu a účastníků lovů na břehu Plešného jezera Lucemburskou chatu. Po několika letech ji převzal KČT a přestavěl pro své účely. V období první republiky vedla přes vrchol Plechého červeně značená turistická stezka z Nového Údolí do Nové Pece (přes Stifterův pomník a Plešné jezero).\n\nPo roce 1948 byl přístup na Plechý z české strany zakázán. Pouze Plešné jezero bylo dočasně zpřístupněno v letech 1966–1970. Až v roce 1990 byly turistické stezky v nepřístupném hraničním pásmu obnoveny. Na Plechém tehdy byly vyznačeny červená hřebenová stezka z Nového Údolí do Zadní Zvonkové a žlutá stezka od Plešného jezera přes Stifterův památník na Plechý. V roce 2005 hrozilo uzavření žlutě značené výstupové trasy od Plešného jezera ke Stifterovu pomníku. Nakonec zůstala zachována v režimu „na vlastní nebezpečí“ a byla přeznačena třemi bílými pruhy. Žlutá turistická značená trasa byla od Plešného jezera vyznačena nově po trase, která stoupá od východní strany jezera na hraniční průsek a pokračuje přes Plechý k pomníku.\n\n\nNa svazích Plechého, ve skalní stěně tyčící se nad Plešným jezerem, se prý nachází obrovský poklad obsahující zlato, stříbro, granáty velké jako lidská hlava a krásné postroje. Podle pověsti patřil pohanskému králi ze Saska, který sem uprchl před králem Karlem a nechal se ve skále pohřbít. Brána k pokladu je začarována a otevírá se jen v době pašijí. Kdo ale včas ze skály neodejde, může zde být uvězněn zaživa, což se prý stalo hospodáři ze Šestova domu v Želnavě.\n\nJiná pověst vypráví o zlovolném duchu bývalého rychtáře a kostelníka z Ktiše, který byl zaříkáváním zaklet na sto let do skal a lesů na svazích Plechého. Tento rychtář byl lakomý a kradl peníze určené na výstavbu ktišského kostela, proto nedošel po smrti klidu.\n\n"}
{"id": "117273", "url": "https://cs.wikipedia.org/wiki?curid=117273", "title": "Boeing B-50 Superfortress", "text": "Boeing B-50 Superfortress\n\nBoeing B-50 Superfortress byla poválečná verze bombardéru B-29 s novými, silnějšími motory Pratt & Whitney Wasp Major, vyšší kýlovkou a dalšími vylepšeními.\n\nLetoun byl původně označen XB-44 a vyrábět se měl jako B-29D, ale označení bylo z politických důvodů změněno; letectvo se totiž obávalo, že se kongres nebude dál krýt náklady na vývoj letounů, které vznikly během války.\n\nPrůzkumná verze RB-50 (původně B-50B) plnila úkoly během studené války. Letoun KB-50 sloužil k tankování za letu, používal se ve Vietnamu.\n\nRoku 1949 se B-50 \"Lucky Lady II\", pod vedením kapitána Jamese Gallaghera, stal prvním letounem, který obletěl Zemi bez přestávky (díky tankování za letu ze strojů KB-29M).\n\nI když nebylo objednáno mnoho kusů, tak byl B-50 poslední z řady letounů B-29 a jeden z posledních vyráběných bombardérů s pístovým motorem. Roku 1955 byly vyřazeny z jejich hlavní role – nosič jaderných zbraní a o deset let později byl vyřazen poslední stroj, dnes již žádný nelétá, i když se některé dají nalézt v muzeích.\n\n\n\n\n"}
{"id": "117279", "url": "https://cs.wikipedia.org/wiki?curid=117279", "title": "Margit híd", "text": "Margit híd\n\nMost projektoval francouzský architekt Ernest Gouin, postavila jej rovněž francouzská společnost, a to mezi lety 1872 a 1876. Doplnil tak Széchenyiho řetězový most, který až do dokončení Margaretina mostu byl jedinou pevnou spojnicí mezi oběma částmi města.\n\n2. listopadu 1944 byl most omylem zničen aktivací připravených náloží. Zničeny byly dva pilíře a most se zřítil do Dunaje.. Jako jeho náhrada sloužil dočasný Manci híd umístěný severně přes obě ramena Dunaje přes Markétin ostrov.\n\nV letech 2009 - 2011 proběhla rekonstrukce mostu s úplným vyloučením silniční dopravy, částečně byl zachován tramvajový a pěší provoz.\n\nMost spojuje nejen oba břehy Dunaje, ale také i Margaretin ostrov, který jej dělí na dvě části. Ty spolu svírají úhel 150°; most je tedy lomený. Původně měl být rovný s malou odbočkou směrem k ostrovu, ta však nemohla být postavena vzhledem k nedostatku financí a tak byla trasa mostu změněna do své současné podoby.\n\n"}
{"id": "117281", "url": "https://cs.wikipedia.org/wiki?curid=117281", "title": "Nomenklatorický typ (botanika)", "text": "Nomenklatorický typ (botanika)\n\nNomenklatorický typ (lat. \"typus\"), neboli typ jména taxonu je v botanice a mykologii základem vědeckého pojmenování živých organizmů. Váže se k němu nerozlučně jméno taxonu v taxonomické úrovni čeledi a úrovní nižších. Jedná se o přesně definovaný objekt, který slouží k porovnání jiných vzorků živých organismů, aby se zjistilo, zda i ony příslušejí k určitému taxonu. Přitom však nomenklatorický typ nemusí být nevyhnutelně nejtypičtějším nebo nejreprezentativnějším prvkem taxonu. Přiřazení nomenklatorického typu určitému taxonu se nazývá \"typifikace\" a její pravidla stanovuje pro botanickou nomenklaturu \"Mezinárodní kód botanické nomenklatury\" (posledním vydáním je \"St. Louiský kód\", 1999) v sekci 2 kapitoly II.\n\nTypem jména druhu nebo vnitrodruhového taxonu je jediný dokladový exemplář (např. herbářová položka, či jinak konzervovaný vzorek organismu, nikoli živý jedinec či kultura mikroorganismů) nebo ilustrace. U drobných vyšších rostlin a u většiny bezcévnatých rostlin se typ může skládat z více než jednoho jedince, ale ve sbírce by měly jejich vzorky být uloženy společně v jedné herbářové obálce nebo v jedné uzavřené schránce či jiným jednoznačným způsobem vymezeny pro jiným sbírkovým jednotkám. Konzervace dokladových exemplářů musí být taková, aby nepodléhaly zkáze a neměnily svůj vzhled natolik, aby to bránilo jejich srovnávání.\n\nPři popisování nového druhu nebo vnitrodruhového taxonu aby jeho jméno bylo platně publikováno, musí autor výslovně vedle jeho popisu (protologu) uvést i typovou položku. Pokud se jedná o případ, že se mění vědecké jméno již existujícího taxonu (např. přesunutím do jiného rodu, tzv. \"nová kombinace\", lat. \"comb. nov.\", nebo změno taxonomické úrovně, tzv. \"nový statut\", lat. \"stat. nov.\", nebo zcela nové pojmenování avšak téhož taxonu místo staršího jména, tzv. \"nové jméno\", lat. \"nom. nov.\"), zůstává mu připojen nomenklatorický typ spojený se jménem původním, tzv. basionymem. V zápisu nového vědeckého jména se toto v botanice zohlední tím, že před jméno nebo zkratku jména autora nového jména u vede v závorce jméno či zkratka prvního autora, který uvedený taxon popsal.\n\nJe-li nomenklatorickým typem existující exemplář nebo ilustrace, kterou označil jako typ původní autor popisu nového taxonu, pak takovýto typ se nazývá \"holotyp\". Pokud však holotyp chybí, nebo jej původní autor nestanovil, či holotyp patří k více než jednomu taxonu, pak může být stanoven náhradní typ, který se nazývá \"lektotyp\". Existují-li dva nebo více shodných exemplářů holotypu, nazývají se \"izotypy\". Pokud naopak autor v popisu nového taxonu označil více než jeden dokladový exemplář, nazývají se \"syntypy\". Konečně \"paratyp\" je dokladový exemplář citovaný v popise, který však není ani holotypem, ani izotypem, ani jedním ze syntypů, pokud byly dva nebo více dokladové exempláře stanoveny jako typy. \n\nNomenklatorickým typem rodu a taxonů ležících pod úrovní rodu a nad úrovní druhu (tedy např. podrod, série apod.) je typ, přiřazený určitému druhu, obvykle takovému, který byl popsán současně s vytvořením nového rodu či vnitrorodového taxonu, nebo některý z těch, který byl přesunut do nově vytvořeného rodu při rozčlenění jiného rodu na dva či více rodů.\n\nPři definici typu rodu nebo vnitrorodových taxonů postačuje uvést jako nomenklatorický typ samotné jméno druhu, jehož nomeklatorický typ je stanoven jako typ rodu či vnitrorodového taxonu. \n\nTyp jména čeledi nebo taxonu podřazeného čeledi a vyššího než rod (např. podčeleď, tribus) je stejný, jako typ rodového jména, od něhož je jméno čeledi odvozeno (přidáním koncovky –\"ceae\"). K určení typu postačuje uvedení samotného rodového jména. \n\nPravidla nomenklatury povolují jako výjimky i jména některých čeledí, která nejsou odvozena od rodových jmen. V takovém případě je nomenklatorickým typem takto pojmenované čeledi týž typ, který byl přiřazen jménu čeledi, s níž je alternativně pojmenovaná čeleď shodná.\n\nNomenklatorický typ jména vyšších taxonů (např. řádu apod.) se uvažuje jen v případech, kdy je jméno tohoto vyššího taxonu odvozeno od jména nižšího taxonu, které je typifikováno jménem odpovídajícího rodu. V takovém případě dochází k automatické typifikaci vyššího taxonu. Např. jméno řádu \"Rosales\" je odvozeno od jména čeledi \"Rosaceae\" a je tedy typifikováno automaticky typem rodu \"Rosa\".\n\n\n"}
{"id": "117290", "url": "https://cs.wikipedia.org/wiki?curid=117290", "title": "Zákon o Britské Severní Americe", "text": "Zákon o Britské Severní Americe\n\nZákon o Britské Severní Americe (anglicky \") je zákon, který upravoval vztah mezi Spojeným královstvím a Kanadou.\n\nBěhem britsko-americké války (1812–1815) se Spojené státy americké marně pokoušely anektovat Kanadu. Další snahy o začlenění Kanady do Spojených států se začaly objevovat po americké občanské válce (válce Severu proti Jihu). Tomu chtěli představitelé Spojeného království zabránit, a proto byli vůči snahám kanadských politiků o ustanovení místní samosprávy vstřícní.\n\nNa jednání zástupců britských kolonií na území Severní Ameriky, jež se konalo roku 1864 v Québecu, přijali jednající zásady dokumentu. Výsledkem bylo sloučení provincií Quebec a Ontario s koloniemi Nový Brunšvik a Nové Skotsko. Vznikla tak konfederace Kanada, která získala statut dominia. Zákon na svém jednání přijal britský parlament a v platnost vstoupil 1. července 1867. Den si v Kanadě připomínají státním svátkem nazvaným \" (Den Kanady). Prvním ministerským předsedou se stal královnou do šlechtického stavu čerstvě povýšený sir John Alexander Macdonald.\n\nV textu dokumentu bylo uvedeno, že dominium, obdobně jako jeho jednotlivé provincie, získalo při řešení svých vnitřních záležitostech rozsáhlé zákonodárné a výkonné pravomoce. Pouze výkonnou mocí v oblasti styků se zahraničím a záležitostí obrany nedisponoval kanadský kabinet. Dokument také zrovnoprávňoval francouzštinu a angličtinu.\n\n"}
{"id": "117294", "url": "https://cs.wikipedia.org/wiki?curid=117294", "title": "Typ", "text": "Typ\n\nTyp může být:\n\n\n"}
{"id": "117298", "url": "https://cs.wikipedia.org/wiki?curid=117298", "title": "Nomenklatorický typ", "text": "Nomenklatorický typ\n\nPojem nomenklatorický typ v biologii může znamenat poněkud odlišné pojmy v jednotlivých oborech:\n\n"}
{"id": "117308", "url": "https://cs.wikipedia.org/wiki?curid=117308", "title": "František Antonín Míča", "text": "František Antonín Míča\n\nFrantišek Antonín Míča (též \"Mitscha\"), uváděn dříve též chybně jako František Václav Míča (2. září 1696, Náměšť nad Oslavou – 15. února 1744, Jaroměřice nad Rokytnou), byl český hudební skladatel a kapelník původem z Vysočiny.\n\nV literatuře byl dříve často uváděn jako František Václav Míča. Muzikoložka Jana Perutková ovšem v roce 2010 na základě studia primárních zdrojů a dobových dokumentů určila jako jeho skutečné jméno František Antonín Míča a zároveň korigovala kolísající uvádění data narození. V roce 1694 se totiž sice rodičům Míčovým narodil syn František Václav, ale ten patrně zemřel ještě coby kojenec. V roce 1696 se jim pak narodil další syn, jenž dostal jméno František Antonín. Tak je uveden i v matrice a takto se rovněž po celý život podepisoval.\n\nPrvní hudební vzdělání získal u svého otce Mikuláše Míči, varhaníka v Jaroměřicích. Stal se komorníkem hraběte Jana Adama z Questenbergu, se kterým odcestoval do Vídně. Účinkoval v jeho hraběcí kapele a dále si doplňoval hudební vzdělání. Jeho kompoziční školení u císařského dvorního vicekapelníka Antonia Caldary či dvorního theorbisty a skladatele Francesca Bartolomea Contiho nelze pramenně doložit. Nejpravděpodobnější je, že se učil přímo na hudebních kompozicích, které nastudovával. Nejpozději od roku 1722 působil v Jaroměřicích u hraběte Questenberga jako kapelník, skladatel, upravovatel hudebních děl a tenorista.\n\nHrabě Johann Adam z Questenbergu (1678–1752) nechal na svém panství v Jaroměřicích nad Rokytnou uvádět operní produkce nejpozději od roku 1722. Byly tu na pořadu opery předních italských autorů, z nichž někteří komponovali svá díla přímo pro Jaroměřice (byl to např. císařský dvorní vicekapelník Antonio Caldara, Ignazio Conti nebo slavný neapolský skladatel Domenico Natale Sarro). Hudební provoz na jaroměřickém zámku byl velmi rušný a srovnatelný dokonce s panovnickým dvorem. To dokazuje mj. také rozsáhlý muzikologický výzkum započatý v roce 2005 v rámci grantového projektu „Italská opera na Moravě v 1. polovině 18. století“, jehož unikátním objevem je nález operních partitur pocházejících přímo ze sbírky hraběte Questenberga. Doposud bylo zejména ve vídeňských archivech a knihovnách identifikováno více než čtyřicet questenberských operních partitur.\n\nFrantišek Míča se v roce 1723 oženil s dcerou jaroměřického hejtmana Jana Josefa Stampy Terezou. Po její smrti se roce 1740 se znovu oženil s Veronikou Noglovou. Zemřel v Jaroměřicích 15. února 1744.\n\nKomponoval především gratulační skladby – tzv. serenaty určené pro oslavy jmenin šlechtického majitele panství, případně jeho choti – a dále tzv. sepolkra (oratoria provozovaná v pašijovém týdnu, především na Zelený čtvrtek a Velký Pátek u Božího hrobu) Řada jeho děl se nedochovala. Ve své hudebně dramatické tvorbě navazoval především na hudbu barokních mistrů. Jeho vzory byli skladatelé jako Johann Adolph Hasse, Antonio Vivaldi, Antonio Caldara, Francesco Bartolomeo Conti ad. V roce 1730 zkomponoval italskou operu \"L’origine di Jaromeritz in Moravia\", která záhy zazněla i v překladu do češtiny (\"O původu Jaroměřic na Moravě\") a je považována za první operu provozovanou v českém jazyce. Je známo, že Míča napsal další opery, dokonce na české texty, bohužel se nedochovaly nebo nebyly v dosud nedostatečně prozkoumaných zámeckých archivech objeveny.\n\nMíča respektoval kompoziční principy opery seria (árie da capo, koloratury, většinou recitativy secco, v duchu dobové tradice práce s afekty a hudebně rétorickými figurami). Jeho hudební vyjadřování má ovšem v souladu s modernějšími dobovými tendencemi zjednodušenou fakturu. Sazba je homofonní, témata periodická, častá je práce s progresívními rytmickými útvary – synkopami a triolami. Kontrapunkticky takřka nekomponoval, nanejvýš používal imitační techniku, ale vždy jen krátce a nedůsledně. Určitá uvolněnost Míčova zacházení s hudebními symboly již naznačuje pozvolné opouštění těchto skladebných principů v rámci slohového přechodu odehrávajícího se v první polovině 18. století.\n\nJeho kompozice korespondují do značné míry s termínem \"galantní styl\". K hlavním znakům tohoto stylu patří určitá volnost kompoziční práce, kantabilní melodie a úsporná a jednoduchá harmonie distancující se od učeného a propracovaného slohu vrcholného baroka, zejména pak od polyfonie. Hudba měla být – řečeno jazykem dobových traktátů − určena spíše uším milovníků hudby než očím znalců. O galantním stylu se hovoří nejčastěji v souvislosti s komorní, eventuálně orchestrální hudbou komponovanou ve středoevropském, především pak německém prostoru. V oblasti italské opery let 1720–1740 je terminologie reprezentující slohový přechod dosti neujasněná a pojem galantní styl nepříliš frekventovaný. Za typického představitele těchto tendencí v italské \"opeře seria\" lze označit J. A. Hasseho. Galantní názvuky ovšem nacházíme i u vídeňských operních skladatelů (Caldara, Conti), a to často právě v menších vokálně instrumentálních dílech, jakými byly např. holdovací serenaty (rozhodujícím faktorem pro volbu kompozičního stylu v době baroka byl účel, pro který skladby vznikaly, a v neposlední řadě též objednavatel).\n\nČasto je mu doposud mylně připisováno autorství \"Sinfonie in Re\". Tato symfonie byla nalezena roku 1939 na kůru v Pelhřimově s autorem uvedeným pouze jako Mitscha. Tiskem byla vydána v roce 1946 a český muzikolog Jan Racek ji zcela chybně označil jako dílo jaroměřického zámeckého kapelníka Františka Míči. Stylová analýza této skladby ovšem jednoznačně potvrzuje, že tento skladatel nemůže být v žádném případě jejím autorem. Zdá se pravděpodobnější, že symfonii zkomponoval o několik desítek let později – zřejmě v 70. letech 18. století – příbuzný kapelníka Františka, Jan Adam František Míča (v pramenech často označený pouze jako František Adam Míča).\n\n\n\n"}
{"id": "117319", "url": "https://cs.wikipedia.org/wiki?curid=117319", "title": "Charles de Gaulle (1948)", "text": "Charles de Gaulle (1948)\n\nCharles de Gaulle (*25. září 1948 Dijon) je francouzský politik, člen Front national a vnuk prezidenta Charlese de Gaulla.\n\nV politice se začal angažovat nejprve na regionální úrovni jako člen Union pour la démocratie française. V roce 1994 byl zvolen do Evropského parlamentu za Mouvement pour la France, jehož předsedou je Philippe de Villiers. V roce 1998 vstoupil de Gaulle do Front national, kterou označil za nejautentičtější gaullistickou politickou stranu. V letech 1999 až 2004 byl poslancem Evropského parlamentu za Front national.\n"}
{"id": "117320", "url": "https://cs.wikipedia.org/wiki?curid=117320", "title": "Míča", "text": "Míča\n\nMíča je jméno českého hudebního rodu, jehož počátky sahají do 1. poloviny 17. století.\n\n"}
{"id": "117327", "url": "https://cs.wikipedia.org/wiki?curid=117327", "title": "Barry Goldwater", "text": "Barry Goldwater\n\nBarry Morris Goldwater (2. ledna 1909 – 29. května 1998) byl americký konzervativní politik, republikánský kandidát na prezidenta ve volbách v roce 1964.\n\nNarodil se v roce 1909 v Phoenixu v Arizonském teritoriu (Arizona byla přijata za stát až v roce 1912). Jeho otec byl Žid, jehož rodina používala příjmení Goldwater namísto původního Goldwasser již nejméně od roku 1860. Rodina jeho otce založila velký obchodní dům Goldwater's ve Phoenixu. Jeho matka byla protestantka, mezi jejíž předky patřil i Roger Williams, zakladatel kolonie Rhode Island. Hlásila se k Episkopální církvi a tuto víru přejal i Barry.\n\nBarry Goldwater byl v celkem pěti funkčních obdobích senátorem (1953–1965 a 1969–87) za stát Arizona. V roce 1964 kandidoval za Republikánskou stranu na prezidenta Spojených států amerických, ale ve volbách byl poražen demokratem Lyndonem B. Johnsonem. Během prezidentské kampaně prezentoval Goldwater výrazně antikomunistické postoje a odmítal politiku smiřování se Sovětským svazem. Zajímavostí je, že získal vysokou volební podporu v amerických jižanských státech, který byly do té doby baštou Demokratické strany.\n\nV 80. letech se stavěl proti vzrůstajícímu vlivu křesťanské pravice v Republikánské straně.\n\n"}
{"id": "117338", "url": "https://cs.wikipedia.org/wiki?curid=117338", "title": "Innsbruck", "text": "Innsbruck\n\nInnsbruck (zastarale Inšpruk nebo Inomostí, latinsky Oenipontum) je hlavní město rakouské spolkové země Tyrolsko. Leží v údolí Innu, v bezprostředním podhůří Alp, asi 30 km severně od Brennerského průsmyku, nejschůdnější cesty do Itálie. V bezprostřední blízkosti města jsou vysoké hory, na severu Hafelekar (2334 m) a na jihu Serles (2718 m).\n\nJméno je složeno z německých názvů řeky Inn a most ( die Brücke), znamená tedy \"most přes řeku Inn\". Innsbruck je páté největší město Rakouska (po Vídni, Štýrském Hradci, Linci a Salzburgu). Žije zde obyvatel. Innsbruck má univerzitu a další vysoké školy, je sídlem biskupa a oblíbeným cílem turistů a lyžařů.\n\nMísto je osídleno kolem 3000 let, což dokazují nálezy z mladší doby kamenné a urny s ostatky z doby bronzové. Další archeologické nálezy z období Laténské kultury pocházejí z centra města. Ve 4. století po Kristu vznikla v dnešním Wiltenu římská pevnost Vedildena, která měla ochránit římskou cestu spojující Veronu s Brennerským průsmykem a Řeznem. V období stěhování národů pevnost v 6. století zanikla. Další sídla jsou známa jako Ambras, Hötting a Mühlau. Roku 1138 byl založen klášter premonstrátů Wilten, který provozoval převoz přes řeku Inn. Koncem 12. století zde vznikla osada při mostu a před rokem 1205 dostala osada městská práva. Vliv osady rychle rostl, protože kontrolovala obchodní stezku do Itálie.\n\nHrabě Berchtold V. zde roku 1170 založil první tržnici, nazývanou nejdříve Insprucke, což bylo odvozeno z latinského Oenipontum nebo Oeni pons a dodnes Innsbruck, v překladu \"most na Innu\". Mezi léty 1187 a 1205 obdržel trh městská práva, a z celních poplatků za obchodní cestu do Itálie jeho význam a zisk značně rostl. V roce 1267 vznikla městská pečeť a znak města viděného z ptačí perspektivy. Město rostlo pomalu, protože pozemky patřily klášteru ve Wiltenu a bylo třeba je pokaždé směnit. Roku 1281 bylo město rozšířeno o Nové město (dnešní oblast ulice Marie Terezie).\n\nCesta přes Brenner byla roku 1300 zpevněna a opevněna, takže jí mohly projíždět i kočáry, což byla konkurenční výhoda oproti ostatním průsmykům jako například sousední Via Rosia nebo via Claudia Augusta, kde ještě dlouho sloužili k přepravě mezci. Téhož roku byly založeny první městská nemocnice na dnešním náměstí Adolfa Pichlera a hřbitov.\n\nOd roku 1420 byl Innsbruck residencí tyrolského hraběte Fridricha IV. Habsburského a během 15. století zde vznikla řada významných staveb: Stará radnice (1358) s městskou věží (1450), \"Hofburg\" (1456), Ottův hrádek (1495) a Stará zbrojnice (kolem 1500). Roku 1485 zde iniciátor \"Kladiva na čarodějnice\" Heinrich Institoris zahájil čarodějnické procesy, které však byly ještě téhož roku zastaveny.\n\nOd konce 15. století až do své smrti roku 1519 zde sídlil císař Maxmilián I. Habsburský. Své sídlo sem přesunul z důvodu blízkosti stříbrných dolů v Hallu, kde razil císařskou minci i medaile.\nV letech 1503-1513 byl při císařském hradě založen dvorský kostel (\"Hofkirche\"), v němž synovec císaře Maxmiliána dal postavit mramorové mauzoleum s výjevy z jeho života na bronzových deskách (kenotaf). Roku 1562 pozval arcivévoda Ferdinand I. Tyrolský spoluzakladatele řádu jezuitů Petra Canisia, aby založil jezuitské gymnázium, dnešní Akademické gymnázium. Roku 1630 hrabě Leopold V. založil první operní divadlo mimo Itálii; na jeho místě stojí dnešní \"Kongresshaus\".\n\nTyrolští Habsburkové vymřeli po meči úmrtím arcivévody Sigmunda Franze roku 1665, kdy byl Innsbruck naposledy jejich hlavním sídlem. Díky tomu zůstal gotický a renesanční ráz města nezměněn. Roku 1669 založil císař Leopold I. Habsburský v Innsbrucku Univerzitu se čtyřmi fakultami.\n\nRoku 1858 byl Innsbruck spojen železnicí s Mnichovem a 1867 vznikla železnice přes Brennerský průsmyk do Itálie. Roku 1912 byla železnice prodloužena až do Garmisch-Partenkirchenu.\n\nNa konci první světové války byl Innsbruck obsazen italskými jednotkami, které odtáhly až roku 1924. Během druhé světové války byl Innsbruck 22krát bombardován spojeneckými jednotkami. 16. prosince 1944 byl těžce poškozen dvorský kostel. Jako jedno z mála rakouských měst byl Innsbruck ke konci války obsazen americkými vojáky. Po ukončení války bylo město zařazeno do francouzské okupační zóny.\n\n15. ledna 1948 zde bylo nově otevřeno letiště, významné pro rozvoj turistického ruchu v této oblasti. Po připojení jižního Tyrolska k Itálii se stal Innsbruck centrem aktivistů toužících po navrácení Tyrolska rakouskému státu. V Innsbrucku se dvakrát konaly Zimní olympijské hry, a to v letech 1964 a 1976) a zimní Paralympijské hry (1984 a 1988). Záměr konání dalších zimních olympijských her v roce 2006 měl sice podporu přilehlých oblastí, ale obyvatelé Innsbrucku byli proti. V roce 1974 byla zavedena do města Hallu elektrická lanovka, jejíž stavbu prohlásil starosta za svou největší chybu. Roku 1988 sloužil papež Jan Pavel II. mši pod širým nebem na stadiónu \"Bergisel\". Roku 1999 se na stejném stadiónu konala snowboardová soutěž Air&Style Contest, která skončila úmrtím šesti účastníků. Po této nehodě byly stadión i můstek přebudovány.\n\nRoku 1998 provedl profesor Bodner na zdejší Univerzitní klinice českému prezidentu Václavu Havlovi operaci střev, a tak mu zachránil život.\n\nPo válce začala obnova města, ale zásadní změny proběhly před Olympiádou roku 1964 a 1976, kdy vznikla úplně nová čtvrť Reichenau a Olympijská vesnička.\n\nRoku 1973 byly zahájeny stavby Kongresního domu, Koncertního domu, Veletržního centra. To vše s tyrolským šarmem v dostupnosti městského centra. Například na stavbě Kongresového centra se podíleli architekti jako: Marschalek, Ladstätter, Gantar, Prachensky, Heiss.\n\nV roce 2001 byl podle návrhu architektky Z. Hadid postaven nový můstek v areálu \"Bergisel\". Francouzský architekt Dominique Perrault navrhl radniční galerii. Fakulta lékařství se na začátku roku 2004 oddělila od univerzity a založila vlastní Lékařskou univerzitu. Roku 2005 se zde konala Univerziáda (Olympiáda univerzit), Mistrovství světa v hokeji se konalo zde a ve Vídni. Roku 2006 bylo otevřeno nádraží Nordkettenbahn. Roku 2008 zde proběhlo Mistrovství Evropy ve fotbale, Mistrovství světa v hokeji se konalo zde a ve Švýcarsku. Roku 2010 se zde konalo Mistrovství světa v házené.\nRoku 2012 se zde konaly první Zimní olympijské hry mládeže.\n\n\n\nInnsbruck se člení do devíti katastrálních obcí (tyto se dále dělí do menších částí).\n\nJsou jimi:\n\nPrůměrná roční teplota činí 8,6 °C, průměrné roční srážky 911 mm.\n\nV Innsbrucku se na západě města ve čtvrti Kranebitten nachází mezinárodní letiště. To v roce 2015 přepravilo za rok poprvé přes milion cestujících.\n\nMěsto leží na dálnici A12 (Inntalautobahn), která město spojuje západním směrem se silnicí S16 Arlbergschnellstraße a východním směrem s křižovatkou Autobahndreieck Rosenheim, z které vychází dálnice do Mnichova a Salzburgu. Jižním směrem od města se nachází Brennerský průsmyk s dálnicí A13 (Brenner Autobahn). Severním směrem vede silnice B177 (Seefelder Straße) přes Zirler Berg do města Seefeld in Tirol a dále přes Mittenwald do německého Garmisch-Partenkirchen.\n\nInnsbruck je mezinárodní železniční křižovatkou. Leží na dráze Unterinntalbahn, která je součástí Westbahn, vedoucí z Vídně přes Linec, Salzburg, Wörgl a Innsbruck do Curychu/Basileje a Bregenzu. Z Innsbruck vychází západním směrem úsek zvaný Arlbergbahn. Východním směrem jezdí po Westbahn také vlaky, které ze stanice Wörgl pokračují po trati Giselabahn ve směru Klagenfurt a Štýrský Hradec, z nichž některé pokračují do Bělehradu. Trať mezi Innsbruckem a Wörglem je jednou z nejvytíženějších v Rakousku (až 430 vlaků denně) a v současnosti probíhá v rámci výstavby koridoru TEN (Berlín - Palermo) její zečtyřkolejnění.\n\nV severojižním směru vede přes město trať Mnichov-Verona, která se z Innsbrucku na jih nazývá Brennerbahn a vede přes Brennerský průsmyk. Severním směrem vede trať Mittenwaldbahn do německého Garmisch-Partenkirchen\n\nUzlem těchto tratí je hlavní nádraží.\n\n\n\n"}
{"id": "117344", "url": "https://cs.wikipedia.org/wiki?curid=117344", "title": "Diké", "text": "Diké\n\nDiké - (Δίκη - řecky spravedlnost), thrácká moira - sudička, následně řecká bohyně spravedlnosti. Její matkou je bohyně zákonného pořádku Themis, otcem pak nejvyšší bůh Zeus. \n\nDiké spolu s bohyní Themis stává při Diovi, když k výkonu soudcovské funkce zasedá na svůj trůn. Diké bývá uváděna jako dcera Themidina, dokonce jsou někdy i vzájemně zaměňovány. \n\nDiké žaluje každou nespravedlnost, chránila mír, klid a právo. Její dcerou je Hésychia - Klid. Sestry se jmenují Eunomia - Zákonnost a Eiréné - Mír. Při pronásledování jí pomáhaly též Aisa - Sudba a Poiné - Trest. \n\nBývá zobrazována jako mladá žena držící v jedné ruce váhy, v druhé meč. Toto zobrazení od ní přijala i římská Justitia. Ta, jako symbol soudnictví, přetrvala dodnes. \n\nPrvní zmínku o Diké lze nalézt v dílech Hesioda. Její obdobou v římské mytologii je Justitia.\n\n"}
{"id": "117345", "url": "https://cs.wikipedia.org/wiki?curid=117345", "title": "Dešná (okres Jindřichův Hradec)", "text": "Dešná (okres Jindřichův Hradec)\n\nObec Dešná () se nachází v okrese Jindřichův Hradec v Jihočeském kraji, na historickém území jihozápadní Moravy. Žije zde obyvatel. Obec s bohatou historií se v současnosti zaměřuje na turistiku, především cykloturistiku a jezdeckou turistiku. \n\nPolní názvy (\"Flurnamen\"): Weschetluß, Krautacker, Pointen, Zuluß, Breiten, Pflanzsteig, Ranzeracker, Galgenberg, Gartlacker, Lißen, Voracker, Hintausacker, Steinbruch, Hauptilsen, Zutilsen, Pfarrherrliche Breiten, Gieshübel, Bergacker, Lißln, Rohracker, Griesacker, Langacker, Zugab, Hoffeld, Hofacker, Stixen, Stockluss, Paulhurten, Zopanzacker, Brunnader.\n\nMutzmanns: pomístní jméno, k jehož vzniku se u původního obyvatelstva (před vysídlením) tradovalo, že v těchto místech kdysi stávala ves (dvůr či podsedek) jménem „Mutzmanns” (také „Mützmanns\"). Jednalo se o místo, kde se nacházely polní nivy „Rohräcker\" (parc. č. 694—850) a „Lißln\" (parc. č. 1167–1454), sestávající z polí a lesa. Sídlo Mutzmanns je zmíněno v Lenních knihách od K. Lechnera, uložených v biskupství olomouckém (Copiar I, fol. M II, 1): „In Dejczna (Döschen) et in Stoppans (Zoppanz) et in Oczmans (Mutzmanns), quas comes de Recz tenet, sunt 38 lernet et 30 subsides et 3 molendina et 9 taberne in toto\".\n\nKretzl: tak se říkalo části obce Dešná, kde se měli usídlit čtyři sedláci ze vsi Mutzmanns. Nacházely se zde usedlosti čp. 19 - 22 (číslování z roku 1938).\n\nPoprvé je Dešná písemně doložena v roce 1320 v soupisu lén a vazalů olomouckého kostela, zřízeném za biskupa Konráda I. První písemná zmínka k farnímu kostelu pochází z roku 1376, kdy měl na místní faře sedět Niklas z Bernartic/Bernartitz, před tím působící v kostele svatého Michala ve Znojmě a písemně zmiňovaný ve vsi Radslavice u Zhoře, kde v roce 1375 zapsal jistému Taldovi a jeho ženě Anně svobodný dvůr s lesy a 7 poddanými. Dvůr se pak přes Theodoricha z Bulíkova a ovdovělou Anežku/Agnes dostal v roce 1380 do majetku slavonického občana. V roce 1446 biskupství propůjčilo lenní vsi Dešnou, Županovice, Ocmanice a Dyjákovice hraběti Michalu z Hardeka, poslednímu potomkovi rodu († 1483).\n\nU příležitosti konsekrace kostela v roce 1494 rozšířil Hynek z Bačkovic a na Polici jeho předky učiněnou donaci oltáři sv. Doroty. V roce 1500 držel Dešnou potomek uherského rodu Georg Hans von Somerein a po něm Paul Stablowsky von Kowalowitz (rod z Horního Slezska), který v roce 1530 prodal půlku vsi se Županovicemi bratrům Ingramu a Wilhelmu z Puchheimu, představitelům a zastáncům dolnorakouské protestantské šlechty, za nichž také došlo kolem roku 1567 k osazení fary protestanskými duchovními. Pány z Puchheimu vystřídal v roce 1590 další dolnorakouský protestantský šlechtic Hanuš Volfahrt Štrejn ze Švarcenavy/Hans Wolfart Strein von Schwarzenau a jeho nástupce Jiří Štrejn/Georg Strein. Štrejnům patřilo mimo Dešné celé bítovské a vranovské panství, dále získali Uherčice, Nový Hrádek a Nové Syrovice.\n\nV době rekatolizace Štrejnové jako jedna z nejmocnějších šlecht v Podyjí o své majetky přišla a Dešná byla zpočátku jako malé protestanské hnízdo biskupstvím spíše trpěna. Pobělohorský konfiskát Dešnou obdržel darem od olomouckého biskupství v roce 1624 Mathias Mathiaschowsky von Mathiaschowitz, královský dvorní prokurátor na Moravě, který už před tím odkoupil dva konfiskáty Horní Slatinu a Budeč. Rod pocházel z Uher, ale majetky držel i ve Slezsku. V roce 1567 byl povýšen do rytířského stavu. Majetky přešly na jeho syny Adama Jindřicha/Adam Heinrich a Ferdinanda Jiřího/Ferdinand Georg. Dešnou kardinál František z Ditrichštejna v roce 1631 propůjčil dvornímu řediteli Jakubovi z Berchtoldu/Hofkammer Direktor Jakob von Berchtold a o rok později k Dešné přidal i Županovice.\n\nV roce 1652 ves drželi Jakubovi synové František Benedikt, Matyáš Arnošt a Jakub Filip. Se svolením olomouckého biskupa Karla II. z Lichtenštejnu Dešnou a Županovice v roce 1666 prodali svobodnému pánovi Františku ze Schneidau, takže obě vsi připadly k panství Staré Hobzí. V roce 1674 vystřídali svobodného pána ze Schneidau jeho synové Jindřich Burkhart a Antonín Josef. Svobodný pán Jindřich Burkhart ze Schneidau roku 1680 svoji polovinu na Dešné a Županovicích prodal bratrovi Antonínu Josefovi a ten obě vsi roku 1693 odprodal hraběti Františku Berchtoldovi k polickému panství. Po roce 1668 se začalo rozsáhlé telčské děkanství rozdrobovat a v roce 1770 vzniklo děkanství jemnické, kam přešly obce Jemnice, Staré Hobzí, Budeč, Dešná, Vratěnín, Kdousov, Krasonice, Velký Újezd, Nové Sady, Rancířov, Slatina, Budkov, Slavíkovice. Slatinu tehdy spravoval farář z Budče, Vel. Újezd, Budkov a Slavíkovice farář z Kdousova. Farnost Slavíkovice nebyla již obnovena a zůstala přifařena ke Kdousovu.\n\nPolické panství tvořily obce: Police, Bačkovice, Dědice, Kostníky, Hornice, Kojatice, Lovčovice, Radotice, Dešná a Županovice.\nV polovině 19. století žilo v Dešné na 78 usedlostech 370 obyvatel, z toho 174 mužů a 196 žen. Farní kostel Narození svatého Jana Křtitele, fara a škola s obcemi: Bačkovice, Dančovice, Lovčovice, Plačovice, Županovice, dvůr Šimkov s mlýnem a z jemnického panství Menhartice spadaly pod jemnický děkanát. Podle nápisu na zvonu byla místní fara ještě v roce 1567 v majetku katolických farářů, teprve později jim byla protestanty odebrána. Od 5. února 1625 do 8. května 1629 zde působil nekatolický farář Wolfgang Lotter. Ten také pravděpodobně nese zásluhu na zřízení školy (r. 1625) a vedení matrik. Školní budovu farnost vystavěla v roce 1783 a vyučování probíhalo v jedné třídě, od roku 1874 ve dvou třídách (učitel a místní školní rada Johann Scheibrein, uč. Franz Howorka). Židovské děti navštěvovaly školy v Dešné, Bačkovicích a Polici.\n\nFarář Daniel Gangl nechal v roce 1739 na vlastní náklady založit nový a zdí obehnaný hřbitov s kaplí svatého Kříže a třemi oltáři. Požár v roce 1785, při kterém shořela fara a hospodářské budovy, značně poničil také kostel. Na obnovu kostela a celého farního areálu finančně přispěl farář Franz Schildner a vzhledem k tomu, že patronátní právo drželi majitelé polického panství, tak i patron Adam Ignác Berchtold. Kapli svatého Jana Baptisty s jedním oltářem u Menhartic postavila obec za přispění milodarů v roce 1829. Po dalším velkém požáru v roce 1844 obnovovala farnost hospodářské farní budovy a věž kostela, novou věžní báň v roce 1871. Pouť se konala v neděli po svátku Jana Křtitele (24. 6.). Po proběhlé rekatolizaci se na polickém panství nacházelo jen obyvatelstvo katolického a židovského vyznání.\n\nHospodářský význam měla pro panství obchodní silnice ze Znojma přes Kdousov a Jemnici do kraje Jihlavy. V Polici ordinoval jeden lékař a jedna porodní asistentka. V Dešné se nacházel také chudobinec, financovaný z příspěvků přifařených obcí. V Želetavce se lovili bělice, štiky, kapři a raci. Katolické obyvatelstvo se živilo převážně zemědělstvím a pěstovalo mimo obilí také hrách, čočku, brambory, krmnou řepu a pro domácí potřebu len. Zrovna tak běžné druhy ovoce se objevovaly jen v zahradách při zemědělských usedlostech. Na dvou panských revírech se vysazovaly lesy smíšené, z listnatých stromů hlavně buk a dub, v lesích poddaných převažovala borovice. Židé se věnovali obchodu se střižním zbožím, kůžemi, kožešinami a peněžnictví. V jejich držení se nacházela také vinopalna a potašárna. Ještě v pol. 19. století bylo ve vsi uváděno jedno rytířské sídlo.\n\nNa základě obecního zákona z roku 1849 spravoval ves Dešnou ve volbách volený obecní výbor, dlouholetým starostou obce a výraznou osobností se stal Anton Scheibrein (vystřídal Franz Stallecker). V letech 1850 - 1855 patřila obec pod politickou správu podkrajského úřadu v Dačicích a v rámci soudní správy pod soudní okres Jemnice. Po zřízení smíšených okresních úřadů s politickou a soudní pravomocí byla obec Dešná v letech 1855 - 1868 podřízena Okresnímu úřadu v Jemnici. V roce 1868 došlo k oddělení veřejné správy a soudnictví, čímž obec přešla pod pravomoc Okresního hejtmanství v Dačicích, kam patřila až do roku 1896. Po vzniku nového Okresního hejtmanství v Moravských Budějovicích, které získalo působnost pro soudní okres Jemnice, připadla obec pod Okresní úřad M. Budějovice.\n\nDo soudního okresu Jemnice spadaly obce: Staré Hobzí/Althart, Dančovice/Dantschowitz, Dešná/Döschen, Vratěnín/Fratting, Lovčovice/Lospitz, Markéta/Margarethen, Modletice/Mudlau, Mešovice/Nespitz, Písečné/Piesling (Marktgem.), Plačovice/Plospitz, Chvalkovice/Qualkowitz, Rancířov/Ranzern, Hluboká/Tiefenbach, Uherčice/Ungarschitz a Županovice/Zoppanz, (Lubnice/Hafnerluden od roku 1896 a Korolupy/Kurlupp od roku 1898). V roce 1908 dosáhli obyvatelé obcí s německou většinou svého požadavku zřízení soudního okresu Slavonice. Dne 1. května 1911 se konala ve Slavonicích ke vzniku soudní správy velká sláva. Nový okres tvořilo 19 obcí tehdejšího soudního okresu Dačice a 7 obcí s německou většinou ze sousedního okresu Jemnice. Na konci 19. století žilo ve farní obci a na hospodářském statku Dešná 356 obyvatel. Nová školní budova s jednou třídou a vyučováním v německém jazyce byla otevřena v roce 1872 (nadučitel Anton Koukal), od roku 1877 dvojtřídní (nadučitel Carl Puhrer z Rancířova) a v roce 1882 byla při obecné škole zřízená společná pracovní škola pro dívky.\n\nNejbližší poštovní stanice se nacházela ve Vratěníně a Písečném, později v Moravských Budějovicích a od roku 1840 přibyla pošta v Jemnici. V roce 1869 zřídilo c. k. ministerstvo obchodu poštovnu také v Dešné, k poštovnímu obvodu s pěší pochůzkou Dešná-Jemnice spadaly obce Bačkovice s Šimkovým mlýnem, Chvalkovice, Dančovice, Dešná, Menhartice, Plačovice a Bělčovice. V jihozápadním cípu Moravy přepravovaly poštovní dostavníky na krátkých trasách: Slavonice-Písečné, Slavonice-Waidhofen a. d. Th., Písečné-Vratěnín, Vratěnín-Jemnice, Vratěnín-Drosendorf a Vranov-Znojmo. Od 1. listopadu 1887 zavedlo c. k. ministerstvo financí poštovní trasu Jemnice-Dešná-Písečné, které předcházelo vybudování nové silnice Jemnice-Menhartice-Plačovice-Dešná-Rancířov-Hluboká. Stavbu silnice povolil zemský úřad v roce 1883 na základě předloženého projektu v hodnotě 63 085 zlatých. Z Vratěnína a ze Slavonic pak dostavníky směřovaly k železniční Dráze císaře Františka Josefa. Slavnostního otevření železniční dráhy Moravské Budějovice-Jemnice v roce 1896 se zúčastnily německé spolky dobrovolných hasičů z Dešné a Korolup. V roce 1910 přibyla lokální dráha Drosendorf-Retz, která značně vylepšila napojení na město Vídeň. Na přelomu let 1890/91 se dokonce uvažovalo o lokální dráze Groß-Siegharts-Raabs an der Thaya-Vratěnín-Jemnice či Raabs an der Thaya-Grossau-Luden-Dešná-Menhartice-Jemnice.\n\nK založení německé kontribučenské záložny/Contributionsfonds-Vorschusscasse došlo na základě c. k. zákona o zrušení obilních sýpek a zřízení kontribučenských záložen ze dne 15. srpna 1864. V roce 1883 čítala na 49 členů. Z podnětu německého Zemědělského spolku/Landwirtschaftlicher Verein, jehož pobočka se nacházela ve Vranově, Vratěníně a Slavonicích, založili v roce 1901 místní zemědělci družstevní Raiffeisenovu záložnu. Na konci roku 1904 činily členské vklady u Raiffeisenky 13 000 K a u kontribučenské záložny 5 000 K. Oživení společenského života přinesl spolek německých dobrovolných hasičů/Freiwillige Feuerwehr, Německý školský spolek/Deutscher Schulverein a Pěvecký spolek „Frohsinn”/Gesangverein Frohsinn. Lékařskou službu zajišťoval diplomovaný lékař Josef Moshammer (1887). Vinopalnu, řeznictví, obchod a výčep provozoval Moses Wotitzky (následně Sigmund Wotitzky) a obchod se smíšeným zbožím Franz Scheibrein. Hostinec vedla paní M. Raab (r. 1907). Za první světové války padlo devět mužů.\n\nZnojemské městské zastupitelstvo se na podpoře poslance Oskara Teufla a nově proklamovaném samostatném státě „Deutsch-Österreich“ (Německé Rakousko) jednomyslně dohodlo na mimořádné schůzi 20. října 1918. Den po té byl ve Vídni v dolnorakouském zemském sněmu vznik státu „Deutsch-Österreich“ také vyhlášen a o týden později v neděli 27. října v deset hodin dopoledne se konala další mimořádná schůze, na které se městské zastupitelstvo se svým okresem k novému státu přihlásilo.\n\nVe čtvrtek 31. října 1918 se pro „Deutsch-Österreich“ vyslovili ve Slavonicích zástupci německých obcí dačického politického okresu a soudního okresu Jemnice. V neděli 3. listopadu 1918 se shromáždili říšští a zemští poslanci německé jižní Moravy ke krajskému shromáždění ve Znojmě a dohodli se na vytvoření provincie Německá jižní Morava (německy Deutschsüdmähren), kam spadaly také německé obce z okresu Moravské Budějovice: Dančovice, Dešná, Vratěnín, Flandorf, Lubnice, Korolupy, Lovčovice, Mešovice, Plavčovice, Chvalkovice, Rancířov, Hluboká, Uherčice, Bělčovice, Županovice.\n\nKrajským velitelem četnictva (Gendarmerie Deutsch-Südmähren) byl 10. listopadu jmenován četnický rytmistr Petrowitsch, který podléhal zemskému velitelství ve Vídni. Pro větší bezpečnost obyvatelstva zřídilo krajské velitelství nové četnické stanice, mimo jiných také v Dešné, které velel rotmistr Adolf Henschl. Zároveň se ve vsi utvořil oddíl domobrany/Volkswehr. Poštovní a telegrafní úřad v Dešné spadal od 14. listopadu 1918 pod ředitelství pošt a telegrafů ve Vídni. Československé vojsko, konkrétně jindřichohradecký pěší pluk č. 75, obsadilo Písečné a Dešnou 8. prosince 1918. Policejní akce probíhaly na území jihozápadní Moravy až do února 1919 a na zámku ve Starém Hobzí sídlila čsl. vojenská posádka ještě v březnu roku 1920.\n\nV roce 1930 žilo v 91 popisných číslech 428 obyvatel, převážně německy hovořících. Na dvoutřídní německé škole vyučoval řídící učitel uč. Tom. Bartl a učitel Edmund Strommer. Díky Německému kulturnímu svazu/Deutscher Kulturverband mohla být zřízena i mateřská škola.Na podkladě jazykového zákona a pozemkové reformy se v obci rozvinula česká menšina. Novou sociální vrstvou se stali čeští státní zaměstnanci na poště, četnické stanici, škole, ale i čeští duchovní na faře. Farnost v Dešné nyní spravovalo děkanství na Bítově. V roce 1925 obdrželo české obyvatelstvo novou budovu menšinové školy, kde v jedné třídě vyučoval Josef Svojsík a v druhé byla umístěna česká mateřská škola. Oslava k 30. letům založení dobrovolných hasičů v Dešné spojená s valnou hromadou okresního sdružení 8. znojemského okresu (před vytvořením okresu Slavonice-Jemnice) se konala 6. června 1926. Slavnosti se zúčastnili v hojném počtu němečtí hasiči z 3. Jihlavského okresu a 23. Vranovského okresu (Feuerwehrbezirksverbandes), hlavně ze Slavonic, Starého Hobzí, Písečného a Rancířova, ale dorazilo také družstvo z Raabsu, které přivítal předseda (Bezirksobmann) 8. okresu Svazu dobrovolných hasičů Budischowsky, požární ředitel Gutwillinger (Branddirektor) se členy okresního výboru Svazu dobrovolných hasičů a velitel (Kommandant) dobrovolných hasičů z Dešné Franz Reegen.\n\nV roce 1931 proběhlo slavnostní odhalení pomníku padlým hrdinům ve Velké válce. Po větrné smršti v roce 1931 musela být opravena a měděným plechem znovu pokryta helmice kostela. Na celkový výdaj 98 000 Kč přispělo subvencí ministerstvo školství a národní osvěty. Na základě vyhlášky o malém pohraničním styku mezi Rakouskem a Československem z roku 1929, kdy bylo pohraničí rozšířeno do hloubky 15 km, se Dešná dostala do pohraničního pásma. Trvale usedlé obyvatelstvo, které v důsledku svého povolání nebo výkonu zaměstnání překračovalo státní hranici, si muselo obstarávat „osvědčení pro překročení hranice”.\n\nPo zřízení nového čsl. státu se na jihozápadní Moravě zhroutil za Rakouska-Uherska léty budovaný dopravní systém napojený na Dolní Rakousko. V roce 1920 si představitelé místních obcí vymohli u ředitelství pošt a ministerstva pro veřejné práce zavedení jednoho poštovního autobusu na trase Slavonice-Písečné-Dešná-Jemnice, který umožnil spojení se železniční dráhou Slavonice-Schwarzenau a Slavonice-Jihlava, dále pak s lokální dráhou Jemnice-Moravské Budějovice. Na přelomu let 1935/36 se budovaly silnice pro automobilovou a autobusovou dopravu na trase Znojmo-Slavonice. Autobusová linka ČSAD Znojmo-Štítary-Nový Bítov-Vranovská přehrada-Vysočany- Korolupy-Dešná-Písečné-Slavonice nahrazovala příhraniční linku přes Vranov, Frejštejn/Podhradí nad Dyjí a Vratěnín.\n\nV roce 1936 započalo Zemské vojenské velitelství Brno na úseku III. sboru čs. armády pod velením div. gen. Antonína Hasala na jižní Moravě se stavbou lehkého opevnění, které se v září 1938 táhlo od Slavonic až po Břeclav. Mimo toho se budoval překážkový systém a železobetonové chaty pro posádky (kasárna). U Županovic se nacházela chata č. 2 pro 20 osob. V roce 1936 vybudovala místní Raiffeisenkasse Dešná a okolí s.r.o družstevní obilné silo/Getreidelagerhaus. Dne 29. května 1938 proběhly v obci poslední komunální volby před odstoupením pohraničí. V červnu 1938 se konala v Dešné dražba budovy a pozemků cihelny, které se zúčastnili brněnští zástupci Národní jednoty pro jihozápadní Moravu a zástupci místní německé Spořitelní a úvěrové záložny Raiffeisenkasse. Bývalá cihelna připadla Spořitelní a úvěrové záložně.\n\n\nPo odstoupení německého pohraničí spadala Dešná pod říšskou župu Dolní Podunají, okres Waidhofen an der Thaya (okresní velení NSDAP: Wilhelm Hanisch). Soud se nacházel ve Slavonicích. Správní obec „Großgemeinde Döschen” tvořilo šest obcí. V Dešné fungoval poštovní úřad a matrika. Úřední kalendář z roku 1942 v obci uvádí 107 domácností, 422 obyvatel, z toho 198 mužů a 59 zemědělských závodů. Místní skupiny 23. okresu NSDAP se nacházely v obcích: Staré Hobzí/Althart, Český Rudolec/Böhmisch-Rudoletz, Dešná/Döschen, Lidéřovice/Lidhersch, Písečné/Piesling, Slavonice/Zlabings. Po odchodu českého faráře trvalo velmi dlouho než mohla být farnost obsazena. Nedělní mše sloužil farář z Rancířova. Fara sloužila také jako ubikace pro francouzské zajatce.\n\nDekretem presidenta republiky ze dne 27. října 1945 o územní organisaci správy, vykonávané národními výbory došlo k obnovení země Moravskoslezské a správního okresu Dačice se soudními okresy Dačice, Slavonice, Telč a správního okresu Moravské Budějovic se soudními okresy Moravské Budějovice a Jemnice, jehož součástí se stala i obec Dešná. Od roku 1949 spadala obec na základě správní reformy z roku 1948 a vládního nařízení o územní organisaci okresů 3/1949 Sb. pod kraj Jihlavský, okres Dačice a soudní okres Jemnice. Po vyhlášení zákona č. 36/1960 Sb., o územním členění státu se stala Dešná součástí Jihočeského kraje a okresu Jindřichův Hradec. Pod Místní národní výbor v Dešné, který se ustanovil po správní komisi v roce 1945, byla v roce 1960 sloučena obec Dančovice (MNV 1945 - 1960) a roku 1976 obec Županovice (Obec Županovice podřízena od roku 1964 MNV ve Chvalkovicích).\n\nPřibližně měsíc po osvobození započal směrem od Slavonic partyzánský expediční oddíl plukovníka jezdectva Vladimíra Hobzy, jemuž byli nápomocni členové Národní stráže, která od 12. května obsazovala na jihozápadní Moravě četnické stanice, vysídlovat německé obce v soudním okrese Dačice a Jemnice. Z Dešné bylo odsunuto celkem 429 obyvatel, z toho dva muži přišli o život. Podle údajů na německé straně zde došlo také k popravě tří mužů z Vratěnína a jednoho z Mešovic. Většina odsunutého obyvatelstva žije ve spolkovém státě Německa Bádensko-Württembersko/Baden-Württemberg. Bezprostředně po odsunu se do obce stěhovalo české obyvatelstvo z okolních obcí. Osídlování měla zprvu na starost správní komise (předseda řídící učitel pan Kroutilík), která spolupracovala s národním výborem a lidovým soudem v Jemnici. V srpnu 1945 nastoupil na faru administrátor P. František Hamerský, po něm v lednu 1946 P. František Hrabal z Tvrdonic.\n\nPo nástupu KSČ k moci byl i v Dešné proces socialistické kolektivizace v 60. letech dovršen, meze rozorány a dobytek ve společných stájích. Konfiskovaný majetek státní převzaly Československé státní statky (státní statek Dešná, dále Český Rudolec, Nová Bystřice) a majetek privátní byl v rukou JZD (např. JZD Lovčovice, JZD Menhartice, JZD Slavonice, JZD Písečné, atd.). Další léta na Moravsko-Budějovicku a Dačicku přinesla slučování družstevního majetku a státních statků (Československý státní statek Dešná). Při státním statku Dešná pracoval Závodní výbor (ZV) ROH. Státní statek, národní podnik Dačice pod sebe postupně začlenil státní statek Dešnou, státní statek Český Rudolec a neprosperující JZD Županovice (1950 - 1955 Jednotné zemědělské družstvo Županovice).\n\nV roce 1967 vznikl v Moravských Budějovicích družstevní podnik pro živočišnou výrobu vajec (27 JZD), v letech 1969–1972 pak přibylo 5 dalších Společných družstevních podniků (SDP) pro výrobu vepřového masa (33 JZD) a v roce 1970 byla v Moravských Budějovicích uvedena do provozu farma slepic. To bylo také období budování velkovýkrmen, v Dešné mezi obcí a Rancířovem výstavba velkovýkrmny prasat (Farma Dešná]]). V roce 1972 se všech 102 existujících JZD (pod SDP) sloučilo do Společného zemědělského podniku (SZP) Moravské Budějovice. Agrochemický podnik (ACHP) z roku 1973 rozvážel vápenatá a průmyslová hnojiva, zajišťoval letecké přihnojování a tzv. práškování (chemickou ochranu rostlin). Výstavbu velkokapacitních staveb SZP mělo na starosti Zemědělské stavební středisko (ZSS). Státní statek Dačice (1963–1975) a Jaroměřice nad Rokytnou se věnoval semenářství, v roce 1973 byly Jaroměřice začleněny pod Semenářský státní statek Třebíč. a Státní statek n. p., Dačice (1976–1977).\n\nSymboly obce (znak a prapor) vychází z historického základu obecní pečeti ze 70. let 18. století. Obecní samospráva je zastoupena jedenáctičlenným zastupitelstvem, finančním a kontrolním výborem. Obecní úřad zaměstnává samostatnou referentku matriky, účetní, obsluhu výtopny CZT a správce obecních lesů. V Základní malotřídní škole se vyučuje ve třech třídách. První třídu navštěvují žáci 1. a 2. ročníku, druhou třídu žáci 4. a 5. ročníku a třetí třídu žáci 3. ročníku. V budově školy se nachází školní družina a školní jídelna, která je součástí Základní školy a Mateřské školy Dešná. Mateřská škola je jednotřídní. Zájmová činnost je zastoupena fotbalovým mužstvem mužů a žáků, dále pak Sborem dobrovolných hasičů Dešná. Obecní knihovnu vede Miroslava Veselá.\n\nV roce 2006 obec založila obchodní společnost Spobema Dešná, s.r.o., která se zabývá zemědělskou výrobou včetně hospodaření v lesích a na vodních plochách. Společnost vede prokurista Zdeněk Dohnal, jednateli jsou Milan Svoboda a Alois Adam. Obec provozuje také Informační středisko na využití biomasy. V obci působí firmy a živnostníci: Zemspol Dešná s.r.o. (od 21. listopadu 2008 Ing. Josef Kolář), Večerka Konig (König Vladimír), Potraviny Jednota, Česká hospoda (Ing. Adam Alois), Restaurace OAZA (Pažitková Petra), Masážní salón (Miluše Krátká) a Veterinární služba (MUDr. Štokr František). Ubytování v soukromí nabízí Martina Nikrmajerová, Marta Dvořáková a Jiří Šramota v Dančovicích (www.jiznibrana.cz). Další ubytování umožňuje obecní ubytovna. Celoročně jsou provozovány jezdecké stáje VALORY (Vladimír Vinklárek) a OS Jezdecká stáj Svoboda Dančovice.\n\nDo společnosti, jejíž zápis proběhl 1. května 1993, vstoupili zemědělci z okresů Znojmo, Třebíč, Jindřichův Hradec a Jihlava a koupili bývalý Společný zemědělský podnik, jehož členy se na Moravsko-Budějovicku v roce 1972 stalo všech 102 existujících JZD. Od roku 1997 na majetku společnosti Zemspol Dešná začala hospodařit akciová společnost Agrovýkup.\n\nSpojuje zemědělské společnosti: Zemědělské družstvo PETŘÍN, Uherčice AGRO, spol. s r.o., ZEMSPOL DEŠNÁ, s.r.o., O.K.V. Dešná, s.r.o., Martínkov, družstvo, FREDI, s.r.o., ZEMOS Lesná, spol. s r.o., Rybářství Velké Meziříčí, s.r.o., ZEOS Vesce, s.r.o., Zemědělské družstvo Jiřice u Miroslavi a Zemědělská společnost Vlasatice. Jedná se vesměs o firmy, které vznikly kolem roku 1993 z předchozích jednotných zemědělských družstev nebo privatizací státních statků. Majitelem firmy je Ing. Josef Kolář. Roční obrat firmy přesahuje miliardu korun. Rhea Holding obhospodařuje 16,5 tisíce hektarů zemědělské půdy, 800 hektarů rybníků a několik set hektarů lesa. Firmy Josefa Koláře dodávají ročně kolem devíti milionů litrů mléka, 1100 tun hovězího, 3800 tun vepřového a zhruba 7000 tun drůbežího masa.\n\nFirma vedená od roku 2003 u Krajského soudu v Českých Budějovicích má sídlo v Dešné na čp. 19. Od roku 2004 je jednatelem firmy Ing. Josef Kolář, společníkem firmy FREDI s.r.o. V roce 2003 se společnost zabývala pronájmem nemovitostí, bytů a nebytových prostor, od roku 2004, kdy se stal jednatelem Ing. Josef Kolář, přibyla činnost zemědělská, včetně prodeje nezpracovaných zemědělských výrobků, v roce stavební a projektová činnost a v roce 2017 výroba, instalace, opravy elektrických strojů a přístrojů, elektronických a telekomunikačních zařízení, dále pak nákladní přeprava zvířat nebo věcí provozovaná vozidly nebo jízdními soupravami o největší povolené hmotnosti přesahující 3,5 tuny.\n\nObec Dešná se skládá ze sedmi částí na sedmi katastrálních územích:\n\n\n\n"}
{"id": "117348", "url": "https://cs.wikipedia.org/wiki?curid=117348", "title": "Županovice", "text": "Županovice\n\nJméno Županovice nese více obcí:\n"}
{"id": "117349", "url": "https://cs.wikipedia.org/wiki?curid=117349", "title": "Chlum u Třeboně", "text": "Chlum u Třeboně\n\nMěstys Chlum u Třeboně () se nachází v okrese Jindřichův Hradec v Jihočeském kraji. Městys má obyvatel a rozkládá se poblíž rakouských hranic. Přibližně pět kilometrů od městyse leží rakouské městečko Litschau.\n\nPrvní písemná zmínka o obci pochází z roku 1399. V 15. století se v okolí těžila železná ruda, která zde byla zpracovávána až do počátku 20. století a po jejím vytěžení následoval rozvoj sklářství. Byla založena dlouholetá tradice ve výrobě uměleckého skla (národní podnik Český křišťál, sklářská škola). V roce 1885 byl založen sbor dobrovolných hasičů.\n\nJižně od městečka leží přírodní rezervace Bukové kopce a do východního cípu katastrálního území, východně od rybníka Vydýmač, zasahuje přírodní rezervace Rašeliniště Pele.\n\nOd 10. října 2006 byl obci vrácen status městyse.\n\nObec Chlum u Třeboně se skládá ze čtyř částí na čtyřech stejnojmenných katastrálních územích:\n\n\n\nChlum u Třeboně, spolu se sousední obcí Staňkov, tvoří významné rekreační středisko na Třeboňsku. Na okraji obce se nachází rybník Hejtman. Místní kempy a penziony nabízí zázemí pro rekreaci (koupání a vodní sporty, rybaření) a cykloturistiku.\n\nChlumem u Třeboně prochází silnice II/153, která spojuje dvě mezinárodní silnice E49 (I/24) a E551 (I/34).\n\nAsi 3 km západně od obce se na železniční trati České Velenice – Veselí nad Lužnicí (226) nachází železniční stanice Majdalena, do roku 2005 nesoucí název Chlum u Třeboně, dříve Chlum-Pilař.\n\n\n"}
{"id": "117350", "url": "https://cs.wikipedia.org/wiki?curid=117350", "title": "Cizkrajov", "text": "Cizkrajov\n\nObec Cizkrajov (německy \"Sitzgras\") leží 8 km severně od Slavonic v okrese Jindřichův Hradec, v Jihočeském kraji v nadmořské výšce 477 m. Nejbližší železniční zastávka je v katastru místní části Dolní Bolíkov asi 1,5 km vzdálená. Bolíkovský potok, který obcí protéká, se po 3,7 km vlévá z pravé strany do Moravské Dyje. V obci dříve žilo převážně německé obyvatelstvo s českou menšinou, po roce 1945, kdy bylo německé obyvatelstvo odsunuto, české obyvatelstvo. Na celém území obce, včetně místních částí Dolní Bolíkov, Holešice a Mutná, žije obyvatel. V samotné části Cizkrajov je 111 obytných domů v naprosté většině obydlených trvale žijícími obyvateli.\n\nPrvní písemná zmínka o obci pochází z roku 1301. Cizkrajov býval samostatným vladyckým statkem s tvrzí. v době před třicetiletou válkou bylo v obci 33 usedlostí, což dokládá lánový rejstřik z té doby. Na území obce byly podle vceňovacího operátu dva mlýny, a také vrchnostenský dvůr. Desátky se odváděly panství Dačice a faře v Cizkrajově. Připojením na síť ZME Brno byla obec elektrifikována v roce 1936. Po roce 1945 byly v obci postaveny hospodářské objekty JZD, kulturní dům, prodejna potravin Jednoty, hasičská zbrojnice, bytové domy a řada nových rodinných domů.\n\nŠkola je zmiňována poprvé již v generální vizitaci z r. 1622. Školu vydržoval farář pouze pro několik žáků, vyučovalo se po soukromých domech. Budova pro jednotřídní školu byla postavena v roce 1840, později přibyla druhá třída a r. 1891 třetí. V r. 1893 byla přikoupena další budova naproti stávající škole a dvě třídy byly umístěny do této budovy. Od r. 1868 byla při škole zřízena hospodářská škola pro žáky od 14 do 20 let. Do Cizkrajova byly přiškoleny obce Dolní Bolíkov, Holešice, Mutná a Mutišov. Po vzniku Československé republiky byla v obci zřízena r. 1919 jednotřídní česká menšinová škola, pro kterou byla v r. 1929 postavena nová budova. Okupace pohraničí nacistickým Německem znamenala konec českého školství v r. 1938. Po osvobození v květnu 1945 byla v obci už jen česká základní škola. V roce 1979 však byla škola v obci zcela zrušena a žáci byli převedeni do Slavonic. Otevření se pro 1. až 5. ročník opět dočkala v r. 1993, ale v roce 2007 byla opět, tentokrát z ekonomických důvodů, uzavřena (následkem mediálně sledovaného případu náhrady škody žákovi, který při školní činnosti utrpěl zdravotní újmu a po deseti letech zemřel) a žactvo bylo převedeno do okolních škol v Dačicích a ve Slavonicích.\n\n\nObec Cizkrajov se skládá ze čtyř částí na čtyřech katastrálních územích.\n\n\n\n"}
{"id": "117351", "url": "https://cs.wikipedia.org/wiki?curid=117351", "title": ".eu", "text": ".eu\n\n.eu je doména nejvyššího řádu (TLD) určená pro občany a organizace států Evropské unie. Doménu spravuje EURid, sdružení správců národních domén z Belgie, Itálie a Švédska; přidruženým členem je správce TLD Česka. Řešením sporů o evropské domény je pověřen Rozhodčí soud při Hospodářské komoře České republiky a Agrární komoře České republiky v Praze. Registrace je možná pouze přes akreditované registrátory.\n\nNa základě rozhodnutí Evropské komise bylo nutné zajistit spuštění registrací domén takovým způsobem, aby doménové názvy získali nejprve držitelé nejrůznějších ochranných známek a aby se co nejvíce zamezilo spekulanství s doménami.\n\nPočáteční registrační období (začalo 7. listopadu 2005), které se nazývá \"sunrise period\", umožňovalo podávání žádosti o zaregistrování domény na základě přednostního práva na odpovídající názvy (ochranné známky, geografické názvy, obchodní názvy aj.). K žádosti bylo nutné dodat dokumenty, které takové přednostní právo doložilo.\n\nVolná registrace .eu domén (tzv. \"land rush\") byla spuštěna až 7. dubna 2006. Od té doby si může doménu zaregistrovat jakákoliv právnická či fyzická osoba se sídlem, bydlištěm či pobočkou v některém ze států Evropské unie. Registrace lze provádět prostřednictvím akreditovaných registrátorů, z nichž 16 jich je z Česka, a pouze na 1 rok dopředu.\n\nDomény, u kterých byla v Sunrise period žádost o registraci zamítnuta, byly průběžně uvolňovány k volné registraci.\n\n10. prosince 2009 byla otevřena možnost registrace domén s IDN tedy znaky které nejsou v ASCII jako napříklád české háčky a čárky, přehlásky apod. Jen je zakázáno kombinovat v jedné doméně různé znakové sady.\n\nV lednu 2011, tedy po roce provozu, se ukazuje, že v Česku klesá zájem o IDN, většina uživatelů, kteří si zakoupili doménu s IDN, si ji již neprodloužili.\n\nRegistr domén .eu, provozovaný organizací EURid, je přístupný pouze akreditovaným registrátorům, a to prostřednictvím EPP protokolu (Extensible Provisioning Protocol).\n\n"}
{"id": "117352", "url": "https://cs.wikipedia.org/wiki?curid=117352", "title": "Krajníčko", "text": "Krajníčko\n\nKrajníčko je obec, která se nachází v okrese Strakonice v Jihočeském kraji. Žije zde obyvatel. Součástí obce je též osada Štětín.\n\nPrvní písemná zmínka o obci pochází z roku 1334.\n\n\n"}
{"id": "117353", "url": "https://cs.wikipedia.org/wiki?curid=117353", "title": "Klec (okres Jindřichův Hradec)", "text": "Klec (okres Jindřichův Hradec)\n\nObec Klec () se nachází v okrese Jindřichův Hradec v Jihočeském kraji. Žije zde obyvatel.\n\nNa území obce se nachází rybníky Klec, Potěšil, Naděje a Dobrá vůle.\n\nPrvní písemná zmínka o obci pochází z roku 1388.\n\n\n"}
{"id": "117355", "url": "https://cs.wikipedia.org/wiki?curid=117355", "title": "Lažany (okres Strakonice)", "text": "Lažany (okres Strakonice)\n\nObec Lažany leží v okrese Strakonice v Jihočeském kraji a nachází se asi 7 km jižně od Blatné v nadmořské výšce kolem 500 metrů. Žije v ní obyvatel. Skládá se ze dvou částí, z domů přiléhajících ke zdejšímu zámečku na příjezdové cestě od Strakonic a asi 250 metrů vzdálené části zvané „Sázky“. Dále k nim patří mlýn u Kořenského rybníka a blízká myslivna. Jsou zde ještě rybníky Zděný a Machovský. Ke dni 3. 7. 2010 zde žilo 58 obyvatel.\n\n\n"}
{"id": "117356", "url": "https://cs.wikipedia.org/wiki?curid=117356", "title": "Nukleotid", "text": "Nukleotid\n\nNukleotidy jsou fosforylované nukleosidy, tedy látky složené z nukleové báze (nejčastěji purinové nebo pyrimidinové), pětiuhlíkatého monosacharidu (ribóza nebo deoxyribóza) a jednoho nebo více zbytků kyseliny fosforečné. Jsou stavebními kameny nukleových kyselin a kofaktorů, které v buňce přenášejí energii, účastní se procesů biologických syntéz (mj. kondenzačních reakcí) a buněčné komunikace.\n\nNázvosloví nukleotidů odpovídá stavbě daného nukleotidu: například adenosinmonofosfát je nukleotid skládající se z adenosinu, nukleosidu tvořeného bází adeninem a ribosou, a jednoho fosfátu.\n\nUmístění fosfátové skupiny v nukleotidech se značí číslicí s čárkou ('). Například adenosin-3'-monofosfát znamená, že fosfátová skupina je navázána na třetím uhlíkovém atomu ribosy. Nejčastěji je fosforylován uhlík číslo 5, proto se v tomto případě označení vynechává. Adenosin-5'-monofosfát = adenosinmonofosfát.\n\nPodle toho, zda obsahují nukleotidy ribózu nebo deoxyribózu, se rozlišují:\n\nPro zjednodušení názvosloví byly zavedeny čtyř- nebo třípísmenné zkratky. První písmeno je malé a značí, jestli je součástí nukleotidu ribóza (nepíše se nic) nebo deoxyribóza (malé d). Je-li struktura nukleotidu cyklická, označuje se malým c (cyklický adenosin-3‘,5‘-monofosfát = cAMP) Druhé, velké písmeno označuje druh nukleové báze:\n\nTřetí a čtvrté písmeno určují počet fosfátových skupin (mono-, di-, tri-) a přítomnost fosfátu (P). Například deoxycytidintrifosfát má zkratku dCTP.\n\nFosfátové skupiny v nukleosiddifosfátech a nukleosidtrifosfátech jsou navázané jedna za druhou anhydridovou vazbou. Ty jsou schopny přenášet funkční skupiny a při hydrolýze těchto vazeb se uvolní velké množství energie (Δ \"G\" < −30 kJ/mol). Proto jsou nukleotidy sloučeninami, které umožňují aktivaci reaktantů a průběh endergonických reakcí.\n\n\n\n\n"}
{"id": "117358", "url": "https://cs.wikipedia.org/wiki?curid=117358", "title": "Hypatia z Alexandrie", "text": "Hypatia z Alexandrie\n\nHypatia z Alexandrie (řecky ‛Υπατία – Hypatiá, v češtině též Hypatie; mezi lety 350/370 – březen 415, příp. 416) byla pohanská platonská či spíše novoplatonská filosofka a první historicky známá matematička žijící v závěru řecko-římské doby v egyptské Alexandrii, „považovaná za jednu z hlavních postav pohanské filosofie a víry v té době.“ Svými současníky byla pokládána za charismatického učitele a významného učence se značným rozsahem odbornosti. Současně požívala ve městě všeobecné obliby a úcty. Její působení bylo dokladem životaschopnosti pozdně antické tradice jako intelektuální a do jisté míry i náboženské alternativy k tehdy už dominujícímu křesťanství. Přestože na rozdíl od jiných novoplatoniků nezaujímala protikřesťanskou pozici a velmi pravděpodobně sama stejně jako její křesťanští žáci zastávala přesvědčení o kompatibilitě své nauky s křesťanstvím, představitelé církve její působení ve „městě tak důležitém a bouřlivém, jako je Alexandrie,“ pokládali za nebezpečné a snad i za největší překážku úplného pokřesťanštění jeho obyvatel.\n\nByla, podle některých zdrojů přičiněním patriarchy Kyrilla, brutálně zavražděna davem v období vyhrocených náboženských sporů; proto někdy bývá označována jako „pohanská mučednice“ a poslední představitelka helénismu. Ačkoli je možné, že její smrt byla více důsledkem otevřeného mocenského konfliktu a osobní nevraživosti mezi dvěma alexandrijskými frakcemi než čistě náboženského antagonismu pohanů a křesťanů a snahy omezit pohanský intelektuální vliv. Pozdější křesťanská tradice z Hypatie umučené zfanatizovanými křesťany s největší pravděpodobností vytvořila legendární postavu svaté mučednice Kateřiny popravené údajně pohanským císařem pro své křesťanské vyznání. \n\nAčkoli se z Hypatiina vědeckého díla nic nezachovalo, v dobových souvislostech vedl její osud ke vzniku až do současnosti tradovaného literárního mýtu, v němž se stala emblematickou postavou v „zápase mezi duchem kritičnosti a duchem dogmatismu“ – symbolem „tragických důsledků fanatismu“. Počínaje 18. stoletím se (zejména v deistických a osvícenských kruzích) v tomto smyslu opakovaně objevuje jako předmět interpretací autorů novověké a moderní literatury, kteří si o ní mnohdy vytvářejí svůj vlastní a skutečnosti ne zcela odpovídající obraz. Často je její osud chápán jako argument pro kritiku církve a křesťanství vůbec; bývá v něm spatřován projev jejich údajné nesnášenlivosti a anti-vědeckého postoje. Ve feministické literatuře je Hypatia uváděna jako příklad emancipace ženství a oběť misogynie svých nepřátel.\n\nHypatia byla dcerou matematika Theóna, posledního známého člena a možná i představeného alexandrijské akademie. Rok jejího narození není znám, připadá do období mezi lety 350/370, přesněji snad kolem roku 355 nebo 360. Někteří autoři spekulativně považují dřívější datum v rámci uvedeného rozmezí za pravděpodobnější, např. už jen s ohledem na relativně přesně doložený rok narození Hypatiina nejznámějšího žáka Synesia, přičemž jen to, že byla starší, by podle jejich názoru mohlo vysvětlovat míru respektu a obdivu, kterou jí prokazoval. Podrobnosti o jejím životě nejsou známé a nedostatek spolehlivých údajů v některých ohledech způsobuje, že informace mají legendární nádech; hlavním důvodem, pro nějž se pozdější kronikáři Hypatiině osobnosti věnovali, totiž nebyl ani tak její život, ale její tragická a i na svou dobu mimořádně brutální smrt z rukou křesťanů a snaha tuto událost nějakým způsobem vysvětlit. S ohledem na to, že naprostá většina dobových historiků byli křesťané, je možné, že se o jejím osudu prostě styděli psát, jak naznačuje např. Sókratés Scholastikos. I tak je však zřejmé, že na ženu své doby vedla přinejmenším neobvyklý život. V převážně mužské společnosti byla předmětem pozornosti (ať už obdivu, nebo averze) pro svou nezávislost, praktičnost, sebeovládání a \"areté\" v nejširším smyslu slova, politické souvislosti nevyjímaje. V řadě ohledů mohl být Hypatiin zvolený způsob života zahrnující kromě jiného i u ženy neočekávané veřejné působení z hlediska soudobých zvyklostí pokládán za provokativní až skandální.\n\nHypatia se věnovala vědě a filosofii, což samo o sobě mohlo být pro ženu pokládáno za nepatřičné – byla ostatně „téměř jedinou ženou v dějinách antické filosofie.“ Vedle toho se nikdy neprovdala, údajně sama řídila svůj vůz a namísto ženských šatů se oblékala do roucha učenců (tj. mužů), jimž byla ve všech ohledech rovnocennou partnerkou. Byla také pověstná svým ctnostným životem – podle pozdějšího literárního podání ovlivněného už Hypatiiným standardizovaným literárním obrazem údajně jako žena mimořádné krásy striktně odmítala jakýkoli intimnější kontakt s muži. Jednoho horlivého ctitele z řad svých studentů měla odradit tak, že mu ukázala svou použitou látku určenou k zachycování menstruační krve se slovy, že takto odpudivá je pravá přirozenost toho, po čem touží a co považuje za krásné, tj. vagíny. Dokonce i v manželství s Ísidórem, které jí (prostřednictvím pozdější interpolace a zcela jistě nesprávně) přisuzuje byzantská středověká encyklopedie \"Súda\", měla zůstat pannou. Tomuto tvrzení ovšem není třeba nutně rozumět přesně doslovně ve smyslu sexuální abstinence (ačkoli je to docela dobře možné), ale především jako odkazu na životní praxi založenou na vědomém úsilí o dosažení poznání v (novo)platonském smyslu a na potřebě nebýt odváděna od vědecké a filosofické činnosti běžnými lidskými starostmi. Ve shodě s tím Synesios o Hypatii hovoří způsobem, který v novoplatonském kontextu příslušel jen osobám vyznačujícím se výraznou osobní „svatosti“, veškerou moudrostí a duchovní autoritou.\n\nOtec byl Hypatiiným učitelem v matematice a astronomii a je možné, že ji záměrně připravoval na roli své pokračovatelky. Není ale nic známo o tom, kdy a u koho Hypatia získala vzdělání ve filosofii. Později se stala Theónovou spolupracovnicí; podle některých názorů byla mnohem talentovanější než on, což ovšem může být už součástí chtěného účinku legendy, která se kolem Hypatie vytvořila. Na druhou stranu musely být její znalosti zejména astronomie značné. Zcela jistě se podílela na vydání Theónova komentáře k Ptolemaiovu \"Almagestu\" a nejspíše i na jeho uspořádání Eukleidových \"Základů\". Nepochybně disponovala velkým nadáním pro vědu: jí samotné je připisováno autorství několika děl z oborů, v nichž byl činný její otec, a např. uměla zkonstruovat a snad i zdokonalila astroláb, pro jehož konstrukci ji Synesios žádal o radu, a přístroj blíže nejasného účelu označovaný jako \"hydroskop\" schopný měřit hustotu kapalin. S ohledem na nevelké dění v oblasti matematického bádání v pozdní antice ji lze po Theónově smrti (za předpokladu, že zemřel dříve než ona) považovat nejen za jeho pokračovatelku, ale i za vůdčí osobnost matematiky té doby vůbec.\n\nLiterární tradice o Hypatii nicméně uvádí, že jejím hlavním zájmem byla novoplatonská filosofie. To je do značné míry pravděpodobné: přízvisko \"Filosofka\", které měl k jejímu jménu v komentáři k \"Almagestu\" připojit Theón (není ovšem zcela jisté, zda celá tato poznámka nepochází až od pozdějších recenzentů), sice v této době mohlo příslušet obecně každému „mysliteli“ či prostě vzdělanci, ale dostupné prameny jednoznačně uvádějí, že Hypatia byla \"vedle\" své vědecké erudice \"také\" filosofkou. Např. Synesios ji označil jako ženu, \"„která oprávněně dohlíží na taje filosofie“\" a její současník Sókratés Scholastikos o Hypatii prohlásil, že \"„se stala nástupkyní školy Platóna a Plótína“\" a že \"„daleko překonala všechny filosofy své doby“\"; není ovšem jasné, zda je třeba tomu rozumět tak, že podle Sókrata byla nejvyšší představitelkou novoplatonské školy.\n\nNa druhou stranu je ale třeba uvést, že v soudobém pojetí byly matematika a astronomie, tedy exaktní vědy, jimž se Hypatia zcela jistě věnovala, úzce vázány na kontext (zejména platonské a aristotelské) filosofie, takže bádání v nich nebylo možné bez přiměřené erudice filosofické. Oba obory dokonce bylo možno pokládat za svým způsobem součást filosofie, protože matematika byla považována za základní nástroj pochopení skutečnosti a astronomie za božskou formu vědění. V tomto smyslu lze vznést pochybnosti o tom, do jaké míry Hypatia ve skutečnosti byla filosofkou. Jestliže totiž \"Súda\" uvádí, že poskytovala výklady Platóna a Aristotela stejně jako ostatních filosofů, může toto tvrzení vycházet ne z Hypatiina zájmu o jejich filosofie ve vlastním smyslu slova, ale prostě z faktu, že důležitou součástí jejich děl byla pojednání o problémech matematiky, astronomie a abstraktních forem poznání, jimž se Hypatia přirozeně musela věnovat jako matematička a astronomka. Zajímavou okolností v této souvislosti je, že mezi jejími uváděnými díly není žádné, které by bylo možné pokládat za filosofické. Její vědecké názory jistě musely mít také \"nějaký\" filosofický kontext, který byl současníky pokládán za pozoruhodný. O jeho podobě či dokonce míře originality ale není nic bezprostředně známo; jisté je pouze to, že Hypatii provázela \"pověst\" velké vědkyně a filosofky schopné předávat svým posluchačům vědění o božských věcech, přičemž věda a filosofie se v této její dovednosti podle literárního podání neoddělitelně snoubily. Pokud je žena, na níž byl sepsán pozdně antický epigram připisovaný zpravidla Palladovi, skutečně totožná s Hypatii, dcerou Theóna, jak badatelé někdy bez spolehlivých důkazů předpokládají, pak by to autor s básnickou licencí dokládal jejím umístěním do vyšších sfér symbolickým spojením s Pannou – znamením zvěrokruhu:\n\nTakové vyjádření docela dobře koresponduje s obrazem ženy – astronomky zachovávající panenství, která prostřednictvím astronomie a matematiky v platonském smyslu poukazuje k transcendentálnímu světu a odhaluje řád bytí, ne však nutně v pravém smyslu slova filosofky. Někteří badatelé jsou proto přesvědčeni, že Hypatia ve skutečnosti nebyla především filosofka, jak ji představuje tradice, ale matematička, a že zájmy filosofické byly tomuto jejímu hlavnímu zaměření podřízeny. Protože nemáme žádný přímý důkaz o jejím místě či významu v rámci tehdy existujících filosofických škol, mohla by to být teprve její tragická smrt, co vedlo k tomu, že jí literární tradice dodatečně přisoudila slávu jinak sotva odůvodnitelnou reálnými filosofickými úspěchy. Podobným směrem by mohla mířit i zmínka pocházející z Damaskiova spisu \"Život Ísidóra\" zachovaná u Fótia, podle níž Ísidóros vynikal v jejich údajném manželství nad Hypatií \"„nejen tak, jak muž vyniká nad ženou, ale také (nad ní) vynikal jako skutečný filosof nad pouhým geometrem.“\" Tedy nejen že Ísidóros měl být větší filosof než ona, ale dokonce že Hypatia vůbec nebyla \"skutečná\" filosofka. Takový závěr se může zdát příliš radikální, protože je těžké uvěřit, že by za těchto okolností mohla získat tak velký věhlas, stejně jako Synesiův respekt projevovaný jí už za života. Ostatně když Synesios v jednom ze svých listů upozorňuje na úpadek kdysi slavných Athén a do protikladu k nim staví \"„Egypt, který obdržel a opatruje bohatství Hypatiiny moudrosti“\", zcela zjevně hovoří o tamních filosofických školách. V každém případě se tak ale nabízí otázka, co vlastně bylo obsahem Hypatiiny nauky předávané studentům.\n\nNovověcí autoři všech žánrů Hypatii často dávají do souvislosti se slavnou alexandrijskou akademií a tamní knihovnou, ovšem na rozdíl od jejího otce neexistuje žádný doklad toho, že by Hypatia sama v Músaiu přímo působila. Dostupné prameny naopak svorně tvrdí, že vyučovala ve svém domě a z historických souvislostí lze dovodit, že v této době už akademie ve své původní podobě ani neexistovala. Na konci 80. nebo začátku 90. let 4. století tedy nejspíše založila svou vlastní školu, ale její činnost neměla oficiální charakter. Podobných domácích kruhů soustředěných kolem učitelů nejspíše v tehdejší Alexandrii existovalo více, není ovšem jasné, jak fungovaly a zda mezi nimi existovaly nějaké užší vztahy. Hypatia pořádala jednak veřejné přednášky přístupné celé veřejnosti, jednak vyučovala v úzkém soukromém kruhu. Údajně se také, podobně jako svého času Sókratés v Athénách, procházela na veřejných místech a hovořila zde o filosofii s každým, kdo o to projevil zájem. O tom lze vznést vážné pochybnosti, nicméně i tak je jisté, že způsob jejího působení z Hypatie učinil veřejně známou osobu s vlivem na veřejné mínění ve městě; její přednášky navštěvovali i významní představitelé městské správy. \"„Pro svou upřímnost, která byla dána jejím vzděláním, byla ve spojení s hlavními představiteli svého města, protože ji všichni vysoce obdivovali a oceňovali“.\" Neznamená to nutně, že by vykonávala nějakou formální veřejnou funkci, ačkoli i to je možné; je ale téměř jisté, že ve společnosti, která byla založena na osobních kontaktech a která současně vzdělancům tradičně přiznávala velkou míru respektu, se nepřímo podílela na utváření mínění oficiálních představitelů města. Skutečnost, že byla osobou obecně známou a váženou (či snad dokonce veřejně činnou), lze dovodit z toho, že byla žádána o patronát nad blíže neznámým mužem jménem Niceaus, který se ocitl v nouzi, a to rovnocenně spolu s patriarchou Theofilem.\n\nÚplný výčet osob, které za dobu Hypatiina působení patřily do jejího kruhu, není samozřejmě znám. Informace o alespoň několika málo z nich poskytuje jediný zdroj, jímž je Synesiova korespondence. V jejím světle se zdá, že studenti pocházeli z významných a vlivných rodin, a to i z \"„velké dálky“\"; její věhlas tedy dalece přesahoval regionální úroveň. Je zde zmiňován např. Olympios, velmi bohatý majitel půdy v Sýrii, nebo pozdější biskup Herkulianus; ostatně sám Synesios, jeho mladší bratr Euoptius, oba pozdější biskupové, a jejich strýc, kteří všichni byli Hypatiinými žáky, patřili k majetné aristokracii. Její vazba na rodiny studentů přitom mohla být silnější, než by se na první pohled mohlo zdát, protože vedle Synesiových příbuzných se ještě v nejméně jednom dalším případě Hypatiinými žáky postupně stávali příslušníci jedné a téže rodiny. Není zcela jisté, zda členem kruhu byl po svém příchodu do Alexandrie snad v roce 412 i prefekt Orestés, ale encyklopedie \"Súda\" to může naznačovat, Sókratés informuje o jejich častých kontaktech a Jan z Nikia píšící někdy na konci 7. století to víceméně uvádí jako fakt. Tak by Hypatia byla v přímém styku s nejvyšší politickou reprezentací. I bez ohledu na to je ale možné, že okruh studentů, kteří patřili ke společenské elitě s vazbami nejen na městské, ale i širší mocenské struktury učinil z Hypatie v rámci Alexandrie vlivnou ženu se silným politickým, sociálním a kulturním postavením. Např. Synesios po svém odchodu z Alexandrie několik let působil jako vyslanec Kyrenaiky u konstantinopolského císařského dvora s nezbytnými mocenskými styky, přičemž i v této době zůstával s Hypatií stále v kontaktu.\n\nMůžeme-li soudit podle Synesiových dopisů, členové Hypatiina kruhu byli k sobě navzájem poutáni velice silnými intelektuálními pouty a trvalým osobním přátelstvím, založenými na společně sdílené cestě k poznání. V protikladu k veřejným přednáškám byla tato společnost nejspíše přísně uzavřená až elitářská. Hypatia v jejím rámci byla obrazem běžným lidem nedosažitelné intelektuální a mravní dokonalosti jako výsledku pravého poznání v platonském smyslu, k němuž lze dospět jen cestou velkého duševního a rozumového úsilí. Její kruh je z tohoto důvodu badateli někdy označován za „tajný“, což ovšem nevyjadřuje ani tak jeho ukrývání před nečleny, jako spíš osobitý vztah mezi učitelkou a jejími studenty, jehož součástí je idea, že cesta k poznání, jíž se jeho členové ubírají, není a ze samé své podstaty ani nemůže být přístupná a srozumitelná bez rozdílu každému. Na druhou stranu se ovšem zdá pravděpodobné, že právě z tohoto důvodu bylo po studentech vyžadováno složení \"„slibu neodhalovat věci, které mají zůstat skryty.“\"\n\nPozoruhodným rysem Hypatiina kruhu je fakt, že jeho členy se stávali křesťané stejně jako nekřesťané; vlastně s výjimkou Synesia, o němž v tomto ohledu nepanuje pro dobu jeho studií jistota, byli všichni její dnes známí žáci křesťany. Vzhledem k tomu, že např. ani Synesiovo předpokládané pozdější přijetí křesťanství nijak jeho vztah k učitelce nezměnilo ani nevedlo ke zjevnější proměně jako ideových postojů, musel být kruh utvářen na základě nábožensky nekonfliktního vedení, což bylo v přímém rozporu s podobou soudobého alexandrijského veřejného života. Dost možná právě to byl jeden z důvodů Hypatiiny popularity a společenské prestiže. Lze to také pokládat za projev toho, že kvalita vzdělání byla v této době stále ještě ceněna více než náboženská příslušnost. Současně však skutečnost, že Hypatia jako nekřesťanka působila v Alexandrii po bouřlivých událostech provázejících vypálení Serapidova chrámu v roce 391/392, napovídá, že její názory ji nestavěly do konfliktu s křesťany, a že její pohanství mělo pravděpodobně více intelektuální a filosofický než kultovní či rituální rozměr. Důvodem ovšem nejspíše nebyla eklektická povaha školy, jak jsou přesvědčeni někteří autoři, či dokonce v našem smyslu slova náboženská tolerance, ale náboženská lhostejnost, tj. odmítání představy, že by \"jakékoli\" náboženství založené na \"pouhé\" víře mohlo vést k pravému poznání, o něž Hypatia a její studenti usilovali. Univerzálně chápané filosofické poznání zde asi bylo viděno jako nadřazené jednotlivým, ze své podstaty vždy jen dílčím náboženským věroukám. Synesios neskrývaně pohrdal \"„bílými plášti“\" stejně jako \"„černými plášti“\", tj. pouličními kazateli a filosofy obou svářících se náboženství, kteří horlivě přesvědčovali masy lidí s cílem přivést je k pohanství nebo ke křesťanství. Podobné spory ve světle tohoto postoje musely být v Hypatiině kruhu pokládány za podřadné a jestliže jim přesto většina \"obyčejných\" lidí podřizovala své životy, jen to mezi Hypatiinými žáky utvrzovalo panující přesvědčení, že pravé poznání stojí nad náboženskými vyznáními a že je vyhrazeno jen několika vyvoleným, kteří zvládnou k němu vedoucí namáhavou cestu. Synesiův příklad tak s největší pravděpodobností dokládá intelektuální exklusivismus přítomný v Hypatiině kruhu.\n\nJe prakticky nemožné s určitostí říci, jaký vliv mělo Hypatiino působení na její křesťanské žáky z hlediska jejich víry už jen s ohledem na to, že Órigenova nauka byla v soudobé církvi víceméně stále akceptovatelná, přičemž se v zásadních aspektech nijak nelišila od názorů Plótínových. Ilustrativní snad může být, že např. Synesios už jako křesťan a kandidát na úřad biskupa připouštěl, že nemůže souhlasit s některými teologickými představami rozšířenými ve své církevní obci a trval na tom, že i v úřadu si ponechá své, od nich odlišné. V tomto ohledu jej lze pokládat více za „smířlivě laděného novoplatonského myslitele než striktně církevního křesťana.“ Zjevně tedy bylo možné být v závěru 4. a na počátku 5. století Hypatiiným žákem a současně „pravým“ křesťanem a není pochyb o tom, že křesťanští studenti věřili, že filosofické poznání, které získávají v jejím kruhu, pozvedává jejich vlastní náboženskou zkušenost.\n\nOvšem prefekt Orestés byl podle Sókrata Scholastika nařčen z pohanské modloslužby. Zdá se, že celá záležitost původně s Hypatií nebo její školou vůbec nijak nesouvisela. Spouštěčem se stala nevraživost vůči židům, které někteří křesťané pro nedodržování šabatu pokládali za málo zbožné. Aby Orestés předešel nepokojům, chtěl židy veřejně napomenout, ale lidé nového patriarchy Kyrilla si při prefektově projevu počínali tak okázale, že došlo k potyčce. Když židé označili jistého horlivého křesťana a Kyrillova příznivce Hieraxe za provokatéra, nechal jej prefekt, který nelibě nesl stále rostoucí vliv patriarchy a snad i hledal záminku ke zmírnění jeho ambicí, na místě veřejně umučit. Kyrill poté představitele židovské komunity varoval před důsledky dalšího stupňování konfrontace, ale židovští radikálové na to odpověděli simulováním nočního požáru kostela, čímž vlákali řadu křesťanů do pasti, kde je pak pobili. V odvetu na to druhý den ráno došlo k násilnostem vůči židům a Kyrill celou komunitu vypověděl z Alexandrie. To prefekta zcela nesmiřitelně postavilo proti patriarchovi. Pokus o smír Orestés odmítl stejně jako to, že by měl brát v potaz Kyrillovo argumentování texty evangelia a jeho přesvědčení, že úcta ke společnému náboženství by je oba měla v dané situaci spíše spojovat. V trvající vzájemné nevraživosti patriarchovi přispěchali na pomoc pouštní mniši, které už Theofilos používal jako údernou ozbrojenou sílu k prosazování svých zájmů: na pět set jich vešlo do města, obklopilo prefektův vůz a obvinilo jej z toho, že není křesťan, ale modloslužebník. Orestés se z jejich strany oprávněně obával ukamenování a jen ochrana, kterou mu po utěku jeho osobní stráže poskytli kolemjdoucí, mu zachránila život. Sókratés celou událost vykládá především politicky jako úmyslnou léčku ze strany Kyrilla: dává ji do souvislosti nikoli s náboženstvím, ale s bojem o faktickou vládu nad Alexandrií a nijak se jako odpůrce Kyrillovy snahy uzurpovat si světskou moc dále obviněním z údajného provádění pohanských obřadů nezabývá a naopak upozorňuje, že obyvatelé města se postavili na Orestovu stranu. Když se totiž Kyrillos pokusil prohlásit mnicha Ammonia, který prefekta zranil kamenem na hlavě a byl proto vystaven krutému mučení a na jeho následky zemřel, za mučedníka pro víru, Alexandrijci to odmítli akceptovat. Naproti tomu ale Jan z Nikia, který nelichotivou epizodu s mnichy zmiňuje jen nepřímo a události celkově interpretuje z Kyrillova pohledu, zohledňuje především náboženský kontext a uvádí, že právě v důsledku styků s \"„pohanskou filosofkou“\" Hypatií Orestés nejen že sám přestal navštěvovat kostel, jak bylo do té doby jeho zvykem, ale že \"„k ní přivedl i mnoho věřících.“\"\n\nZprávy kronikářů bychom v tomto případě měli pokládat spíše za navzájem se doplňující než za protichůdné, protože se zdá, že oba záměrně něco ze skutečnosti zamlčují. Badatelé ve shodě se Sókratem obvinění prefekta ze strany mnichů pokládají za účelový útok na jeho mocenskou pozici: dávají je do souvislosti s faktem, že provádění pohanských rituálů bylo v této době císařskou legislativou stíháno a že s ohledem na relativně nedávné potlačení pokusu o uzurpaci vlády nad západní částí říše Flaviem Eugeniem v roce 394, který byl ideově do značné míry nesen pohanskou restaurací, bylo neslučitelné s výkonem veřejné funkce a dokonce mohlo být pokládáno za projev osobní neloajality vůči císaři, tedy za protistátní čin. Proto zpravidla dovozují, že Hypatia ve skutečnosti nijak nepůsobila na náboženské přesvědčení svých studentů – křesťanů, ani sama pohanské obřady neprováděla, ale že šlo o účelově rozšířenou pomluvu spočívající v tvrzení o Hypatiině čarodějnictví, jehož prostřednictvím údajně Oresta omámila, takže přestal jednat jako pravý křesťan – stavěl se proti Kyrillovi, odmítl jeho náboženskou argumentaci, jednostranně bránil židy v konfliktu s křesťany a především dva z nich nechal krutě umučit, když se tomu všemu postavili. Primárně byl tento útok Kyrillovou stranou namířen proti prefektovi poté, co odmítl Kyrillovu nabídku ke smíru, přičemž cílem bylo oslabit jeho pozici ve sporu s patriarchou, v němž Hypatia stála na Orestově straně a jako vlivná osobnost mu byla mocnou oporou. Současně však Hypatii samotnou, vůči níž Kyrill cítil silnou osobní zášť, jistě ne náhodně vystavil okolnostem, které posléze vedly k její smrti. V jejich světle to byla pouze ona, kdo vyvolává náboženské nepokoje: nepřátelsky ovlivňuje Oresta proti Kyrillovi a jako překážka stojí mezi nimi – dvěma dobrými křesťany – a tak podkopává náboženství a tím i zájmy státu.\n\nAčkoli to nelze přímo dokázat, je pravděpodobné, že si Hypatia byla vědoma nebezpečí, do nějž se ona a spolu s ní potenciálně všichni její studenti bez ohledu na svou současnou pozici najednou dostali: biskup Synesios si v posledních dvou ze svých dochovaných dopisů, které oba v roce 413 adresoval Hypatii krátce před svou smrtí, stýská, že ztratil kontakt s ní z důvodu jejího mlčení, což jej ve spojení s jinými událostmi jeho života uvrhlo do hlubokého smutku a zoufalství. Snad se tedy Hypatia od svého kruhu záměrně distancovala, aby jeho příslušníky v nastalé situaci dále nekompromitovala.\n\nHypatia byla zavražděna v postní době v březnu 415. Když projížděla městem, přepadl ji dav několika set křesťanů, převážně fanatických parabolánů, vedený jakýmsi předčitatelem Petrem, jehož Jan z Nikia označuje jako \"„ve všech směrech dokonalého věřícího v Ježíše Krista.“\" Útočníci ji vytáhli z vozu, strhali z ní šaty a odvlekli do budovy Caesareia přeměněné na křesťanský kostel, před níž stávaly tzv. Kleopatřiny obelisky. Zde ji velmi brutálním způsobem usmrtili: ostrými hranami rozbitých střešních tašek (podle méně pravděpodobné verze ostrými lasturami ústřic) rozdrásali její tělo. Její rozsápané části pak vynesli za město na místo zvané Kinarón či Kanarón, kde je na hranici spálili.\n\nNení jisté, co pro vraždu bylo bezprostředním podnětem. Z dobových pramenů je pouze u Damaskia za viníka přímo označen Kyrill. \"Súda\" v návaznosti na jeho podání uvádí, že patriarcha osnoval Hypatiinu smrt ze závisti, kterou v něm vzbudila její popularita, a proto na ni dav poštval; snad se tedy (lze-li ovšem zprávě důvěřovat) obával jejího vlivu na alexandrijské obyvatelstvo. Zároveň ale \"Súda\" také připouští, že jak \"„někteří říkají,“\" příčinou mohla být prostě násilnická povaha Alexandrijců, kteří podobným způsobem zabili řadu významných osob, protože se jim znelíbily. Jiné křesťanské prameny Kyrilla s událostí spojují jen nepřímo a i jinak k patriarchovi velmi kritický Sókratés Scholastikos pouze uvádí, třebaže jej bezpochyby chápe jako spoluviníka, že událost na něho vrhla hanbu stejně jako na celou alexandrijskou církev, protože nic nemůže být podle jeho názoru více vzdáleno duchu křesťanství než takové brutální násilí. Zejména křesťansky orientovaní badatelé se proto domnívají, že celá věc neměla nic společného s církví či její politikou, ale že byla více než čímkoli jiným spontánním aktem vzešlým ze „sociálního suterénu“ města a „jedním z posledních úkazů potenciálu násilí,“ jímž byla Alexandrie už ve starověku pověstná.\n\nTakový závěr je ovšem většinou badatelů pokládán za jednostranný a zjednodušený. Je totiž zřejmé, že v pozdní antice byly lidové bouře nástrojem, jímž alexandrijští biskupové uplatňovali svůj vliv, a že paraboláni, nevzdělaní, ale svému biskupovi fanaticky oddaní mladí muži, fakticky plnili roli jeho soukromé armády. Souvislost je zřejmá i z jednání úřadů: na základě stížnosti alexandrijské městské rady totiž začal být případ vyšetřován u konstantinopolského císařského dvora prefektem Aurelianem a ačkoli byl (patrně za přispění vlivu Kyrillovy mocné ochránkyně Pulcherie a také v důsledku úplatku) už v roce 416 jeho nástupcem Monaxiem odložen a Hypatiini vrazi zůstali nepotrestáni, jako reakce na něj byl, třebaže nakonec jen dočasně, císařským výnosem snížen počet parabolánů, bylo zakázáno jejich srocování a doplňování jejich stavu bylo z církve převedeno do kompetence státní správy. Lze proto pokládat za „naprosto jisté“, že právě patriarcha poskytl útočníkům motiv i vydatnou podporu, a že i když není možné s naprostou jistotou tvrdit, že nepokrytě usiloval o Hypatiinu smrt, byl „svými nenávistnými invektivami“ přímo odpovědný za vznik a vystupňování „fanatizující atmosféry“, která k ní za daných okolností víceméně nevyhnutně vedla.\n\nVýznamným nepřímým svědectvím, že nešlo o náhlý akt nevzdělané sociální spodiny, je ostatně načasování i sám způsob, jakým byla Hypatia zavražděna. Jan z Nikia na její adresu uvádí, že jako pohanka zabývající se magií \"„polapila svou satanskou úskočností mnoho lidí… Oklamala obyvatele města i prefekta svými kouzly.“\" Právě proto prý \"„množství (pravých) věřících v Boha“\" Hypatii usmrtilo, takže se pak \"„všichni semkli kolem patriarchy Kyrilla.“\" V očích svých odpůrců tedy byla pokládána za čarodějnici působící proti Kyrillovi, tedy proti církvi, a přitom tak činila s podporou místní vlády, která sama byla údajně pod jejím vlivem, a chráněna významnými osobnostmi, jakými byl například Synesios. To, že byla zavražděna poté, co byl Orestés diskreditován a jeho pozice oslabena nařčením ze skrytého pohanství, a po smrti Synesiově, takže zůstala bez ochrany, svědčí pro plánovaný útok, stejně jako skutečnost, že způsob její smrti realizovaný davem vykazuje až nápadnou podobnost s trestem stanoveným oficiální císařskou legislativou za čarodějnictví, jímž bylo roztrhání těla živého člověka železnými háky.\n\nVlastní obsah Hypatiiny nauky je předmětem diskusí. Jediným skutečně soudobým pramenem k ní jsou Synesiovy dopisy, jejichž svědectví je ovšem pouze nepřímé. Synesios totiž o názorech své učitelky na žádném místě nereferuje, jen opakovaně a bez známek jakékoli kritičnosti poukazuje na Hypatiinu moudrost a na její \"božské\" vedení; z toho badatelé usuzují, že její vliv na Synesiovu osobnost a jeho myšlení byl takový, že názory, které ve svých dopisech prezentuje, je třeba ve skutečnosti připsat Hypatii jako jejich pravému původci. Pak by právě útržky filosofických postojů a náznaky obsažené v dopisech mohly umožnit rekonstrukci Hypatiiny nauky. Tento postup je, vzhledem k tomu, že Hypatia dokonce ani podle literární tradice nikdy žádné dílo tohoto druhu nesepsala, i přes svá rizika badateli obecně akceptován.\n\nNejdůležitější otázkou týkající se Hypatiiny nauky je to, jaký byl její vztah k soudobým filosofickým směrům, zejména k novoplatonismu a k \"Chaldejským orákulím\". Někteří badatelé poukazují na to, že neexistují žádné spolehlivé doklady o tom, jakou skutečnou podobu by „její“ novoplatonismus, k němuž bývá většinou přiřazována, měl mít a že o něm dokonce lze vyslovit určité pochybnosti. Synesios totiž nikde ani nepřímo neuvádí, že by Plótínovo učení bylo Hypatií nějak zdůrazňováno a ze srovnání citací filosofů v dopisech vyplývá, že Synesios sice Plótína a Porfyria zná, nicméně mnohem hojněji používá výňatky z Platóna; dokonce i Aristotelés je Synesiem citován častěji než novoplatonici. Pokud by ale Hypatia byla novoplatonistka, bylo by s podivem, že právě její nejoddanější žák o Plótína jevil tak malý zájem. Hypatia proto podle tohoto názoru spíše byla tradiční platonistka. S ohledem na fakt, že po Plótínovi a Órigenovi není o představitelích filosofického novoplatonismu v Alexandrii nic známo, není nereálné tvrdit, že byl v této době ve městě stejně jako v celé východní části říše ignorován a že to mohla být právě platonistka Hypatia, kdo zde zájem o něj po delší době znovu oživil jako o zajímavou interpretaci Platóna. Také zmíněný příběh se zamilovaným mladíkem, jehož odradila poukazem na svou menstruaci, může být dalším argumentem ve prospěch této možnosti. Je totiž znám i v jiné, poněkud odlišnější verzi, podle níž Hypatia jeho nezvladatelnou vášeň k sobě vyléčila prostřednictvím hudby. Samotný zdroj to sice komentuje jako nepravdivé tvrzení, ale Jan z Nikia, který je zřejmě na ostatních pramenech nezávislý, o Hypatii uvádí korespondující informaci, že všechen svůj čas \"„věnovala magii, astrolábům a hudebním nástrojům“\". Tím by ji také představoval spíše jako platonistku. Takový závěr ovšem není badateli většinově akceptován. Oponenti upozorňují na to, že všichni novoplatonici častěji citovali Platóna než Plótína nebo jeho následovníky, protože se sami ve své době ve skutečnosti považovali za platoniky a nikoli za příslušníky od jeho nauky odlišného směru, a že léčení hudbou, pokud dokonce samo o sobě v této epizodě není v rozporu se skutečností záměrně zmiňováno jen proto, aby zmírnilo poněkud vulgární dojem původní autentické verze, nebylo výsadou platoniků, ale objevuje se i u jiných filosofických škol, např. u pythagoreiců nebo peripatetiků; dokonce se v antoninské době stalo „laickým doplňkem… čistě fyzických léčebných prostředků, jichž využívali hippokratovští lékaři.“\n\nBadatelé proto Hypatii většinově pokládají za představitelku východní větve novoplatonismu a za jeho vůbec první výraznou postavu v Alexandrii. Tato předpokládaná příslušnost není zpravidla nijak zásadně zpochybňována: pasáže Synesiovy korespondence, v nichž je spatřován její vliv, jsou s učením této filosofické školy v souladu a dokonce se právě zde objevují i přímé odkazy na Plótína. Jeho novoplatonismus se blíží učení střední Akadémie, pravděpodobně zprostředkovanému Porfyriem, a má poněkud jednoduchou povahu; snad je to dáno tím, že Synesios nebyl filosof, ale literát. Také epizoda, v níž Hypatia odmítla svého nápadníka poukazem na svou menstruaci, by ji mohla (samozřejmě za předpokladu, že je pravdivá) představovat jako novoplatonistku: mladík si prostřednictvím této konfrontace uvědomí iluzivnost krásy konkrétního jevu (tj. Hypatiina těla) a tím je přiveden k zásadní spirituální proměně, což docela dobře koresponduje s novoplatonským nazíráním na svět a s jeho pohrdání tělesností. S ohledem na vědeckou erudici se badatelé většinou domnívají, že její filosofie musela být oproti ostatním novoplatonikům více racionalistická a oproštěná od pro ně typických mystických aspektů. Synesios v témže listě, v němž Hypatii označuje za dohlížitelku nad tajemstvími filosofie, rekapituluje své stále ještě probíhající vzdělávání v jejím kruhu, přičemž odmítá jako nepatřičné prosté iracionální zachovávání pravidel, např. sebekázně či odříkání se pojídání masa; za důležité pokládá dospět ke správné životní cestě prostřednictvím logického usuzování, tedy žít podle rozumu. Je třeba neustávat v odkrývání vědění ukrytého v člověku a probudit v sobě \"„zářné dítě rozumu.“\" Tento postoj je vzhledem k době napsání dopisu nejspíše výsledkem Hypatiina vlivu, ne-li přímo jejími vlastními slovy, a Synesios jej zachovával po celý svůj život. Zcela v jeho duchu před nástupem biskupského úřadu přiznal, že jako filosof jen těžko může akceptovat některé věroučné pravdy rozšířené mezi křesťany: např. pochybuje o zmrtvýchvstání těla, které je podle něj pro vzdělaného člověka nikoli skutečnost, ale posvátná a tajemná alegorie; pokud je lidé přesto pokládají za fakt, jsou v zajetí mýtu či pověry, a třebaže to s ohledem na jejich rozumovou nedostatečnost může být snad i užitečné, jsou tak pravému chápání vzdalováni. Synesiovo celoživotní a v soudobém křesťanství ojedinělé zdůrazňování \"rozumnosti\" jako kriteria přijatelnosti napovídá, že takový přístup byl typický pro Hypatiin kruh. \n\nPokud tedy Hypatia byla novoplatonistkou, pak se blížila spíše jeho porfyriovské než iamblichovské verzi, ovšem s mimořádným důrazem na úlohu rozumu v rámci cesty k dosažení poznání. Pravděpodobně tak (a spolu s ní i Theón) představovala zcela zvláštní a od předešlých dvou odlišný proud novoplatonismu či platonského helénismu vzniklý v prostředí alexandrijského Músaia, pro nějž vedle výše zmíněného racionalismu bylo nejspíše charakteristické i úzké sepětí s vědou. Synesios se o výuce exaktních věd zmiňuje způsobem, z nějž je zřejmé, že byla propedeutikou k filosofii. Tak tomu bylo obecně ve filosofických školách 4. a 5. století, nicméně když Damaskios zjevně pohrdlivě Hypatii označuje za \"„pouhého geometra“\", nejspíše tím má na mysli nejen to, že na rozdíl od Ísidóra nebyla vůbec filosofem, ale také to, že Ísidóros nebyl geometrem, tedy že nebyl vědcem, a přesto byl filosofem; snad tedy v Hypatiině škole byl pěstován zcela jiný a neobvyklý druh metody dosažení filosofického poznání. Je-li taková interpretace správná, podtrhovala by mimořádný význam vědeckého přístupu pro Hypatiinu filosofickou nauku. Ovšem ačkoli díla, která jsou Hypatii připisována, mají striktně vědecký charakter, je zcela nepochybné, že její zájem se soustředil, tak jako u ostatních novoplatoniků, na náboženskou filosofii. V Synesiově podání má Hypatiino učení, přímo vůbec nepopisované, zcela posvátnou, téměř mystickou podstatu. Je proto možné, že v návaznosti na Theóna, jenž se zabýval orfismem, pythagoreismem a hermetismem, mohla být i nauka jeho dcery a pokračovatelky těmto směrům, přinejmenším literární tradicí často chápaným jako \"tajné\" a plně srozumitelné jen \"zasvěcencům\", velmi blízká. Přitom ale právě tyto směry a jejich metody mohly být v kontextu tradic řecké filosofie pokládány za podivné či dokonce pobuřující. To by mohlo vysvětlovat nejen Damaskiovo nevalné mínění o filosofické hodnotě Hypatiiny nauky, ale také dokumentovanou přítomnost křesťanů v jejím kruhu: o hermetismus, v mnoha ohledech blízký a často se slévající s (novo)platonismem a zahrnující i rozsáhlou tradici „technických“ spisů, totiž jevili zájem především křesťané.\n\nNěkteří badatelé se s ohledem na všechny nepřímé indicie domnívají, že Hypatia reprezentovala komplexní a vysoce sofistikovaný systém zahrnující epistemologii, ontologii a axiologii a v tradici alexandrijského Músaia spojující v jedno vědecké poznání s nábožensky neutrálním novoplatonismem a interpersonální transcendencí. Podle tohoto názoru byla její metoda dosažení \"pravého\" poznání v podstatě „nepopsatelná: vyžadovala duševní úsilí, etickou soudržnost a touhu po nekonečnu (v metafyzickém smyslu slova). Jejím vlastním cílem pak bylo mlčení, tichá extáze a kontemplace.“ Filosofický koncept tohoto druhu ovšem nelze přímo prokázat. Jisté je proto pouze to, že ať už jeho vlastní obsah byl jakýkoli, Hypatiinou smrtí definitivně zanikl a nebyl dále rozvíjen: poté totiž úroveň filosofického vzdělávání v Alexandrii radikálně poklesla a nejlepší studenti odešli do Athén. V důsledku toho pak pozdější znovuobnovení vyššího filosofického studia v Alexandrii už bylo neseno jiným druhem novoplatonismu, který odvozoval svůj původ z athénské Akadémie, což nejlépe dokládá Hieroklés.\n\nHypatii je připisováno několik děl, která sepsala sama nebo na nichž se podílela jako Theónova spolupracovnice. V prvním případě se ovšem žádné spisy nezachovaly a do dnešní doby známe jen jejich názvy, ve druhém případě pak je prakticky nemožné určit, v čem vlastně její příspěvek spočíval. Někteří badatelé sice naznačují, že vzhledem k Hypatiinu (tradovanému) nadání bychom měli předpokládat, že bez jejího tvůrčího příspěvku by díla jiných nejspíše nepřežila, nicméně nelze pro to nalézt žádný spolehlivý důkaz. V přímém protikladu k takové představě je dokonce (ovšem stejně neprokazatelně) možné poukázat na to, že ve vědě dále tradovanými díly byly nikoli spisy Hypatiiny, ale Theónovy, z čehož by bylo možno nepřímo usuzovat, že její práce tedy byly celkově pokládány za méně srozumitelné a přínosné.\n\nS větší či menší jistotou je jí připisováno:\n\nZe skutečnosti, že ve všech případech jde o komentáře, tedy o výkladová podání či úpravy děl předchozích autorů, lze dovodit jejich primárně pedagogické zaměření.\n\nUž nedlouho po Hypatiině smrti se objevil první pokus o využití její osoby v náboženských sporech: ve fiktivním dopise neznámého autora adresovaném Kyrillovi se Hypatia jako jeho údajná pisatelka staví na stranu Nestoria poraženého v roce 431 na Chalkedonském koncilu a poslaného do egyptského vyhnanství. Není zcela jasné, jaký záměr autor textu sledoval, dokládá tak ale, že už v této době v některých kruzích panovalo přesvědčení, že Hypatia byla Kyrillovou oponentkou nejen v politických, ale především v náboženských otázkách; ostatně právě z důvodu svého vlastního náboženského přesvědčení jí nejspíše věnoval pozornost právě Philostorgius či Sókratés Scholastikos a nakonec Damaskios. Protože současně bylo známo, že nebyla křesťanka, mohla tak vzniknout jednoznačná interpretace jejího zavraždění jako útoku vedeného primárně z náboženských a nikoli politických důvodů. Takto pojaté Damaskiovo zpracování Hypatiina osudu později převzalo heslo ve slovníku \"Súda\", což některé badatele vede k tomu, aby právě Damaskia označili za původce hypatiovské legendy tradované všemi pozdějšími autory.\n\nProzatím posledním zpracováním Hypatiina osudu, nijak nevybočujícím z poněkud zkresleného legendárního pojetí hlavní postavy, je film \"Agora\" z roku 2009 režiséra Alejandra Amenábara. Jméno \"Hypatia\" se také objevuje v románu italského sémiologa a spisovatele Umberta Eca Baudolino. Jmenuje se tak partnerka a životní láska hlavního hrdiny - napůl žena a napůl koza - která pochází z kmene odvozující svůj původ od dávné filosofky.\n\n\n\n"}
{"id": "117362", "url": "https://cs.wikipedia.org/wiki?curid=117362", "title": "Hoštice (okres Strakonice)", "text": "Hoštice (okres Strakonice)\n\nObec Hoštice se nachází v okrese Strakonice, kraj Jihočeský, zhruba 3,5 kilometru severovýchodně od Volyně a 7,5 km jižně od Strakonic. Leží pod vrchem Kalný v nadmořské výšce 480 až 540 metrů. Žije zde obyvatel.\n\nV Hošticích se natáčela filmová trilogie \"Slunce, seno…\" (filmy \"Slunce, seno, jahody\", \"Slunce, seno a pár facek\" a \"Slunce, seno, erotika\"). Každý rok koncem srpna se zde koná vzpomínkový country koncert Stodola Michala Tučného.\n\nPrvní písemná zmínka o obci je z roku 1274, kdy je uváděn majitel Držislav, syn Viléma z Hoštic. V roce 1315 získaly Hoštice od královny Elišky Přemyslovny privilegia tzv. králováckých obcí. V té době spadaly do tzv. Volyňského újezdu. Později patřily k panství Hluboká a ke Kašperku. V 16. století je dostal dědičně do držení Vilém z Rožmberka, ale v roce 1593 byly prodány Arnoštu Vitanovskému z Vlčkovic a rod z Vlčkovic je vlastnil až do konce 17. století. Poté je koupil Vladislav Chlumčanský z Přestavlk. Od roku 1799 byl majitelem Jáchym Zádubský ze Šontálu a od roku 1822 šlechtický rod Schubertů von Schutterstein. Poslední majitel zámku Adolf Haid von Haidenburg zemřel v roce 1940.\n\n\nŽelezniční spojení je zajištěno tratí číslo 198. Železniční zastávka se nazývá Hoštice u Volyně a nachází se západně od obce, v údolí ve vzdálenosti 1,5 kilometru.\n\nPodle pověsti koupil pražský arcibiskup Václav Chlumčanský zvon, který hodlal věnovat místnímu kostelu. Když ale vyzval občany, aby si pro něj přijeli do Prahy, otázali se kolik dostanou od cesty. To biskupa rozčílilo natolik, že zvon raději věnoval Dobrši.\n\n\n"}
{"id": "117363", "url": "https://cs.wikipedia.org/wiki?curid=117363", "title": "Nihošovice", "text": "Nihošovice\n\nObec Nihošovice se nachází v okrese Strakonice v Jihočeském kraji, zhruba 3 km severozápadně od Volyně a 8,5 km jjz. od Strakonic. Leží v Šumavském podhůří (podcelek Bavorovská vrchovina, okrsek Volyňská vrchovina) při ústí Nihošovického potoka do potoka Peklov, v údolí mezi vrchy \"Ostrý\" (591 m) a \"Chrastava\" (523 m). Kromě Nihošovic obec zahrnuje i územně nesouvisející vesnici Jetišov. Žije zde obyvatel.\n\nPrvní písemná zmínka je z první poloviny 14. století, držitelem majetku byl pravděpodobně Buden. Další doklad – ze 7. září 1352 – uvádí obec jménem \"Nyhossowycz\" (odtud Něhošovice, ves lidí Něhošových, později již zvané Nihošovice) a jejího držitele Mikuláše Kosoře. Další zmínky o Nihošovicích souvisejí již s panstvím Volyně, které bylo v majetku svatovítských proboštů. Po husitských válkách církev ztratila své volyňské panství, v roce 1436 jej zastavil císař Zikmund Přibíkovi z Klenové za pomoc při obléhání Volyně. Po něm následují jako další držitelé Nihošovic: v roce 1457 Václav Vlášek z Miloňovic a v roce 1468 Bušek Buzický z Buzic, na počátku 16. století Matěj z Třebska, pak Adam Řepický ze Sudoměře, který v roce 1543 prodal tvrz, dvůr i ves Janovi Malovcovi z Pacova. Asi v roce 1569 se do Nihošovic přiženil Arnošt Vitanovský mladší z Vlčkovic, kterého Jan Malovec z Pacova ustanovil dědicem. Rod Vitanovských byl zde až do roku 1670. Po vystřídání dalších majitelů se Nihošovice dostaly v roce 1706 pod svatovítské proboštství. Církevní majetek tu potvrzuje i P. František Teplý, v \"Dějinách města Volyně\" uvádí: „Panství volyňské rozmnožil probošt Mayer, koupiv statek Nihošovice… kolem r. 1703“.\n\nObec Nihošovice se skládá ze dvou částí na dvou stejnojmenných, spolu nesousedících, katastrálních územích:\n\n\n"}
{"id": "117364", "url": "https://cs.wikipedia.org/wiki?curid=117364", "title": "Kocelovice", "text": "Kocelovice\n\nObec Kocelovice leží v severozápadní části okresu Strakonice v jihočeském kraji. Žije zde  obyvatel. V obci se nachází meteorologická stanice, v blízkosti jsou dva rybníky - Kocelovický a Hubenov. Nedaleko obce se rozkládá i přírodní rezervace Kocelovické pastviny, kde se nachází největší populace hořečku drsného v Česku.\n\nPrvní písemná zmínka o obci pochází z roku 1352.\n\n\n"}
{"id": "117365", "url": "https://cs.wikipedia.org/wiki?curid=117365", "title": "Bruno Gollnisch", "text": "Bruno Gollnisch\n\nBruno Gollnisch (* 28. ledna 1950 Neuilly-sur-Seine) je francouzský akademik a politik, člen Front national.\n\nBruno Gollnisch vystudoval právo, politologii, malajštinu a japonštinu. V roce 1971 získal vysokoškolský diplom z japonštiny, v roce 1973 pak vysokoškolské diplomy z malajštiny, z politologie a z veřejného práva. V roce 1974 zahájil doktorské studium práva na univerzitě v Kjótu, které ukončil v roce 1978 doktorátem v Paříži. Stal se profesorem práva na univerzitě v Metách a od roku 1981 působí jako profesor japonštiny a japonské kultury na Université Jean-Moulin - Lyon III.\n\nOd roku voleb v roce 1986 je Bruno Gollnisch pravidelně volen regionálním zastupitelem za Rhône-Alpes. V letech 1994, 1999 a 2004 byl zvolen poslancem Evropského parlamentu.\n\n11. října 2004 prohlásil, že nezpochybňuje existenci německých koncentračních táborů za 2. světové války, ale historici by měli mít právo svobodně zkoumat dějiny a to včetně otázek počtu obětí nacistického režimu či existence plynových komor. Za to, že se takto vyjádřil, čelil trestnímu stíhání a soudnímu procesu. Evropský parlament jej zbavil imunity a bylo mu zakázáno vyučovat na univerzitě v Lyonu. Zákaz vstupu na univerzitu a vyučování na ní 14. ledna 2005 Conseil d'État odvolal. V roce 2009 byl soudem osvobozen.\n\nVe Francii se o něm hovořilo jako o jednom z možných nástupců Jean-Marie Le Pena na postu předsedy Front national.\n\n"}
{"id": "117366", "url": "https://cs.wikipedia.org/wiki?curid=117366", "title": "Přešťovice", "text": "Přešťovice\n\nObec Přešťovice se nachází v okrese Strakonice, kraj Jihočeský. Žije zde obyvatel. Západně od obce po silnici na Strakonice se nachází přírodní památka Pastvina u Přešťovic.\n\n\nPrvní písemná zmínka o vesnici pochází z roku 1379.\n\n\n"}
{"id": "117367", "url": "https://cs.wikipedia.org/wiki?curid=117367", "title": "Canada Water (stanice metra v Londýně)", "text": "Canada Water (stanice metra v Londýně)\n\nCanada Water je přestupní stanice londýnského metra. Nachází se na Jubilee Line, v jejím nejnověji dobudovaném úseku, a na East London Line. Otevřena byla roku 1999.\n\nStanice se přesněji nachází ve čtvrti Rotherhithe, která se rozkládá jihovýchodním směrem od centra metropole. Celá stanice (obě její nástupiště) byla vybudována v roce 1999 na místě původních Albionských doků. Okolí stanice tvoří dnes sice již zabrané, avšak nikoliv využité pozemky.\n\nCanada Water je podzemní, hloubená stanice. Její podzemní část je tak velká, že by mohla pojmout jeden z nedalekých mrakodrapů. Stanici tvoří dvě nástupiště, horní boční a spodní ostrovní. Každé slouží své lince. Obě jsou propojené eskalátory.\n\nNejvíce charakteristickým prvkem celé stanice je její povrchový vestibul, tvořící velký prosklený válec o šířce 25 m. Ten umožňuje průnik denního světla přímo na nástupiště samotné stanice, což je společný prvek pro mnoho stanic na traťovém úseku Jubilee Line z roku 1999. Ztvárnění vestibulu je parafrází podobné, starší stanice s názvem Arnos Grove. Součástí vestibulu je i prosklený autobusový terminál, který navrhla česká architektka žijící v Londýně, Eva Jiřičná.\n\n"}
{"id": "117369", "url": "https://cs.wikipedia.org/wiki?curid=117369", "title": "CAMP (rozcestník)", "text": "CAMP (rozcestník)\n\nCAMP může označovat:\n"}
{"id": "117370", "url": "https://cs.wikipedia.org/wiki?curid=117370", "title": "Litochovice", "text": "Litochovice\n\nObec Litochovice se nachází v okrese Strakonice v Jihočeském kraji, zhruba 4 km východně od Volyně a 12 km jjv. od Strakonic. Žije v ní obyvatel.\n\nObec Litochovice se skládá ze tří částí na třech katastrálních územích.\n\nPrvní písemná zmínka o obci pochází z roku 1400.\nU Litochovic se v minulosti těžily pegmatity ke sklářským účelům.\n\n"}
{"id": "117372", "url": "https://cs.wikipedia.org/wiki?curid=117372", "title": "Free Lossless Audio Codec", "text": "Free Lossless Audio Codec\n\nFLAC (Free Lossless Audio Codec) je otevřený, zvukový, bezztrátový kodek. Používá lineární predikci pro konverzi zvukových vzorků do série malých čísel (tzv. reziduálů), která jsou efektivně uložena pomocí Golomb-Riceova kódování. Používá také RLE, které se ale reálně uplatní pouze u 8bitového rozlišení. U 8 bitů je totiž poměrně dost velká pravděpodobnost, že v homogenních částech splynou minimální odchylky v nízkém 8bitovém rozlišení, a tudíž mnoho sousedních hodnot bude stejných. U 16 bitů je RLE již téměř nepoužitelné. FLAC dosahuje o něco horšího kompresního poměru než jiné zvukové kodeky jako WavPack nebo TAK, zato jeho dekódování je výpočetně méně náročné, umožňuje streamování a je šířeji podporován. Verze 1.1.4 dosahuje výrazně lepší komprese než verze jako 1.1.2 a starší.\n\nZtrátové formáty fungují tak, že je část informace úplně vypuštěna. Jedná se o tu část dat, která je nejméně důležitá pro poslech a běžný posluchač ji v nahrávce ani neslyší. Kdežto u formátu FLAC se žádná informace nevypouští. Princip jeho fungování se dá přirovnat k univerzálním komprimačním programům typu RAR nebo Zip, které se používají na jakákoliv data a jejich stupeň komprese zvukových dat bývá nižší a komprese a dekomprese jsou pomalejší než u FLACu, jehož kompresní algoritmus je uzpůsoben k ukládání zvukových dat.\n\nPoužijeme-li ztrátový formát (např. MP3), velikost výsledného souboru je rovna přibližně 10-16 % původního souboru (při běžně používaných nastaveních). U FLACu to bývá kolem 60 %.\n\nProtože FLAC umožňuje bezztrátové uložení zvukové informace, nachází uplatnění především v archivaci zvukových záznamů, neboť při něm nedojde k degradaci kvality. Lze si takto vytvořit zálohu disku CD audio, takže v případě jeho zničení nebo opotřebení je možno z takovéto zálohy vytvořit přesnou kopii tohoto disku. Během zálohy CD lze ripovacím programem vygenerovat CUE soubor popisující přesné rozložení stop na disku a další informace (CD Text), takže vypálená kopie z této zálohy je binárně identická s původním CD. Přesné obnovení dat ze zálohy CD uložené v některém ze ztrátových formátů by bylo nemožné.\n\nProvádíme-li na zvukovém záznamu několikeré úpravy s průběžným ukládáním, případně soubor upravujeme ve více zvukových programech, můžeme s výhodou použít FLAC jako pracovní formát, poněvadž při jeho ukládání nedochází k postupné degradaci kvality a zároveň šetříme místo na pevném disku. Kdybychom prováděli různé úpravy např. na MP3 souboru, při každém jeho uložení by došlo k ztrátě informací a kvality.\n\nProto je též vhodné, chceme-li upravit výchozí záznam uložený ve ztrátovém formátu, tento záznam nejprve uložit do bezztrátového formátu, provést na něm požadované operace a po jejich dokončení jej teprve uložit do požadovaného výstupního formátu. Tak se předejde ztrátám kvality způsobeným přeukládáním ve ztrátovém formátu.\n\nNěkteří online prodejci hudby ke stažení začínají nabízet i verze hudebních nahrávek ve formátu FLAC, což zákazníkovi zaručí, že zakoupenou nahrávku má v CD kvalitě. Často však prodejci požadují za verzi nahrávky ve FLACu vyšší cenu nežli za stejnou nahrávku např. v MP3. Stažení nahrávky ve FLACu také trvá déle oproti verzi v MP3.\n\nS podobným jevem se lze setkat i v případě nahrávek volně šířených v torrentních sítích a na úložných serverech. Uploadeři distribuují často nelegální kopie hudebních alb ve skutečné CD kvalitě uložené ve FLACu, což přináší další kvalitativní posun na poli ilegálního šíření hudby. Protože však FLAC umožňuje uložení nahrávky i ve vyšší kvalitě než CD, lze na torrentech narazit i na přesné kopie nahrávek v rozlišení 96-192 kHz/24 bitů vyextrahované z originálních alb vydaných na nosičích DVD-Audio případně SACD. Zvláštní skupinu tvoří nahrávky ve FLACu o vysokém rozlišení pořízené audiofily z gramofonových desek za pomoci kvalitních gramofonů a zvukových zařízení a následně šířené po těchto sítích.\n\nZvukový formát FLAC umožňuje krom uložení do datového souboru také síťové online streamování. Většina internetových rozhlasových stanic v současné době používá kvůli úspoře kapacity datových linek některou ze ztrátových kompresí zvuku (MP3, WMA, AAC).\n\nDíky zvyšování rychlosti datových linek je obecným trendem zvyšování datového toku, a tím i zkvalitňování streamovaných médií. Použití bezztrátového kodeku pro streamování může být přínosem pro mnohé hudební žánry. Zatím však takových rozhlasových stanic není mnoho.\n\nČeský rozhlas respektive provozovatel jeho online vysílání CESNET již před několika lety jako jeden z průkopníků bezztrátového online vysílání spustil vysílání stanice Český rozhlas D-dur ve formátu FLAC. Existují však spekulace, zda se nejedná o ztrátově komprimovaný výstup z vysílací trasy, který byl následně dekomprimován a komprimován kodekem FLAC. V takovém případě by kvalita zvuku byla omezena ztrátovým transportním kodekem vysílací trasy a nedosahovala by kvality CD.\n\n\n\n"}
{"id": "117373", "url": "https://cs.wikipedia.org/wiki?curid=117373", "title": "Lásenice", "text": "Lásenice\n\nObec Lásenice () se nachází v okrese Jindřichův Hradec, v Jihočeském kraji. Leží jihozápadně od Jindřichova Hradce, rozkládá se po obou březích řeky Nežárky, při státní silnici do Českých Budějovic; součástí silnice je hráz Formanského rybníka, obec obklopují četné další rybníky a lesy. Počet domů se blíží ke dvěma stům, žije zde obyvatel. V obci je pošta, obecní mateřská škola, obecní knihovna s informačním centrem, tři restaurace, prodejna potravin a ubytovna. V okolí obce při řece Nežárce je několik desítek rekreačních chat.\n\nPrvní písemná zpráva o obci je z roku 1366 a dokladuje existenci tvrze, při které se osídlení nacházelo. Historie osídlení obce patrně sahá ještě dál než do 14. století. Lze předpokládat, že zde v náznacích jsou a budou nalezeny fragmenty možností, které prokáží již osídlení keltské. Lásenice patřila už od středověku k poměrně významným lokalitám regionu. Od druhé poloviny 14. a v 15. století tudy vedla frekventovaná obchodní stezka ke Stráži nad Nežárkou a dále do Českých Budějovic.\n\nV roce 1900 se zde narodil zakladatel československé reportážní fotografie Karel Hájek.\n\n\n"}
{"id": "117374", "url": "https://cs.wikipedia.org/wiki?curid=117374", "title": "Němětice", "text": "Němětice\n\nObec Němětice se nalézá v okrese Strakonice, kraj Jihočeský, nad ústím potoka Peklov do říčky Volyňky zhruba 7,5 km jižně od Strakonic. Něměticemi prochází silnice II/170. Žije zde obyvatel.\n\nPrvní písemná zmínka o vesnici pochází z roku 1315. V roce 1463 měli část vsi v zástavě potvrzené králem Jiřím z Poděbrad bratři Příšek a Jindřich z Čestic. Ve vesnici stávala na neznámém místě tvrz připomínaná pouze v roce 1698, když Jan Ferdinand Chřepický z Modliškovic prodával Němětice Bernardu Věžníkovi z Věžník. Tvrz zanikla před rokem 1733, ve kterém vesnici získala svatovítská kapitula a připojila ji k Volyni.\n\n\n"}
{"id": "117375", "url": "https://cs.wikipedia.org/wiki?curid=117375", "title": "Malenice", "text": "Malenice\n\nObec Malenice se nachází v okrese Strakonice, kraj Jihočeský, při řece Volyňce zhruba 4,5 km jižně od Volyně a 15 km jižně od Strakonic. Obcí prochází železniční trať 198, spojující Strakonice, Vimperk a Volary, na níž je situována železniční zastávka \"Malenice nad Volyňkou\". Žije zde obyvatel.\n\nObec Malenice se skládá ze tří částí, které leží v katastrálním území \"Malenice\".\n\nPrvní písemná zmínka o obci pochází z roku 1318.\n\n26. dubna 1896 se zde narodil Jaroslav Jankovec, český dirigent a hudební skladatel († 6. září 1961).\n\nV roce 2008 získala obec titul Vesnice roku 2008 Jihočeského kraje a 3. místo v celostátním kole soutěže Vesnice roku.\n\n\nZhruba 300 metrů vzdušnou čarou severně od okraje Malenic se v lese na katastrálním území obce nachází známé naleziště almandinů. Lokalita leží v kopcovitém masívu, jehož vrcholem je Pátek (586 m n. m.), mezi levým břehem Volyňky a místní silnicí, vedoucí z Malenic do Nišovic. Lokalitu představuje lineární suťovitý výchoz s balvany migmatitů a migmatitizovaných pararul o šířce 3 až 10 metrů a délce zhruba 100 metrů. Jednotlivé krystaly, z nichž některé dosahují velikosti až 7 cm, jsou neprůhledné a mají červenohnědou barvu. Z hlediska krystalových tvarů se jedná o tetragon trioktaedr nebo rombický dodekaedr, časté jsou vícečetné srostlice různých tvarů.\n\n"}
{"id": "117376", "url": "https://cs.wikipedia.org/wiki?curid=117376", "title": "Přechovice", "text": "Přechovice\n\nPřechovice jsou vesnice a obec v okrese Strakonice v Jihočeském kraji, asi 1,5 km severovýchodně od Volyně, v Bavorovské vrchovině. Žije zde  obyvatel. V roce 1400 byly zmíněny jako majetek pražské Svatovítské kapituly, během 15. až 17. století patřily do správy řádu Maltézských rytířů a později patřily opět kapitule. V letech 1961–1990 byly součástí obce Hoštice.\n\nProtéká jimi Přechovický potok, přítok Volyňky, a prochází silnice I/4 a železniční trať 198. Je zde místní knihovna i sbor dobrovolných hasičů. Šest statků a kaple svaté Anny v jižní části vsi jsou chráněny jako kulturní památky. Od roku 2000 jsou v řízení k vyhlášení vesnické památkové zóny.\n\nJméno obce vzniklo od přivlastňování vsi Přechovi. Přech či Přešek jsou jména, jež by se dnes překládala jako Přemysl. Podobný základ mají také obce Přeštice či Příchovice. V roce 1654 se název vesnice zapisoval v podobě Pržechowicze.\n\nPrvní písemná zmínka o obci pochází z roku 1400, kdy je uváděna v majetku pražské svatovítské kapituly. Střediskem panství byla od 13. století blízká Volyně a do té doby bylo celé Volyňsko zeměpanským majetkem. V období po husitských válkách se Volyně jako zástava dostala do držení Přibíka z Klenového a mezi roky 1463 až 1621 ji spravovala johanitská komenda. Po ní získala Volyni i její okolí nazpět svatovítská kapitula, která ji vlastnila až do začátku 20. století. K roku 1654 je v Přechovicích evidováno celkem 9 usedlostí, z nichž je 6 selských. Roku 1742 se v okolí obce (v rámci válek o rakouské dědictví) usadila francouzská vojska při obléhání Volyně, v níž způsobila velký požár.\n\nRoku 1850 byla obec součástí politického okresu Vimperk v Plzeňském kraji, odkud k roku 1855 přešla do kraje Píseckého. Od roku 1868 patřila k politickému okresu Strakonice, do strakonického okresu patřila i během Protektorátu a patří dosud.\n\nDne 5. října 1929 byl založen místní sbor dobrovolných hasičů. V tu dobu měl 27 členů. K jeho prvním zásahům patřilo hašení požáru v Milodráži (dnes součást Zechovic) roku 1932. Až do roku 1950 byly Přechovice samostatnou obcí v okrese Strakonice. Mezi lety 1961 až 1990 byly součástí obce Hoštice ve stejném okrese a od 24. listopadu 1990 jsou opět samostatnou obcí. V letech 2002 a 2009 postihly území obce povodně a roku 2007 bouře Kyrill. Bouře dodala impuls k obnově stávajícího veřejného osvětlení i místního rozhlasu, jenž poničila. Jeho síť byla navíc v roce 2009 ještě rozšířena. Roku 2008 v obci končila jedna z rychlostních zkoušek 43. ročníku Rallye Šumava. Mířila sem z Jinína a na její trase se při havárii během závodu zranil jeho účastník, zpěvák Daniel Landa. Na počátku roku 2017 namísto dosluhujícího vozidla Avia pořídila obec svým hasičům nový automobil značky Ford, který jim 1. července toho roku spolu s hasičským praporem posvětil volyňský římskokatolický farář Jan Löffelman.\n\nZ geologického hlediska je území součástí Českého masivu, čímž se řadí k nejstarším částem evropské pevniny. Mezi nejstarší horniny patří krystalické břidlice, které vznikly v prahorách nebo starohorách. Geomorfologicky je oblast Přechovic součástí Šumavské subprovincie, konkrétně Šumavského podhůří a jeho podcelku Bavorovská vrchovina, v jehož rámci spadá pod geomorfologický okrsek Volyňská vrchovina. Nejvyšším vrcholem na území katastru obce je Manina (639 m n. m.), dále Vrchaniny, jejichž nadmořská výška dosahuje 528 m n. m., a v blízkosti obce východním směrem je ještě vrchol Na Prosíku dosahující výše 510 m n. m. Ve čtvrtohorách probíhalo intenzivní zvětrávání těchto oblastí, během něhož vznikly v údolí řeky Volyňky v krystalickém vápenci drobné krasové jeskyně. V údolí řeky se vyskytuje fluvizem, v údolí Přechovického potoka glejová půda a na zbytku území obce kambizem.\n\nObec Přechovice patří k úmoří Severního moře. Protéká jí Přechovický potok, který pramení východně od obce a západně od obce se pravostranně vlévá do řeky Volyňky. Místo, kde řeka opouští katastr obce, dosahuje nadmořské výšky 430 m n. m., a je tak jeho nejnižším místem. Potok v obci napájí požární nádrž u obecního úřadu. Ve východní části obce stojí dva vodní mlýny (čp. 24 a 25), které byly napájeny náhony z řeky Volyňky. Mlýn čp. 24 je klasicistní zděná jednopatrová budova, v níž však již není funkční vodní motor, a objekt tak je využíván k bydlení. V podobném stavu je i mlýn čp. 25. Jeho budovy jsou postaveny do tvaru písmene U, v jejichž středu je dvůr. Ani tento mlýn již není v provozu, a je využíván jako hospodářská usedlost. V rámci klasifikace klimatu podle Atlasu podnebí ČSR se oblast řadí do okrsku B5, který je charakterizován jako mírně teplý a mírně vlhký. Průměrná roční teplota je 6,5 °C a v době vegetace dosahuje 12,5 °C. Průměrný roční úhrn se pohybuje v mezích od 550 do 600 mm, avšak v obdobích vegetace dosahuje jen 400 mm.\n\nPůvodním vegetačním krytem byly listnaté lesy, konkrétně acidofilní doubravy – dub letní (\"Quercus robur\") s místním výskytem dubu zimního (\"Quercus petraea\"), bříz a lip. Tyto lesy ovšem byly nahrazeny smrkovými monokulturami. Krajina je tvořena poli a loukami s trvalým travním porostem. V okolí obce žijí lišky obecné (\"Vulpes vulpes\"), lasice kolčavy (\"Mustela nivalis\"), kuny lesní (\"Martes martes\") a výjimečně i jezevci lesní (\"Meles meles\"). V okolních lesích se vyskytují srnci obecní (\"Capreolus capreolus\") či divočáci (\"Sus scrofa\"). Z dravých ptáků se objevují jestřáb lesní (\"Accipiter gentilis\"), káně lesní (\"Buteo buteo\"), poštolka obecná (\"Falco tinnunculus\") či krahujec obecný (\"Accipiter nisus\").\n\nObec má sedmičlenné zastupitelstvo, v jehož čele je starosta. Během komunálních voleb v roce 2018 si zdejší voliči vybírali z jediné kandidátky čítající devět osobností. Protože již nekandidoval dosavadní starosta Miroslav Zdychynec, získala obec po volbách nové vedení. V jeho čele stojí Jiří Štěpánek.\n\nVe volbách konaných v roce 1994 kandidovala do zastupitelstva obce dvě Sdružení nezávislých kandidátů. Z jednoho se do zastupitelstva dostalo šest kandidátů a z druhého jeden. O čtyři roky později, roku 1998, kandidovalo ve volbách již jediné uskupení (pojmenované Sdružení nezávislých kandidátů – místní celkem) mající sedm kandidátů a všichni kandidáti se stali zastupiteli Přechovic. Ve volbách v roce 2002 kandidovalo do zastupitelstva osm nezávislých kandidátů, z nichž sedm se do zastupitelstva dostalo. Pro obecní volby, které se konaly v roce 2006, byly sestaveny tři kandidátní listiny. Jedna z nich obsahovala šest členů Křesťanské a demokratické unie – Československé strany lidové (KDU-ČSL) a na zbývajících dvou kandidovali samostatně dva nezávislí kandidáti. Do zastupitelstva obce se dostala celá šestičlenná kandidátka KDU-ČSL a nezávislá Milena Vojtová. V komunálních volbách v roce 2010 byla v obci postavena jediná kandidátka (pojmenovaná Sdružení nezávislých kandidátů „A“). Čítala sedm kandidátů, z nichž se všichni dostali do obecního zastupitelstva. Obdobná situace nastala o čtyři roky později (2014), kdy před voliči stála opět jediná nabídka sdružující sedm nezávislých kandidátů. Všichni tak ve volbách uspěli.\n\nDne 9. října 2007 převzali zástupci obce z rukou předsedy Poslanecké sněmovny Miloslava Vlčka (rozhodnutím číslo 25) obecní znak a vlajku. Ve znaku je v modře zbarveném poli průčelí domu s třemi prázdnými okny a barokním štítem vyvedené ve stříbrné barvě. Toutéž barvou je ve znaku nahoře od domu nalevo vyveden symbol lilie a napravo zvon. Vlajka má rozměr šířky ku délce v poměru 2:3. Jsou na ní totožné obrazce jako na znaku a liší se jen jejich barva; na vlajce je bílá.\n\nPřechovice jsou členem dobrovolného svazku obcí Šumavského podlesí, jehož úkolem je společné prosazování zájmů jeho členů nejen v oblasti hospodářské, ekonomické, ale i kulturní. Uskupení rozvíjí též zahraniční kontakty svých členů a zajišťuje jejich propagaci. Vedle toho je obec členem Svazku měst a obcí okresu Strakonice, jenž pečuje o rozvoj regionu a o zajištění jeho dopravní obslužnosti.\n\nPočty obyvatel obce se do druhé světové války pohyboval v rozmezí od 200 až 250. Po válce klesal a na počátku třetího tisíciletí byl na úrovni přibližně 100 lidí. Počet domů kolísá mezi 30 a 50 objekty.\nPřímo v obci není žádný kostel ani modlitebna některé z církví. Vesnice spadá pod římskokatolickou farnost ve Volyni, jež je součástí Českobudějovické diecéze, konkrétně Strakonického vikariátu. Českobratrští evangelíci mají svůj farní sbor taktéž ve Volyni, jenž je součástí Jihočeského seniorátu této církve.\n\nV Přechovicích jsou od roku 1929 zbudovány vodovod i kanalizace, avšak čistírna odpadních vod vystavěna není. O vodovodní síť se od ledna roku 2007 stará obec sama (do té doby o ni pečovala společnost Vodovody a kanalizace Jižní Čechy). V obci není zaveden ani plynovod. Oproti tomu telefonní kabely po obci rozvedeny jsou a telefonní spojení je pro stávající objekty zajištěno. V budově zdejšího obecního úřadu je od roku 1999 zřízena knihovna. Obec nemá vlastní školu ani lékaře (spádově patří pod Volyni). Působí zde však Sbor dobrovolných hasičů. Jeho členové se pravidelně účastní Šumavské hasičské ligy, v níž se umisťují na předních pozicích (v ročníku 2006 byli dokonce na třetím místě). V areálu hasičské zbrojnice (čp. 37), která byla otevřena roku 1975, je zbudováno hřiště vybavené dětskými houpačkami a skluzavkou. V roce 2008 bylo v obci založeno občanské sdružení „Přechovická lípa“, jehož snahou je podpora ochrany životního prostředí v okolí města Volyně. V obci pravidelně probíhá stavění májky, dětský den nebo mikulášská nadílka. Od roku 2008 je v obci dobrovolnými hasiči zdoben vánoční strom, jenž je pak slavnostně rozsvěcován. Ve druhé polovině července, u svátku svaté Anny, se koná mše v kapličce zasvěcené této světici a v obci probíhají také hasičská soutěž o pohár starosty obce a pouť.\n\nKe zdejším osobnostem patří významný český dopravní odborník Ladislav Štědrý a český diplomat a duchovní Vojtěch Křišťan.\n\nSvé sídlo má v obci několik malých řemeslnických firem. Působí zde například Ladislav Žák (v čp. 46) nabízející zemní práce za užití malého bagru či provedení drobných zednických prací. Ve stavení čp. 8 bývalo místní řeznictví, ve východních partiích obce (jižně od silnice Milejovic) je stavba zemědělského objektu a vedle zdejšího obecního úřadu byla restaurace „U houpacího koně“.\n\nObcí ve směru od severu k jihu prochází silnice I/4, po níž dle Celostátního sčítání dopravy provedeného v roce 2010 jezdilo celkem 5854 motorových vozidel za den ve skladbě 4857 osobních automobilů, 961 těžkých automobilů a 36 jednostopých vozidel. Ředitelství silnic a dálnic České republiky zvažuje přeložku této silnice, která by vedla západně od obce v blízkosti řeky Volyňky. Zatím jsou však zpracovávány studie těchto úprav. V obci se nachází křižovatka komunikace I/4 se silnicí III/1425, která sem přichází z východu od Milejovic.\n\nVesnicí prochází železniční trať číslo 198 spojující Strakonice s Volary. Ač je vedena v těsném sousedství po východní straně silnice I/4, nenachází se na ní v obci žádná železniční zastávka. Nejbližší, pojmenovaná Hoštice u Volyně, je severně ve vzdálenosti asi jeden kilometr u odbočky ze silnice I/4 do Hoštic.\n\nVeřejnou automobilovou dopravu v Přechovicích zajišťuje strakonická společnost ČSAD STTRANS. Autobusové linky odtud vedou do Strakonic, Volyně, Vacovic, Malenic, Litochovic a Předslavic. Na území obce se nacházejí dvě autobusové zastávky pojmenované „Přechovice“ a „Přechovice, rozcestí 0.1“.\n\nV obci se nachází několik statků z 19. století, které jsou chráněny jako památky lidové architektury. Jsou to objekty čp. 1, 2, 5, 9, 11 a 13, pro něž je typické horizontální členění římsami, zdůrazňující horizontální linie. Usedlost čp. 5, vystavěná roku 1862, má pozoruhodný štít a bránu členěnou pilastry. Za obcí při polní cestě do Volyně stojí kaple svaté Anny z roku 1836 (dle letopočtu uvedeného v jejím štítě). Je obdélníkového půdorysu s trojbokým zakončením. Štít je členěn polosloupy. Uvnitř kaple je socha svatého Jana Nepomuckého z konce 18. století a ze stejné doby též skulptury Immaculaty a svaté Barbory. Všech šest venkovských usedlostí, a spolu s nimi také kaplička, je uvedeno na soupisu kulturních památek České republiky. U domu čp. 38 se nachází dřevěná zvonička a křížek. Obec byla v roce 2000 navržena na prohlášení za vesnickou památkovou zónu. Toto řízení však ještě není v roce 2013 ukončené.\n\nV obci se dochoval též nevelký kamenný silniční můstek zbudovaný z lomového kamene. Most je neobvyklý svým velmi plochým obloukem o rozpětí 4 metry a vzepětí pouhé 2 metry.\n\n\n"}
{"id": "117377", "url": "https://cs.wikipedia.org/wiki?curid=117377", "title": "Skočice", "text": "Skočice\n\nObec Skočice se nalézá v okrese Strakonice v Jihočeském kraji, zhruba 8 km severozápadně od Vodňan a 15 km jihovýchodně od Strakonic. Prochází jí silnice I/22, spojující uvedená města. Žije zde obyvatel. Jižně od obce se nachází přírodní rezervace Skočický hrad rozkládající se kolem 666 metrů vysokého vrcholu Hrad.\n\n\nPrvní písemná zmínka o obci pochází z roku 1399. Původ názvu obce se odvozuje od Skoka (ves lidí Skokových).\n\n\nObec je zmíněna v románu \"Osudy dobrého vojáka Švejka za světové války\": „Na to se mu, hochu, teď každej vykašle,“ rozdrážděně promluvil ovčák, „máš bejt při tom, když se sejdou sousedi dole ve Skočicích. Každej tam má někoho, a to bys viděl, jak ti mluvějí. Po tejhle válce že prej bude svoboda, nebude ani panskejch dvorů, ani císařů a knížecí statky že se vodeberou. Už taky kvůli takovej jednej řeči vodvedli četníci nějakýho Kořínka, že prej jako pobuřuje. Jó, dneska mají právo četníci.“\n\n"}
{"id": "117378", "url": "https://cs.wikipedia.org/wiki?curid=117378", "title": "Třebohostice", "text": "Třebohostice\n\nObec Třebohostice se nachází v okrese Strakonice v Jihočeském kraji, zhruba 8,5 km ssz. od Strakonic. Leží v Blatenské pahorkatině (podcelek Horažďovická pahorkatina, okrsek Kasejovická pahorkatina); protéká jí potok Kolčavka, jeden z levostranných přítoků řeky Otavy. Skrze obec vede silnice II/139 (Horažďovice – Písek). Žije zde obyvatel.\n\n\nPrvní písemná zmínka o obci pochází z roku 1357.\n\n\n"}
{"id": "117380", "url": "https://cs.wikipedia.org/wiki?curid=117380", "title": "Sametoví vrazi", "text": "Sametoví vrazi\n\nSametoví vrazi (2005) je film Jiřího Svobody natočeného na motivy známé polistopadové kauzy tzv. Orlických vrahů. Film má ahistorickou výpravu (z počátku 21. století), ačkoliv se odehrává na počátku 90. let 20. století (objevují se zde například monitory LCD, auta Škoda Octavia, mobilní telefony atd.).\n\n"}
{"id": "117382", "url": "https://cs.wikipedia.org/wiki?curid=117382", "title": "Studená (okres Jindřichův Hradec)", "text": "Studená (okres Jindřichův Hradec)\n\nObec Studená () se rozkládá po obou stranách historické česko-moravské zemské hranice a administrativně náleží do okresu Jindřichův Hradec v Jihočeském kraji. Žije v ní obyvatel. Téměř celé území obce náleží k Moravě, k Čechám patří jen úzký cíp území na jihu katastrálního území Domašín, zahrnující severní část samoty Nový Svět. V obci má tradici masný průmysl, po výstavbě nového závodu Masny v sedmdesátých letech dvacátého století se jednalo o největší masokombinát na území ČSSR. Více než sto let zde působí továrna na výrobu knoflíků – výrobní družstvo Styl Studená. Od 16. století do roku 1995 fungoval v areálu zámku pivovar. Z občanské vybavenosti se ve Studené nachází základní škola, zdravotní středisko s lékárnou, obchody, tři hostince a hotel.\n\nPrvní písemná zmínka o obci pochází z roku 1365. Studená v původně patřila pánům z Hradce, od nichž ji roku 1365 odkoupil Dětřich z Obratan, který zde o několik let později vystavěl tvrz. V jejím držení se střídali různí zástupci nižší šlechty. Roku 1558 koupili městečko s tvrzí, dvorem, pivovarem, sladovnou a mlýnem páni Jáchym a Zachariáš z Hradce a připojili jej ke svému telčskému panství.\n\n\n\n\nObec Studená se skládá z deseti částí na deseti katastrálních územích. Území obce se skládá ze dvou nesousedících celků.\n\nTři části leží na samostatném území a tvoří tak exklávu obce\n\n"}
{"id": "117383", "url": "https://cs.wikipedia.org/wiki?curid=117383", "title": "Windows Media Audio", "text": "Windows Media Audio\n\nWindows Media Audio (WMA) je formát komprese audia vyvinutý jako součást Windows Media. Původně byl určen jako náhrada za MP3 (které bylo zatíženo patenty a Microsoft musel platit za jeho začlenění ve Windows). Dnes spíše soupeří s formátem AAC. Vývoj WMA se dá rozdělit do dvou fází, a to do vydání Windows Media Player 9 a po vydání WMP9. Do verze 8 včetně to byl kodek, který si po kvalitativní stránce téměř nezasloužil pozornost a nebyl velmi konkurenceschopný, nicméně od verze 9 se dostal na úroveň nejvyspělejších kodeků. Aktuální verze je 9.1, která kromě původního ztrátového kodeku přidává i zvláštní kodeky pro bezztrátovou a multikanálovou kompresi. WMA soubory jsou téměř výlučně v kontejneru ASF a mají příponu .asf nebo .wma.\n\nOd verze 9 je kvalita zvuku WMA velmi slušná, dosahuje téměř ke špičce (Vorbis, Musepack). Známým problémem je příliš časté ořezávání vyšších frekvencí při nižších datových tocích. Zato WMA neobsahuje ani při nižších datových tocích tolik artefaktů jako konkurence.\n\nOficiálně existuje pouze jeden kodér a ten je integrovaný ve Windows Media Player. Je velmi rychlý (dokonce několikrát rychlejší než třeba kodér Vorbisu), ale obsahuje minimum nastavení. Není možné nastavit CBR ani ABR, pouze VBR a to pouze v několika pevných profilech. Pro starší verze (8 a níž) existuje free implementace (vytvořená pomocí reverzního inženýrství) v rámci projektu FFmpeg.\n\nK formátu WMA neexistuje otevřená specifikace, existuje tedy pouze jediný použitelný kodér, který je navíc těsně spjat s platformou Windows. Tento formát je tedy všude jinde téměř nepoužitelný (kromě přehrávání). Přehrávače běžící na Windows s tímto formátem problémy nemají, kodek mají přímo integrovaný ve Windows (resp. ve Windows Media Playeru), přehrávače na ostatních platformách obvykle vyžadují pluginy.\n\nOhledně hardware je na tom WMA velmi dobře. Nejspíš díky obchodním „tlakům“ je WMA velmi rozšířený formát především u přehrávačů hudby a DVD přehrávačů.\n\n"}
{"id": "117384", "url": "https://cs.wikipedia.org/wiki?curid=117384", "title": "Jakarta EE", "text": "Jakarta EE\n\nJakarta EE, před rokem 2018 označovaná jako Java Platform, Enterprise Edition neboli Java EE, ještě dříve jako \"Java 2 Enterprise Edition\" nebo \"J2EE\", je součást platformy Java určená pro vývoj a provoz podnikových aplikací a informačních systémů. Součásti platformy jsou definovány nad platformou Java SE.\n\nJednotlivé součásti platformy Java EE jsou definovány pomocí dílčích specifikací, které jsou vytvářeny ve spolupráci více firem v rámci tzv. Java Community Process (JCP). Vlastní Java EE je poté definována zastřešující specifikací opět vyvíjenou v rámci JCP. Tato specifikace především fixuje konkrétní verze jednotlivých dílčích specifikací patřících do dané verze Java EE.\n\nPůvodní specifikace J2EE byla vytvořena firmou Sun Microsystems zhruba v letech 1999 - 2000. Od J2EE 1.3 je vývoj veden v rámci JCP. \n\nSoučástí platformy jsou především specifikace pro:\n\nAplikace pro platformu Java EE jsou vyvíjeny na základě API a dalších fragmentů definovaných v jednotlivých specifikacích. Běhovým prostředím pro tyto aplikace je poté tzv. Aplikační Server (dále AS). Tyto AS jsou dodávány různými dodavateli, aplikace by teoreticky měla být provozovatelná na kterémkoliv AS kteréhokoliv dodavatele implementujícím příslušnou verzi specifikace - koncept přenositelnosti. Většina AS však doplňuje některé vlastnosti nad rámec specifikace a aplikace využívající těchto vlastností poté nejsou přenositelné.\n\nAby mohl aplikační server oficiálně používat označení „Java EE kompatibilní“ musí projít kompletní sadou testů kompatibility u Sun Microsystems. S realizací těchto oficiálních testů jsou někdy spojeny různé „politické“ problémy a proto je některé servery nemají, i když specifikace splňují. Některé aplikační servery navíc mohou podporovat pouze některé součásti platformy Java EE.\n\n\nJava EE aplikační servery\nlze virtualizovat komerčním softwarem\n\n"}
{"id": "117385", "url": "https://cs.wikipedia.org/wiki?curid=117385", "title": "Staré Město pod Landštejnem", "text": "Staré Město pod Landštejnem\n\nMěstys Staré Město pod Landštejnem () se nachází v okrese Jindřichův Hradec v Jihočeském kraji. Žije zde obyvatel. Geomorfologicky je obec usazená v podcelku Novobystřické vrchoviny. Severojižním směrem pak probíhá geomorfologický okrsek Landštejnská kotlina, kterou protéká potok Pstruhovec, na němž leží i vodní nádrž Landštejn.\n\nPůvodní osada vznikla ve 12. století, ve 14. století se rozrostla na trhovou ves, spadající pod Landštejn, v 15. století byla povýšena na městečko. V období průmyslové revoluce se městečku mílovými kroky vyhnula železnice i veškerý průmysl, význam začíná postupně upadat. Zatímco roku 1840 mělo 1036 obyvatel, roku 1939 už jen 531. Negativní vliv měl i odsun německého obyvatelstva po druhé světové válce, které zde tou dobou tvořilo asi polovinu obyvatelstva.\n\nStatus městyse byl obci obnoven 6. prosince 2017.\n\nMěstys Staré Město pod Landštejnem se skládá z osmi částí na patnácti katastrálních územích:\n\n\n\n"}
{"id": "117386", "url": "https://cs.wikipedia.org/wiki?curid=117386", "title": "Deštná (okres Jindřichův Hradec)", "text": "Deštná (okres Jindřichův Hradec)\n\nMěsto Deštná () leží na Dírenském potoce 15 km severozápadně od Jindřichova Hradce v okrese Jindřichův Hradec v Jihočeském kraji. Žije v něm obyvatel.\n\nPrvní písemná zmínka o Deštné pochází z roku 1294 z darovací listiny Oldřicha z Hradce. Původní název tohoto malého městečka byl „Deštenské Vrchy“, za války „Regenischen Hügel“ (pojmenováno po velmi deštivém místě, tedy kopců, té doby). 10. října 2006 byl obci vrácen status města.\n\n\nMěsto Deštná se skládá ze dvou částí na dvou katastrálních územích.\n\nS obcí jsou spjaty tyto osobnosti:\n\n\n"}
{"id": "117387", "url": "https://cs.wikipedia.org/wiki?curid=117387", "title": "Pluhův Žďár", "text": "Pluhův Žďár\n\nPluhův Žďár ( \"Pluhow\") je obec v okrese Jindřichův Hradec v Jihočeském kraji. Žije v něm obyvatel.\n\nPrvní písemná zmínka o obci (resp. tvrzi) pochází z roku 1267. Majitelem byl tehdy Pluh z Rabštejna, úředník Oldřicha I. z Hradce. Název obce pochází ze jména prvního majitele, jehož rod vlastnil tvrz a s ní celou vesnici do 15. století.\n\nV 18. století vlastnila statek se zámkem a dvorem Marie Anna Janovská z Janovic, od roku 1793 rod knížat Paarů. Roku 1802 vyhořel panský dvůr a s ním většina vesnice. V roce 1900 měl Pluhův Žďár 61 domů s 345 obyvateli české národnosti.\n\nOd 25. března 2005 obec užívá znak a vlajku. Ke dni 10. 7. 2009 zde žilo 613 obyvatel.\n\nObec Pluhův Žďár se skládá z osmi částí na sedmi katastrálních územích.\n\nDo farnosti obce patřily také lesní samoty Klenovská hájovna a Prokopský Dvůr, které nyní spadají do katastru Velkého Ratmírova.\n\nV Červené Lhotě leží známý zámek Červená Lhota. Místní část Červená Lhota představuje drobnou, původně samostatnou obec o několika usedlostech a původně hospodářských staveních fungujících dříve jako zázemí zámku. Leží asi 2 km na sever od Pluhova Žďáru.\n\n\n"}
{"id": "117388", "url": "https://cs.wikipedia.org/wiki?curid=117388", "title": "Písečné (okres Jindřichův Hradec)", "text": "Písečné (okres Jindřichův Hradec)\n\nObec Písečné () se nachází na jihozápadní Moravě v okrese Jindřichův Hradec v Jihočeském kraji. Žije v ní obyvatel.\n\nPrvní písemná zmínka o obci pochází z roku 1366, kdy Heřman z Hradce/Hermann von Neuhaus prodal Písečné se dvorem a veškerým majetkem Oldřichu z Želetavy/Ulrich von Schelletau, od kterého pak Písečné odkoupil Záviš z Písečného. Po jeho smrti připadla ves pod správu moravského markraběte Jana Jindřicha. V době válek mezi markrabaty Joštem a Prokopem získal Písečné s Dešnou olomoucký biskup Jan a v roce 1400 jeho bratr Mikuláš.\n\nNa počátku 15. století se stala ves opět zemským majetkem. Král Zikmund ji jako léno propůjčil Petrovi Krokvicarovi z Nové Vsi/Peter Krokwitzer von Neudorf (později Neustift/Nové Sady), ale část nadále zůstala církevním majetkem. V roce 1434 markrabě Albrecht Petru Krokvicarovi Písečné za zásluhy a škody utrpěné v boji proti husitům propustil z léna. Majetek zdědil Mikuláš Krokvicar/Niklas Krokwitzer von Neudorf (r. 1493), kterému Vladislav Jagellonský propuštění z léna potvrdil. Po Mikulášovi držel Písečné Volf Krokvicar/Wolf Krokwitzer a po něm Hanuš Ludvík Krokvicar/Hans Ludwig Krokwitzer („von Otten und Neudorf“), kterému v roce 1601 zapsal Johann Kořenský z Terešova Slavětín s tvrzí, dvorem, pustou vsí Krokwitz a jedním ovčínem.\n\nHanuš panství Písečné a Slavětín prodal Krištofu Blektovi z Útěchovic. Vzhledem k tomu, že Krištof Blekta celou kupní cenu za panství nedoplatil, odkoupil pak pobělohorský konfiskát majitele Hanuše Ludvíka roku 1626 Hannibal ze Schaumburku/Hannibal von Schaumburg. Jeho bratři zděděné panství, které sestávalo ze vsi Písečné a Slavětína s tvrzí, ovčína Krokwitz, 2 mlýnů na Dyji, vsi Nové Sady (Neustift) a patronátu, zpustlého dvora Krokwitz a 4 poddaných v Bělčovicích (Wispitz), roku 1636 prodali Euchariovi Horstovi z Beranova/Eucharius Horst von Poronau. Po něm majetek zdědila jeho manželka Marie Kateřina (rozená von Freiberg, potřetí provdaná von Motschlitz).\n\nV roce 1693 prodal její manžel Jiří Vilém z Moschlitz/Georg Wilhelm von Motschlitz Písečné a Slavětín majiteli uherčického panství Donatu Heislerovi z Heitersheimu/Donat Heissler von Haitersheim, který Uherčice, Písečné a Slavětín odkázal svému nezletilému synovi Františku Josefovi. Ten zděděný majetek v roce 1731 prodal svobodnému pánu Antonu von Hartig a jeho syn Anton Kazimír v roce 1764 Johannu Heinrichovi von Nimptsch. V roce 1769 připojil hrabě Thomas Viciguerra Collalto uherčické panství k rodinnému fideikomisnímu majetku v Brtnici, Černé a Rudolci.\n\n Písečné spadalo spolu s obcemi Nové Hobzí, Markéta, Modletice, Václavov, Bělčice a Chvalkovice pod farnost Nové Sady. Jednoposchoďová budova fary pocházela z roku 1776. První zmínka o farní škole v Nových Sadech, jejíž předchozí dřevěná budova stála na školním kopci, pochází z roku 1650. V roce 1702 došlo za bouře k jejímu zničení a následně se vyučovalo po domech (čp. 21 a čp. 24). V roce 1843 začali žáci navštěvovat zdejší novou školní budovu s německým vyučovacím jazykem.\n\nV Písečné fungovala letech 1782 až 1902 jednotřídní židovská škola s vlastním učitelem (školní řídící Ignaz Bauer). Po jejím zrušení v roce 1902 a výstavbě jednoposchoďové budovy zde byla otevřena dvoutřídní německá škola, kterou navštěvovaly děti z Písečné/Piesling, Modletic/Mudlau a Nového Hobzí/Neuhart, od roku 1919 také německé děti z Nových Sadů/Neustift a Markety/Margarethen. Po vzniku Československé republiky byla německá škola v Nových Sadech zrušena a následně v této budově zřízena česká menšinová škola, kterou navštěvovaly také české děti z Písečné. Po odsunu německého obyvatelstva v roce 1945 sloužila školní budova dětem českých osídlenců. V roce 1980 byla škola pro malý počet žáků zrušena a žactvo přiškoleno do Slavonic.\nV polovině 19. století žilo na collaltovském fideikomisním panství Písečná-Slavětín: v Písečné na zámku a v 99 křesťanských a 35 židovských domech 515 (296 mužů a 246 žen) obyvatel katolického a 169 (161 mužů a 108 žen) obyvatel židovského vyznání, v Nových Sadech ve 28 domech a na faře 119 (59 mužů a 60 žen) obyvatel a ve Slavětíně ve 44 domech a jednom panském dvoře 262 (119 mužů a 143 žen) obyvatel, vesměs německy hovořících. O početné židovské menšině dodnes v Písečném svědčí pozůstatky tří židovských sídelních okrsků (severojižní jednostranně zastavěná ulice na levém břehu Dyje, náměstíčko východně od návsi a dvě řádky domů západně od návsi; součástí posledního ze sídelních okrsků bývala synagoga, postavená v roce 1590 a v roce 1948 za vlády KSČ zbořena) a židovský hřbitov jižně od obce. Křesťanské obyvatelstvo se živilo převážně zemědělstvím a židovské obchodem.\n\nPo vzniku Československa došlo v obci k navýšení počtu česky hovořícího obyvatelstva, obzvláště dosazením zaměstnanců státní služby (pošta, četnická stanice, finanční stráž, státní lesy, atd.) či započtením zde pobývajícího vojska v době sčítání lidu. V roce 1921 žilo v samotném Písečném celkem 732 obyvatel, z toho se jich hlásilo 430 k německé národnosti, 271 k české národnosti, 2 k židovské a 31 k ostatním (většinou občané s rakouským občanstvím). V Nových Sadech tehdy žilo 171 obyvatel, z nichž se 107 hlásilo k německé národnosti, 43 k české národnosti a zbytek k ostatním národnostem. Za první republiky se obec považovala za městys, i když k oficiálnímu povýšení nedošlo.\n\nOd 19. století bylo Písečné součástí politického okresu Dačice a společně s ostatními německými obcemi jihozápadní Moravy soudního okresu Slavonice. Po odstoupení pohraničního území v roce 1938 až do osvobození v roce 1945 spadala obec Písečné pod Třetí říši, okres Waidhofen a.d. Thaya. Přibližně měsíc po osvobození započal směrem od Slavonic partyzánský expediční oddíl pod velením plukovníka jezdectva Vladimíra Hobzy s odsunem německého obyvatelstva. Dne 7. června 1945 partyzáni v Písečném během vysídlování zavraždili učitelku mateřské školy a její dítě. Dva němečtí obyvatelé spáchali sebevraždu. Zbytek obyvatelstva byl vyhnán přes hranice do Dolního Rakouska. Bezprostředně po odsunu se do obce stěhovalo české obyvatelstvo z okolních obcí.\n\n\n\nObec Písečné se skládá ze sedmi částí na sedmi katastrálních územích.\n\n\n"}
{"id": "117389", "url": "https://cs.wikipedia.org/wiki?curid=117389", "title": "Předslavice", "text": "Předslavice\n\nObec Předslavice se nachází v okrese Strakonice, kraj Jihočeský, něco přes 5 km jihovýchodně od Volyně a 14 km jižně od Strakonic. Skrze Předslavice prochází silnice II/144 (Volyně – Vlachovo Březí – Husinec). Žije zde obyvatel.\n\n\nPrvní písemná zmínka o obci pochází z roku 1352. Název je odvozen od staročeského vlastního jména Předslav. Nejstarší kostelík stál na kopci severně od vsi, jenž se dodnes nazývá Kostelec a stojí na něm pseudorománská rotunda - kaple Sv. Václava z první poloviny 20. století.\n\nPovodně, které počátkem léta 2009 postihly Česko, zasáhly i Předslavice. V sobotu 27. června 2009 kolem osmé hodiny večer dorazila do vsi přívalová vlna z polí v okolí Úlehle, několik domů bylo zatopeno (až 100 cm vody). Zraněn nebyl nikdo.\n\n\n\n"}
{"id": "117390", "url": "https://cs.wikipedia.org/wiki?curid=117390", "title": "Mečichov", "text": "Mečichov\n\nObec Mečichov se nachází v okrese Strakonice, kraj Jihočeský. Žije zde obyvatel.\n\nPrvní písemná zmínka o obci pochází z roku 1539.\n\n\n"}
{"id": "117392", "url": "https://cs.wikipedia.org/wiki?curid=117392", "title": "Myštice", "text": "Myštice\n\nObec Myštice se nachází v okrese Strakonice, kraj Jihočeský. Žije zde obyvatel.\n\nObec Myštice se skládá ze sedmi částí na čtyřech katastrálních územích:\n\nK obci patří i další tři sídelní jednotky:\n\nPrvní písemná zmínka o obci pochází z roku 1348. Ovšem nejstarší obcí jsou Výšice, které náležely ku Břevnovskému klášteru a první zmínka o této vsi je již z roku 1048.\n\n\n"}
{"id": "117393", "url": "https://cs.wikipedia.org/wiki?curid=117393", "title": "ČSAD Česká Lípa", "text": "ČSAD Česká Lípa\n\nČSAD Česká Lípa a.s. (IČ 25497987) je autobusový dopravce. Provozuje převážnou část autobusové dopravy v okrese Česká Lípa. Od srpna či září 2006 měl na základě vítězství ve výběrovém řízení provozovat většinu autobusové dopravy v Ústeckém kraji, k tomu však nakonec nedošlo.\n\nFirma byla zapsána do Obchodního rejstříku 26. listopadu 2004. Vznikla rozdělením společnosti \"ČSAD BUS Ústí nad Labem a.s.\" (IČ 48268071) podle Projektu rozdělení z 29. dubna 2004. Dalšími společnostmi vzniklými rozdělením byly \"Dopravní podnik Ústeckého kraje a.s.\" a \"BUS.COM a.s.\" Rozdělení souvisí i s tím, že okres Česká Lípa, patřící původně spolu s Ústím nad Labem do Severočeského kraje, se stal součástí jiného kraje, Libereckého.\n\nSídlo mají všechny tři firmy vzniklé rozdělením uvedeno v Praze 5-Barrandově (k. ú. Hlubočepy), v ulici Lumiérů (původně č. 1024/34a, od 26. července 2006 č. 181/41). Provozovna má adresu na autobusovém nádraží v České Lípě.\n\nŘeditelem ČSAD Česká Lípa a. s. je David Mahdal, předsedou představenstva je Ing. Michal Jergl.\n\nFirma je certifikována podle normy kvality ISO 9001:2000.\n\nČSAD Česká Lípa a. s. provozuje převážnou část regionální autobusové dopravy v okrese Česká Lípa. tj. asi 50 regionálních linek, včetně dvou linek MHD v Novém Boru.\n\nNa linkách provozovaných v závazku veřejné služby si dopravce účtuje náklady ve výši 31 Kč/km.\n\nOd prosince 2012 jsou na linkách IDOL č. 251, 252, 262, 281, 283, 290, 291, 292, 457 a 472 některé spoje provozovány v režimu radiobusu, na informačních letácích je tento systém nazván „poptávková doprava alias autobus na přání“; současně byla poptávková doprava zavedena i u ostatních dvou velkých autobusových dopravců v Libereckém kraji.\n\nProvozuje též autobusová nádraží v České Lípě (využito 11 odjezdových stání, druhá skupina nástupních hran nevyužita) a v Novém Boru (12 odjezdových stání).\n\nProvozní doba dispečinku je v pracovních dnech od 6 do 19 hodin a o nedělích a svátcích od 13 do 19 hodin.\n\n31. ledna 2006 z důvodu dlouhotrvajícího sporu o výši dotací vypověděl Ústecký kraj Dopravnímu podniku Ústeckého kraje a. s. \"Smlouvu o závazku veřejné služby pro zajištění základní dopravní obslužnosti Ústeckého kraje veřejnou linkovou dopravou\". Tento dopravce zajišťoval přibližně 80 % výkonů dotované autobusové dopravy v kraji. Kraj pro rok 2006 určil dotaci pro DP ÚK 180 milionů Kč stejně jako pro rok 2005, DP ÚK požadoval na rok 2006 úhradu prokazatelné ztráty ve výši 315 milionů Kč a tvrdil, že rozpočet určený krajem není v souladu se zákonnými povinnostmi kraje. Kraj však tvrdil, že i přes výpověď je dopravce povinen nadále provozovat dopravu až do konce platnosti licencí, tedy do roku 2010 nebo 2011, i když ji kraj nebude dotovat. DP ÚK účtoval kraji náklady 39 Kč/km (z toho přibližně 14 Kč/km je hrazeno z tržeb jízdného) a 10 Kč/km je tzv. přiměřený zisk určený na obnovu vozového parku. Obvyklé náklady účtované v jiných krajích činí 26–32 Kč/km. U spojů hrazených obcemi DP ÚK účtoval náklady pouze 27,29 Kč/km.\n\nKraj vyhlásil 3. dubna 2006 koncesní výběrová řízení na zajišťování základní dopravní obslužnosti v 15 oblastech kraje. Jediným kritériem výběru byla cena za ujetý kilometr. Podle mluvčí krajského úřadu se v každé z oblastí přihlásilo dva až pět dopravců, jejich jména však nebyla zveřejněna. Obálky s přihláškami otvíraly dvě komise 22. a 23. května 2006. Výsledek byl vyhlášen 30. května 2006.\n\nDP ÚK se sice koncem termínu přihlásil do výběrových řízení ve všech 15 oblastech, ale zároveň požadoval jeho zrušení pro protizákonnost. Tvrdil, že smlouva o závazku veřejné služby podle zákona č. 111/1994 Sb. není koncesí podle zákona č. 40/2004 Sb. a není veřejnou zakázkou, ale službou obecného hospodářského zájmu, takže o závazky veřejné služby nelze soutěžit postupem dle zákona č. 40/2004 Sb., což údajně potvrdilo i stanovisko ÚOHS ze dne 22. července 2004. (Z podobného důvodu Ministerstvo dopravy zrušilo v březnu 2006 první kolo výběrového řízení na provozování některých železničních rychlíků.) Poukazoval na to, že nelze soutěžit o „nejnižší nabídkovou cenu“, neboť tento pojem zákon nezná, ale o ekonomicky nejvýhodnější nabídku posuzovanou ve vztahu k zákonem přesně definovanému pojmu prokazatelné ztráty (počítané podle nařízení vlády č. 493/2004 Sb.), a že vyhlášené výběrové řízení nezohledňuje kvalitativní stránku dopravy a nebere ohled na to, že současné licence jsou platné až do let 2010–2011.\n\nKoncesní výběrová řízení ve všech 15 oblastech vyhrála ČSAD Česká Lípa a.s., která měla v té době stejného předsedu představenstva (Michal Jergl) a shodné složení dozorčí rady i některé členy představenstva jako DP ÚK a na diskusních stránkách na webech obou společností se za obě firmy vyjadřoval tentýž mluvčí Marek Ženkl. Společnost uspěla s udanou cenou nákladů 27,57 Kč/km. 2. června 2006 kraj s novým dopravcem uzavřel roční rámcovou smlouvu. 9. června 2006 dopravce požádal o licence k provozování linek. V srpnu 2006 uzavřel smlouvu o provozování autobusové dopravy v tomto kraji od 9. září 2006 do konce roku 2006, s možností prodloužení smlouvy do konce roku 2007.\n\nOd 1. srpna 2006 do 18 hodin dne 4. srpna 2006 společnost DP ÚK přerušila provoz na linkách a spojích zajišťujících základní dopravní obslužnost s výjimkou spojů dotovaných přímo obcemi, tedy na 2685 spojích denně, na 199 linkách.\n\n27. července 2006 dopravce ČSAD ČL a. s. odeslal náměstkovi hejtmana Radku Vonkovi dopis, ve kterém sděluje, že společnost je připravena od 1. srpna 2006 provozovat dopravu v Ústeckém kraji. 1. srpna 2006 se údajně kraj s ČSAD Česká Lípa a.s. dohodl, že nový dopravce začne dopravu postupně zahajovat od 3. srpna 2006. 2. srpna 2006 vzala podle tiskové zprávy Ústeckého kraje ČSAD Česká Lípa a. s. zpět žádosti o vydání licencí na předmětné linky (podle jiných zpráv se proti rozhodnutí odvolala) s odůvodněním, že postup jejich vydávání a podmínky vyžadované krajem jsou protizákonné. Sám hejtman Šulc ve svém sdělení pro tisk začátkem srpna tvrdil: „Je to na hranici zákona, ale ministerstvo nám to schválilo.“ Neupřesnil však, kdo z ministerstva a na základě jaké pravomoci postup schválil ani v čem je postup na hranici zákona. Ministerstvo pro Hospodářské noviny toto tvrzení odmítlo potvrdit.\n\nDopravní podnik Ústeckého kraje již počátkem srpna 2006 převedl většinu ze svých řidičů do společnosti ĆSAD Česká Lípa a.s.\n\nPro dopravní obslužnost Ústeckého kraje má ČSAD Česká Lípa a. s. podle svého sdělení z 21. srpna 2006 připraveno 440 řidičů, 100 dalších pracovníků a přes 300 autobusů (přesný počet nebyl uveden). Na 25. srpna 2006 bylo domluveno další jednání, na němž ČSAD ČL má předat krajskému úřadu návrhy jízdních řádů.\n\nK převzetí dopravy tímto dopravcem nakonec nedošlo, protože Ústecký kraj rámcovou smlouvu 6. září 2006 vypověděl s odůvodněním, že ČSAD Česká Lípa porušila své smluvní povinnosti tím, že řádně neusilovala o vydání licencí, protože vzala žádosti o licence zpět poté, co jí byla dne 1. srpna 2006 vystavena a doručena objednávka Ústeckého kraje, a neusilovala o schválení jízdních řádů na spoje uvedené v objednávce. Ve svém podání z 2. srpna 2006 a v souvisejících veřejných prohlášeních konstatovala, že věcný a časový rozsah objednávky je jiný, než bylo uvedeno v podmínkách koncesního řízení a že není schopna na základě objednávky zahájit dopravu v plném rozsahu hned od druhého dne. Kraj se přitom odvolával na tvrzení dopravce z přelomu července a srpna, že dopravce je schopen zahájit dopravu k 1. srpnu 2006, a na to, že na opětovné výzvy kraje odmítl svou připravenost potvrdit, zpochybňoval závaznost smlouvy a objednávek a domáhal se zrušení smlouvy pro její nezákonnost a uzavření nové smlouvy podle jeho návrhu.\n\nPůvodně měla ČSAD Česká Lípa a. s. kolem 100 autobusů, k převzetí dopravy v Ústeckém kraji potřebuje asi 300 dalších.\n\nNa linkách firma používá autobusy SOR upravené na pohon zemním plynem s obchodní značkou Ekobus. Ekobus je sesterská firma ČSAD Česká Lípa a její zisk je de facto ziskem vlastníků ČSAD Česká Lípa a. s., který nákup autobusů vykazuje jako neziskovou činnost. Začátkem roku 2006 měla plynových autobusů kolem 20. V srpnu 2005 zakoupila první nízkopodlažní plynový EKOBUS INTERCITY plus.\n\nOd 18. června 2005 jezdil v sezóně každý volný den jeden pár spojů mikrobusu s přívěsem na jízdní kola z Prahy do Mimoně a zpět.\n\nNa prázdninové turistické lince 500300, provozované o volných dnech od 1. července 2006 ve spolupráci s Obecně prospěšnou společností České Švýcarsko, jezdil nízkokapacitní autobus BIOBUS mini od společnosti Ekobus a. s. na zemní plyn, zakoupený v roce 2005.\n\nVe čtvrtek 3. srpna 2006 v Plzeňském deníku vyšel inzerát znění: \"„ČSAD Česká Lípa a. s. hledá větší množství starších autobusů pro příměstskou linkovou dopravu (možnost přepravy kočárků, zavazadlový prostor). Požadujeme provozuschopný stav, platné emise a STK. Stáří vozidla nerozhoduje. Cenová relace 50 000 Kč, nabídněte.“'\n\nSpolečnost byla v roce 2013 nominována za provozování své flotily autobusů s plynovým pohonem na prestižní ocenění Energy Globe Award ČR.\n\nNa všech linkách je možné odbavování pomocí bezkontaktních čipových karet v rámci společného krajského systému Libereckého kraje, do nějž jsou zapojeny i ČSAD Semily, a. s., ČSAD Liberec, a. s. a ČSAD Jablonec, a. s. Čipová karta může sloužit jako předplatní jízdenka nebo jako elektronická peněženka, tedy k bezhotovostnímu placení jízdného. Čipové karty uznává i Dopravní podnik Ústeckého kraje a. s.\n\nNa území Libereckého kraje jsou linky zařazeny do integrovaného systému IDOL.\n\nNa úsecích mimo zóny IDOL platí základní ceník jízdného na linkách:\n\nSpeciální tarif platí pro tři linky jezdící mimo Českolipsko:\nTento ceník má kilometrická pásma až do vzdálenosti 160 km (základní ceník jen do vzdálenosti 110 km) a jízdné je dražší (například na vzdálenost 110 km v roce 2013 činí 108 Kč oproti 96 Kč v základním ceníku, v pásmu do 30 km má sazbu 40 Kč oproti 30 Kč v základním ceníku).\n\nNa lince 500490 Nový Bor – Česká Lípa – Mělník – Praha platí pro jízdy vně území IDOL (úsek Medonosy – Praha) ještě levnější jízdné a k tomu speciální relační jízdné pro jízdy z Prahy a do Prahy.\n\n\n"}
{"id": "117395", "url": "https://cs.wikipedia.org/wiki?curid=117395", "title": "Moskva-City", "text": "Moskva-City\n\nMoskva-City (, , někdy také dlouze – \"Moskovskij Měždunarodnyj Dělovoj Centr\") je projektovaná a částečně již rozestavěná obchodní čtvrť v Moskvě.\n\n„Město ve městě“, jak je Moskva-City nazýváno, se nachází v Presněnském okruhu, v západní části metropole na břehu řeky Moskvy. Má to být první místo v Rusku a ve východní Evropě, které bude plnit účel obchodní, obytné i zábavní čtvrti. Současný projekt odsouhlasilo městské zastupitelstvo roku 1992.\n\nVýstavba celého komplexu probíhá na Krasnopresněnském nábřeží, staveniště má rozlohu okolo 100 hektarů. Je to jediné místo v centru Moskvy, kde může vzniknout něco takto velkého, moderní mrakodrapy zde nahradily staré továrny. Věž Federace je druhá nejvyšší budova Evropy.\n\nSoučástí celé čtvrti Moskva-City jsou následující budovy či komplexy:\n\nCelá čtvrť je napojená na metro metro, na větev Filjovské linky (stanice Dělovoj centr a Měždunarodnaja).\n\n"}
{"id": "117399", "url": "https://cs.wikipedia.org/wiki?curid=117399", "title": "Milonice (okres Vyškov)", "text": "Milonice (okres Vyškov)\n\nObec Milonice (: \"Pflaumendörfel\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349. Název vznikl odvozením od jména jejího zakladatele vladyky Miloně. V roce 1360 se uvádí, že zde byl již dvůr, lázně a tvrz, která stála údajně na místě pozdější školní zahrady, obklopená vodním příkopem. Dalšími významnými držiteli osady ve středověku byli páni z Ojnic / 1447, 1466 /. V roce 1780 koupil Milonice kníže František z Lichtenštejna a připojil je k panství Bučovskému.\n\nK obci patřily také osady Reska Lhota, která v polovině 16. století zanikla a Rošťoutky, kde se zachoval dvůr, mlýn a hospoda až do pozdějších let.\n\nDoba vzniku kostela v obci nebyla přesně zjištěna. Zmínka o faře se však objevuje již v r. 1397, v 16. století přešla pod majetek podobojí. Obnovení katolické farnosti bylo v r. 1654. Patřily k ní obce Milonice, Uhřice, Dobročkovice, Nesovice a Nové Zámky. Do r. 1786 sem patřily i Šardičky.\n\nPůvodní kostel stál v nynější farské zahradě a hřbitov kolem něj sahal až k silnici.\n\nV letech 1805 – 1807, za panování knížete Jana I. Josefa z Lichtenštejna byl ve vsi náhradou za starý kostel postaven nový, zasvěcený sv. Petru a Pavlovi. První farář v něm se jmenoval Antonín Kašparides.\n\nDobu výstavby kostela dodnes připomíná velký lichtenštejnský erb, zavěšený nad vchodem do chrámu. Z něj také vychází společně s obecní pečetí z r. 1688 znak obce Milonice, navržený heraldikem Miroslavem Pavlů. Motiv jetelového trojlístku symbolizuje zemědělský charakter obce, orlí křídlo z rodového erbu Lichtenštejnů v původních barvách, atributy patronů Milonického kostela sv. Petra a Pavla na modrém podkladě, znázorňujícím protékající Milonický potok.\n\nZnak obce i obecní prapor byly slavnostně uděleny představitelům obce předsedou Poslanecké sněmovny Parlamentu ČR Václavem Klausem dne 19.11.2001 a vysvěceny u příležitosti Petropavlovských hodů v červnu 2002.\n\nPrvní školu v obci založili Čeští bratři v l6. století. Po jejich vypuzení škola zanikla a nově se připomíná až v 18. století. Navštěvovalo ji až 300 žáků z širokého okolí.\n\nOd roku 1996 je škola pro nedostatek dětí zrušena.\n\nElektrifikace obce je datována do r. 1922. V obci byla četnická stanice, spořitelní a záloženský spolek „Raifaisenka“. Ještě ve 30. letech stálo v obci několik domků s doškovými střechami, lidé jim říkali Betlém.\n\nRozsáhlou činnost zaznamenávala tělovýchovná jednota SOKOL, spolek dobrovolných hasičů vznikl v r. 1896.\n\nPoštovní úřad byl zřízen r. 1893 a úřadovalo se v něm do r. 1926. Roku 1948 byla pošta v obci zrušena. Nově byla zřízena až r. 1994 v nově vybudované víceúčelové budově.\n\nV obci k počátku roku 2016 žilo celkem 362  obyvatel. Z nich bylo 193  mužů a 169 žen. Průměrný věk obyvatel obce dosahoval 43,4% let. Dle Sčítání lidu, domů a bytů provedeném v roce 2011, kdy v obci žilo 348  lidí. Nejvíce z nich bylo (15,8%) obyvatel ve věku od 30 do 39  let. Děti do 14 let věku tvořily 12,4% obyvatel a senioři nad 70 let úhrnem 8,9%. Z celkem 305  občanů obce starších 15 let mělo vzdělání 42,6% střední vč. vyučení (bez maturity). Počet vysokoškoláků dosahoval 6,2% a bez vzdělání bylo naopak 0,3% obyvatel. Z cenzu dále vyplývá, že ve městě žilo 173 ekonomicky aktivních občanů. Celkem 90,8% z nich se řadilo mezi zaměstnané, z nichž 76,9% patřilo mezi zaměstnance, 0% k zaměstnavatelům a zbytek pracoval na vlastní účet. Oproti tomu celých 48% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 112 obyvatel obce (což je 32,2%), se hlásilo k české národnosti. Dále 106 obyvatel bylo Moravanů a 3 Slováků. Celých 134 obyvatel obce však svou národnost neuvedlo. Ke dni 31. prosince 2010 zde žilo 353 obyvatel, z toho 188 mužů a 165 žen.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV katastru obce se nacházejí tato chráněná území:\nEvropsky významné lokality: Černecký a Milonický hájek\n\n\n"}
{"id": "117400", "url": "https://cs.wikipedia.org/wiki?curid=117400", "title": "Bukovany (okres Benešov)", "text": "Bukovany (okres Benešov)\n\nObec Bukovany se nachází v okrese Benešov, ve Středočeském kraji, 6 km severozápadně od Benešova a 2 km východně od Týnce nad Sázavou. Žije zde obyvatel.\n\nPrvní písemná zmínka o obci pochází z roku 1318.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bukovany \"(přísl. Buková Lhota, Vidlákova Lhota, 899 obyvatel)\" byly v roce 1932 evidovány tyto živnosti a obchody: 4 hostince, 3 kováři, rolník, řezník, 2 obchody se smíšeným zbožím, tesařský mistr, trafika.\n\nDopravní síť\n\nVeřejná doprava 2012\n"}
{"id": "117401", "url": "https://cs.wikipedia.org/wiki?curid=117401", "title": "Ctiboř (okres Benešov)", "text": "Ctiboř (okres Benešov)\n\nObec Ctiboř se nachází v okrese Benešov, kraj Středočeský, asi 3 km severně od města Vlašim. Žije zde obyvatel. Součástí obce je i vesnice Hrádek, celá obec leží na katastrálním území \"Ctiboř\".\n\nPrvní písemná zmínka o obci pochází z roku 1408.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ctiboř \"(přísl. Hrádek, 220 obyvatel, katol. kostel)\" byly v roce 1932 evidovány tyto živnosti a obchody: 2 hostince, kovář, 2 mlýny, rolník.\n\nDopravní síť\n\nVeřejná doprava 2012\n\n \n"}
{"id": "117403", "url": "https://cs.wikipedia.org/wiki?curid=117403", "title": "Olšany (okres Vyškov)", "text": "Olšany (okres Vyškov)\n\nObec Olšany se nachází v okrese Vyškov v Jihomoravském kraji. Žije zde obyvatel. K roku 2011 zde stálo asi 232 domů a 70 chat, přičemž asi třetina domů slouží pouze k sezónnímu osídlení jako chalupy. Na kraji Olšany leží farma Bolka Polívky.\n\nPrvní písemná zmínka o obci pochází z roku 1713. V matrice 12802 farnosti Luleč - díl sňatky je však evidován ke dni 6. 5. 1691 sňatek Anny, dcery Jana Novotného z Olšan.\n\nV obci k počátku roku 2016 žilo celkem 590  obyvatel. Z nich bylo 303  mužů a 287 žen. Průměrný věk obyvatel obce dosahoval 39% let. Dle Sčítání lidu, domů a bytů provedeném v roce 2011, kdy v obci žilo 544  lidí. Nejvíce z nich bylo (18,9%) obyvatel ve věku od 0 do 14  let. Děti do 14 let věku tvořily 18,9% obyvatel a senioři nad 70 let úhrnem 6,1%. Z celkem 441  občanů obce starších 15 let mělo vzdělání 39,5% střední vč. vyučení (bez maturity). Počet vysokoškoláků dosahoval 11,3% a bez vzdělání bylo naopak 1,4% obyvatel. Z cenzu dále vyplývá, že ve městě žilo 266 ekonomicky aktivních občanů. Celkem 89,8% z nich se řadilo mezi zaměstnané, z nichž 69,2% patřilo mezi zaměstnance, 3% k zaměstnavatelům a zbytek pracoval na vlastní účet. Oproti tomu celých 48,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 246 obyvatel obce (což je 45,2%), se hlásilo k české národnosti. Dále 148 obyvatel bylo Moravanů a 2 Slováků. Celých 245 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "117405", "url": "https://cs.wikipedia.org/wiki?curid=117405", "title": "Kozlany (okres Vyškov)", "text": "Kozlany (okres Vyškov)\n\nObec Kozlany se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1360. Toho roku poukázal Svatoch z Nezamyslic svému zeti Rackovi z Bičic na dvou zdejších lánech 3 kopy ročních úroků. V roce 1373 dal Jan z Nezamyslic pojistit v Kozlanech své manželce Markétě 30 kop úroků. V roce 1376 prodali bratři Jan a Oneš z Nezamyslic klášteru Augustiánů na Starém Brně 9 lánů zdejších, 8 domků, hospodu, půl lázní s lesy, lukami a pastvinami.\n\nV obci k počátku roku 2016 žilo celkem 341  obyvatel. Z nich bylo 172  mužů a 169 žen. Průměrný věk obyvatel obce dosahoval 43,4% let. Dle Sčítání lidu, domů a bytů provedeném v roce 2011, kdy v obci žilo 300  lidí. Nejvíce z nich bylo (14,7%) obyvatel ve věku od 50 do 59  let. Děti do 14 let věku tvořily 10,7% obyvatel a senioři nad 70 let úhrnem 7,3%. Z celkem 268  občanů obce starších 15 let mělo vzdělání 41,4% střední vč. vyučení (bez maturity). Počet vysokoškoláků dosahoval 8,6% a bez vzdělání bylo naopak 0% obyvatel. Z cenzu dále vyplývá, že ve městě žilo 150 ekonomicky aktivních občanů. Celkem 86,7% z nich se řadilo mezi zaměstnané, z nichž 68% patřilo mezi zaměstnance, 2% k zaměstnavatelům a zbytek pracoval na vlastní účet. Oproti tomu celých 45,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 125 obyvatel obce (což je 41,7%), se hlásilo k české národnosti. Dále 92 obyvatel bylo Moravanů a 1 Slováků. Celých 124 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "117406", "url": "https://cs.wikipedia.org/wiki?curid=117406", "title": "Medlovice (okres Vyškov)", "text": "Medlovice (okres Vyškov)\n\nObec Medlovice se nachází v okrese Vyškov v Jihomoravském kraji. Žije zde obyvatel. Obcí protéká Medlovický potok. Vesnice má přestupní dopravní uzel IDS JMK, který pomáhá dopravně i jiným blízkým obcím.\n\nPrvní písemná zmínka o obci pochází z roku 1390.\n\nV obci k počátku roku 2016 žilo celkem 308  obyvatel. Z nich bylo 147 mužů a 161 žen. Průměrný věk obyvatel obce dosahoval 40,3 % let. Dle Sčítání lidu, domů a bytů provedeném v roce 2011, kdy v obci žilo 309 lidí. Nejvíce z nich bylo (15,9 %) obyvatel ve věku od 0 do 14  let. Děti do 14 let věku tvořily 15,9 % obyvatel a senioři nad 70 let úhrnem 6,8 %. Z celkem 260 občanů obce starších 15 let mělo vzdělání 41,9 % střední vč. vyučení (bez maturity). Počet vysokoškoláků dosahoval 6,5 % a bez vzdělání bylo naopak 1,2 % obyvatel. Z cenzu dále vyplývá, že ve městě žilo 149 ekonomicky aktivních občanů. Celkem 89,3 % z nich se řadilo mezi zaměstnané, z nichž 75,2 % patřilo mezi zaměstnance, 0,7 % k zaměstnavatelům a zbytek pracoval na vlastní účet. Oproti tomu celých 48,9 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 132 obyvatel obce (což je 42,7 %), se hlásilo k české národnosti. Dále 80 obyvatel bylo Moravanů a 3 Slováků. Celých 107 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "117408", "url": "https://cs.wikipedia.org/wiki?curid=117408", "title": "Habrovany (okres Vyškov)", "text": "Habrovany (okres Vyškov)\n\nHabrovany je obec nacházející se 12 km jihozápadně od Vyškova, 10 km severně od Slavkova a 3 km od Rousínova. Leží pod listnatými kopci Drahanské vrchoviny v okrese Vyškov, kraji Jihomoravském. Žije zde obyvatel.\n\nPrvní písemná zmínka o obci pochází z roku 1350, kdy Mikuláš z Habrovan nechal dne 7. srpna vložit do zemských desk zápis, že prodává Lickovi z Lulče úrok za zboží v Nemojanech.\n\nV obci k počátku roku 2016 žilo celkem 831 obyvatel. Z nich bylo 419  mužů a 412 žen. Průměrný věk obyvatel obce dosahoval 41,3 let. Dle Sčítání lidu, domů a bytů provedeném v roce 2011, kdy v obci žilo 829 lidí. Nejvíce z nich bylo (18,5 %) obyvatel ve věku od 30 do 39  let. Děti do 14 let věku tvořily 15,8 % obyvatel a senioři nad 70 let úhrnem 6,5 %. Z celkem 698 občanů obce starších 15 let mělo vzdělání 37 % střední vč. vyučení (bez maturity). Počet vysokoškoláků dosahoval 9,5 % a bez vzdělání bylo naopak 1,7 % obyvatel. Z cenzu dále vyplývá, že ve městě žilo 386 ekonomicky aktivních občanů. Celkem 90,4 % z nich se řadilo mezi zaměstnané, z nichž 73,1 % patřilo mezi zaměstnance, 1,8 % k zaměstnavatelům a zbytek pracoval na vlastní účet. Oproti tomu celých 50,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 357 obyvatel obce (což je 43,1 %), se hlásilo k české národnosti. Dále 227 obyvatel bylo Moravanů a 10 Slováků. Celých 372 obyvatel obce však svou národnost neuvedlo.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "117409", "url": "https://cs.wikipedia.org/wiki?curid=117409", "title": "Dětkovice (okres Vyškov)", "text": "Dětkovice (okres Vyškov)\n\nObec Dětkovice se nachází na východní hranici okresu Vyškov v Jihomoravském kraji. Rozprostírá se v nadmořské výšce 250–270 m n. m. Katastr obce má rozlohu 500 hektarů. Návsí protéká Dětkovický potok. Žije zde obyvatel. Obec má vlastní obecní úřad. Kromě budovy OÚ se v obci nachází také obchod se smíšeným zbožím, kulturní dům a hasičská zbrojnice.\n\nPrvní písemná zmínka o obci pochází ze 4. června 1311 pod jménem Dydkowicz, kdy je v dobových pramenech Vítek ze Švábenic a jeho syn Jan, kteří postoupili augustiniánskému klášteru na Zderaze v Praze jeden a půl lánu v Dětkovicích na dožití pro paní Lukardu. Tehdy na českém území již dlouho platil feudální řád, kdy bylo vlastnictví půdy, dvorů a dědin rozdrobeno mezi zemany, což byla nižší šlechta. Až do 15. století si majetkový podíl obce uchovali páni ze Švábenic. Většina vsi však byla v rukou dětkovických vladyků. V roce 1503 získal díl vsi Mikuláš Cedlar z Hoffu, který pak dokoupil další díl vsi i se dvorem od Jana Hynka z Veselice.\n\nDětkovice jsou bývalou obcí politického okresu kroměřížského, jež měla v roce 1930 466 obyvatel s převážnou většinou české národnosti. O třicet let později v roce 1960 poklesl počet obyvatel na 379 osob, 181 mužů a 198 žen. Podle sčítaní lidu, domů a bytů z roku 2001 zde žilo 258 obyvatel, z toho 124 mužů a 134 žen. Národnostní složení obyvatel města je poměrně homogenní, 175 obyvatel se hlásí k národnosti české, 75 k národnosti moravské a 3 k národnosti romské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je součástí Jihomoravského kraje a okresu Vyškov. V místních volbách se volí 7 členů obecního zastupitelstva, kteří poté ze svých řad vybírají pětičlennou obecní radu, starostu a místostarostu. Při volbách do obecního zastupitelstva na funkční období 2006–2010 byla v Dětkovicích volební účast 69,57 % s následujícími výsledky (obecní radu později vytvořili zástupci ČSSD, KDU-ČSL a NEZÁVISLÍ):\n\nPo komunálních volbách v letech 2010 a 2014 byl starostou zvolen Jan Vrána (KDU-ČSL).\n\nObecní znak a prapor byl Dětkovicím udělen usnesením poslanecké sněmovny dne 9. dubna 2002.\n\nPopis znaku zní: \"„Ve stříbrném štítě čelně stojící rytíř v modré kroužkové zbroji překryté zlato-modře čtvrceným šatem, s mečem u boku, držící v pravici na červené žerdi modrý praporec s ocasem se zlatou rozletitou střelou a v levici modrou, zlatě zdobenou hrncovou přilbu“\".\n\nPopis vlajky zní: \"„List tvoří tři svislé pruhy, bílý, modrý a bílý, v poměru V modrém pruhu žlutá rozletitá střela (znak pánů ze Švábenic). Poměr šířky k délce listu je 2:3.“\"\n\n\n\n\n\n"}
{"id": "117410", "url": "https://cs.wikipedia.org/wiki?curid=117410", "title": "Absaročtina", "text": "Absaročtina\n\nAbsaročtina (anglicky \"Absaroka\" nebo \"Crow\") je domorodý severoamerický jazyk, který je členem skupiny sújských jazyků údolí Missouri patřící do sújsko-katóbské jazykové rodiny. Roku 1990 hovořilo absarocky 4 280 Vraních Indiánů žijících v rezervaci Crow, jež leží v jižní části amerického státu Montana.\n\nAbsaročtina se oddělila od hidatštiny v dnešní Severní Dakotě přibližně mezi lety 1400 a 1500 podle kulturních antropologů nebo mezi lety 900 a 1000 podle antropologů lingvistických.\n\n"}
{"id": "117412", "url": "https://cs.wikipedia.org/wiki?curid=117412", "title": "Bojanovice (okres Znojmo)", "text": "Bojanovice (okres Znojmo)\n\nBojanovice () jsou obec v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1227.\n\n\n\n"}
{"id": "117413", "url": "https://cs.wikipedia.org/wiki?curid=117413", "title": "Borotice (okres Znojmo)", "text": "Borotice (okres Znojmo)\n\nObec Borotice () se nachází zhruba 14 km východně od Znojma a 12 km západně od Hrušovan nad Jevišovkou, v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1283.\n\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "117414", "url": "https://cs.wikipedia.org/wiki?curid=117414", "title": "Tučapy (okres Vyškov)", "text": "Tučapy (okres Vyškov)\n\nObec Tučapy se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1358.\n\nV obci působí sbor dobrovolných hasičů. V roce 2017 jim obec nechala (především z dotace Jihomoravského kraje ve výši 689 tisíc korun) opravit zbrojnici. Šlo o opravu střechy, zateplení a vylepšení interiéru.\nV obci k počátku roku 2016 žilo celkem 552  obyvatel. Z nich bylo 287  mužů a 265 žen. Průměrný věk obyvatel obce dosahoval 42,6% let. Dle Sčítání lidu, domů a bytů provedeném v roce 2011, kdy v obci žilo 523  lidí. Nejvíce z nich bylo (18,4%) obyvatel ve věku od 30 do 39  let. Děti do 14 let věku tvořily 12,6% obyvatel a senioři nad 70 let úhrnem 8,6%. Z celkem 457  občanů obce starších 15 let mělo vzdělání 43,5% střední vč. vyučení (bez maturity). Počet vysokoškoláků dosahoval 6,6% a bez vzdělání bylo naopak 0,2% obyvatel. Z cenzu dále vyplývá, že ve městě žilo 253 ekonomicky aktivních občanů. Celkem 88,5% z nich se řadilo mezi zaměstnané, z nichž 66,4% patřilo mezi zaměstnance, 3,6% k zaměstnavatelům a zbytek pracoval na vlastní účet. Oproti tomu celých 45,5% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 251 obyvatel obce (což je 48%), se hlásilo k české národnosti. Dále 91 obyvatel bylo Moravanů a 5 Slováků. Celých 275 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemím obce prochází dálnice D1, paralelní silnice II/430 v úseku Rousínov - Vyškov a silnice III. třídy:\n\n\n\n"}
{"id": "117415", "url": "https://cs.wikipedia.org/wiki?curid=117415", "title": "Morašice (okres Znojmo)", "text": "Morašice (okres Znojmo)\n\nObec Morašice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1253.\n\n\n\n\n"}
{"id": "117416", "url": "https://cs.wikipedia.org/wiki?curid=117416", "title": "Rybníček (okres Vyškov)", "text": "Rybníček (okres Vyškov)\n\nObec Rybníček (\"původně Rybník\") se nachází v okrese Vyškov v Jihomoravském kraji. Leží 7 km východně od Vyškova na pravém břehu Hané. Žije zde obyvatel.\n\nPrvní písemná zmínka o obci pochází z roku 1373, kdy ji držel Oldřich Hecht z Rosic. V roce 1964 byla obec spojena s Medlovicemi. Dnes je již samostatná.\n\nV obci k počátku roku 2016 žilo celkem 274  obyvatel. Z nich bylo 130  mužů a 144 žen. Průměrný věk obyvatel obce dosahoval 40,9% let. Dle Sčítání lidu, domů a bytů provedeném v roce 2011, kdy v obci žilo 258  lidí. Nejvíce z nich bylo (16,3%) obyvatel ve věku od 40 do 49  let. Děti do 14 let věku tvořily 13,2% obyvatel a senioři nad 70 let úhrnem 4,7%. Z celkem 224  občanů obce starších 15 let mělo vzdělání 43,3% střední vč. vyučení (bez maturity). Počet vysokoškoláků dosahoval 8,5% a bez vzdělání bylo naopak 0% obyvatel. Z cenzu dále vyplývá, že ve městě žilo 141 ekonomicky aktivních občanů. Celkem 92,9% z nich se řadilo mezi zaměstnané, z nichž 70,9% patřilo mezi zaměstnance, 1,4% k zaměstnavatelům a zbytek pracoval na vlastní účet. Oproti tomu celých 42,6% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 97 obyvatel obce (což je 37,6%), se hlásilo k české národnosti. Dále 62 obyvatel bylo Moravanů a 7 Slováků. Celých 113 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "117421", "url": "https://cs.wikipedia.org/wiki?curid=117421", "title": "Rys (rod)", "text": "Rys (rod)\n\nRys (\"Lynx\") je rod středně velkých kočkovitých šelem severní polokoule. Mezi typické znaky rysů patří licousy, štětičky na ušních boltcích, krátký ocas, dlouhé nohy a 28 zubů (oproti 30 běžných u většiny jiných koček). Celkem se u rysů uvádí dvanáct unikátních evolučních znaků (synapomorfií).\n\nRysové prošli evolučním vývojem, na jehož konci stojí současné čtyři druhy. Dva žijí v Severní Americe - rys kanadský a rys červený. Ohrožený rys iberský obývá rezervace ve Španělsku a několik málo zvířat snad ještě přežívá v Portugalsku. Rys ostrovid je ze všech rysů největší a má také největší areál rozšíření; původně žil v celé Eurasii, ale v Evropě byl na mnoha místech vyhuben. Společným předkem těchto čtyř druhů byl zřejmě \"Lynx issiodorensis\", jenž žil v pliocénu a pleistocénu. Karakal a kočka bažinná se kvůli chomáčkům chlupů na konci uší a kratšímu ocasu někdy také označují jako rysové nebo rysci. S rysy rodu \"Lynx\" ale nejsou nijak zvlášť příbuzní.\n\nRysové preferují habitat v podobě lesních společenství mírného pásu. S výjimkou rysa iberského jsou rozšířeni na velkém území v poměrně hojných počtech a nehrozí jim v globále nebezpečí vyhubení. Zatímco v indiánské mytologii zaujímali důležité postavení, v evropské kulturní oblasti byli dlouho tajemným neurčitým zvířetem s pověstí zuřivé šelmy.\n\nRysové mají jedinečný vzhled a jejich záměna s jinými kočkami (snad s výjimkou karakala) je prakticky vyloučená. Charakterizuje je kymácivá chůze, způsobená výraznými zadními končetinami. Přední i zadní končetiny mají rysové relativně dlouhé a objemné a tlapy velmi široké. Ve sněhu fungují jako malé sněžnice (obzvláště u rysů kanadských). Široké tlapy navíc tlumí zvuk při chůzi a přispívají tak k tichému přiblížení ke kořisti. Plošný tlak rysů ostrovidů na zem je třikrát menší než u koček divokých a rysů kanadských čtyřikrát až devětkrát menší než kojotů. Otisky tlap se podobají otiskům kočky domácí, jsou však podstatně širší. Stopa je téměř lineární, především pohybuje-li se rys vyšším tempem.\n\nOcas mají rysové krátký, jakoby useknutý, jeho délka se pohybuje od 5 do 25 cm. Rys ostrovid ho mívá nejsilnější ze všech druhů. Krátký ocas související s redukcí ocasních obratlů je hlavní anatomickou zvláštností rodu \"Lynx\".\n\nPohlavní dimorfismus bývá spíše nevýrazný. Samci jsou v průměru o 10–25 % větší než samice, nicméně hmotnost mohou mít výjimečně až o 80 % vyšší.\n\nMnožství skvrn a celkové zbarvení srsti se liší v závislosti na druhu, na zeměpisné šířce výskytu a ročním období. Rysové mohou mít svůj kožich téměř jednobarevný, s nevýraznou kresbou, s proužky, s výraznými skvrnami a rozetami. Rysové iberští mívají skvrny velmi zřetelné, zatímco rysům kanadským dlouhá srst případnou kresbu rozmazává či úplně destruuje. Všichni rysové mají líce, břicho, vnitřek nohou, bradu a srst okolo očí zbarvené krémově. Rys kanadský a rys ostrovid se vyznačují velmi hustou srstí, která může mít na břiše 4600 a na zádech až 9000 chlupů na cm². Poměr chlupů podsady vůči pesíkům je 12–13 ku 1.\n\nHlava rysů je kulatá a posazená na krátkém krku. Vůči tělu je relativně malá. Uši mají trojúhelníkovitý tvar, jsou relativně dlouhé a zakončené chomáčky chlupů. Kromě rysů rostou tyto chlupy i karakalům, kočkám bažinným a některým rasám koček domácích. Slouží zřejmě k určování směru větru a k přesnějšímu lokalizování zvuků. Okolo hlavy mají prodlouženou srst, která tvoří licousy, jež propůjčují hlavám rysů typický vzhled poněkud připomínající sovu. Vytvářejí parabolický tvar a pomáhají zřejmě k lepšímu zachytávání zvuků.\n\nV tlamě rysů se nachází 28 zubů. Pro ostatní kočkovité šelmy je typických 30 zubů. V horní čelisti mají rysové jenom dva třenové zuby (premoláry) a čelist je tedy celkově kratší. Tím se zvýšila síla skusu. Zubní vzorec rysů je I3/3 (řezáky), C1/1 (špičáky), P2/2 (premoláry), M1/1 (moláry), u ostatních kočkovitých šelem je to obvykle I3/3, C1/1, P3/2, M1/1.\n\nJako ostatní kočkovité šelmy mají i rysové velmi dobře vyvinutý zrak, který je uzpůsobený k vidění za snížené viditelnosti a k zachycení pohybu. Myš rysové spatří na vzdálenost 75 metrů, zajíce na 300 metrů a srnu na 500 metrů. Sluch, zřejmě i díky licousům a štětinkám dosahuje značné citlivosti a rys dokáže zaslechnout zajíce okusujícího větvičku až na 60 metrů. Čich je poměrně citlivý, ale rysové ho využívají především k vnitrodruhové komunikaci a nikdy ne při lovu jako psovité šelmy. Hmatové vousy nacházející se po stranách čenichu, na lících a nad očima jsou orgánem velmi citlivým na dotykové vjemy. Rysové chovaní v zajetí nereagují na šantu kočičí, ale v divočině je její odér láká.\n\nRysové vodu nijak nevyhledávají a plavou jen, když to je nutné. Jsou to výborní skokani a lezci po stromech. Dokáží přeskočit překážku 3 až 4 metry vysokou. Podobně jako jiné kočky nejsou vytrvalými běžci. Dokáží vyvinout vysokou maximální rychlost na krátkou vzdálenost, ale velmi rychle se unaví. To zjevně souvisí s velikostí jejich srdce, jehož hmotnost dosahuje jen 3,4 až 6,4 ‰ váhy těla. Pohybují se třemi způsoby: chůzí, klusem a skoky.\n\nRysové jsou teritoriální zvířata. Samci mívají větší území než samice a jejich teritorium v sobě může zahrnovat území několika samic. Mezi jednotlivými domovskými okrsky existují nárazníkové či neutrální zóny, které využívají jedinci, jenž si teprve hledají vlastní teritorium. Velikost území závisí na množství kořisti, biotopu a konkrétním druhu rysa. Někteří samci rysů ostrovidů si mohou nárokovat oblast o rozloze téměř 3000 km², zatímco samice rysů červených dokáží žít i na území menším než 1 km². Samci jsou vůči jedincům stejného pohlaví velmi netolerantní. Značkování území rysové provádějí především močí a drásáním viditelných míst. Značkování je intenzivnější v jádru domovského okrsku než na jeho okrajích.\n\nRysové jsou samotářské šelmy. Výjimku představují samice s mláďaty. Samci se k samicím přidružují jen v době rozmnožování a v tuto dobu je následují na každém jejich kroku. Spatřit rysy ve volné přírodě je velká vzácnost. V Národním parku Bavorský les došlo k reintrodukci rysů ostrovidů. V roce 1976 tento park o rozloze 13 000 ha navštívilo asi 1,3 milionů lidí a jen 6 až 8 z nich se podařilo tuto šelmu zahlédnout.\nRysové jsou nejaktivnější za svítání a za soumraku. Svou kořist vyhledávají z pozorovatelny, což je většinou nějaké vyvýšené místo, mnohdy spadlý strom. Pak se k ní snaží nepozorovaně přiblížit anebo vyčkávají, až přijde sama. Pokud se zvíře dostane na krátkou vzdálenost, rys prudce vyrazí. Obvyklá délka pronásledování je okolo 20 metrů, lovy delší než 200 metrů nastávají jen v 1–5 % případů. Když oběť dostihnou, zabíjejí většinou stiskem hrdla nebo prokousnutím šíje. Za kořistí cestují často několik kilometrů denně. Obvykle loví jednou za 1 až 7 dní. Lovecká úspěšnost velmi záleží na konkrétním jedinci a na kondici kořisti, ale existují určitá orientační data. Samice rysů ostrovidů, jež odchovávají mladé, dosahují úspěšnosti 60–70 %, samci 40–60 % a čerstvě samostatní mladí jedinci jen 10–20 %.\n\nKonkrétní kořist závisí na druhu. S výjimkou rysa ostrovida dávají ostatní rysové jednoznačně přednost malé kořisti v podobě zajícovců nebo ptáků. Rys ostrovid se zaměřuje na menší kopytníky, především na srnce, soby, kamzíky a jeleny. Nicméně i rys červený a kanadský výjimečně uloví jelence běloocasého nebo soba karibu. Rysové nejsou klasičtí mrchožrouti a vyhýbají se starším, rozkládajícím se mršinám. Četnost útoků rysů na domácí zvířata se velmi liší oblast od oblasti. Byly zaznamenány případy, kdy se rys výrazně specializoval na ovce. Na území, kde došlo k reintrodukci rysů se dočasně zvýšila predace domácích zvířat, ale pak došlo ke stabilizaci. Obecně rysové působí podstatně menší škody než vlci a medvědi. Rysové nenapadají člověka a to ani v případě, když se přiblíží k jejich mláďatům.\n\nRysové jedí v přikrčené pozici, začínají masitými části kořisti jako jsou stehna a ramena. Nikdy nekonzumují žaludek a střeva. Kůži a chlupy pečlivě odstraňují případně odhrnují či rolují. Ptáky zbavují peří. Svou kořist někdy odtáhnou pod stromy či jinou vegetaci, aby nebyli při jídle rušeni. Rysí útoky na stáda jelení zvěře přispívají k rozptýlení těchto býložravců na velkém prostoru. Tím umožňují mladé vegetaci uniknout spásání.\n\nŽivotní cyklus rysů je rozmanitý. Životní etapy rysa kanadského úzce souvisejí s životem zajíce měnivého (\"Lepus americanus\") a jeho populace každých přibližně 10 let silně kolísá. Pozorování rysů ostrovidů ukazují, že samice rodí mláďata v závislosti na konkrétním roku v 43 až 64 % případů.\n\nObdobím páření je obvykle konec zimy. Po několika dnech námluv a kopulací se samec vrací ke své obvyklé rutinně, zatímco samice začíná s hledáním vhodného doupěte pro budoucí potomstvo. Doba březosti trvá dva měsíce nebo o něco více. Samice se o mláďata stará sama, krmí je, chrání a učí lovit. Potomci svou matku opouštějí většinou krátce před jejím dalším pářením nebo několik týdnů před narozením dalšího vrhu. Výjimečně s ní zůstávají déle. Teritorium si zakládají mnohdy v blízkosti domovského okrsku své matky, ale nejde o pravidlo.\n\nRysové se málokdy stávají oběťmi vztekliny. Z přibližně tisíce kusů odchycených nebo zabitých na Slovensku v desetiletém období bylo jen 0,6 % infikováno virem vztekliny. Navíc se u rysů nerozvíjí agresivní forma této nemoci a sami rysové významně redukují populaci lišek, které bývají častým zdrojem nákazy. Úmrtí v důsledku jakýchkoli nemocí je zaznamenáno u zhruba 1/4 jedinců. Téměř 3/4 úmrtí dospělých rysů má na svědomí člověk, především v důsledku lovu (často pytláctví) či dopravních nehod. Za smrt nedospělých jedinců může především hlad a parazitické nemoci. 80 % rysů ostrovidů nedosáhne věku, kdy se mohou začít rozmnožovat. Kromě člověka mají rysové málo přirozených nepřátel. V závislosti na druhu a biotopu mohou příležitostně padnout za oběť medvědům, vlkům, pumám, rosomákům a výjimečně i jiným šelmám. V přírodě se rysové obvykle dožívají mírně přes 10 a maximálně okolo 17 let, v zajetí to může být i 33 let.\n\nKlasifikace rysů byla předmětem určitých debat a sporů, především zda je řadit jako podrod rodu \"Felis\" či jako samostatný rod. Až do 80. let 20. století byly téměř všechny kočky zahrnovány do rodu \"Felis\" (výjimkou byl rod \"Panthera\" a \"Acinonyx\"). Ačkoliv moderní taxonomické studie považují rysy za samostatný rod, v části literatury jsou stále uváděni pod jmény \"Felis lynx\", \"Felis rufus\", \"Felis canadensis\" či \"Felis pardinus\".\n\nMnožství druhů označovaných jako rysové se během let měnilo. Kromě „klasických“ čtyř druhů, z nichž ale rys kanadský a rys iberský byli určité období považováni za poddruh rysa ostrovida, byli mezi rysy řazeni karakalové (\"Caracal caracal\"). Došlo k tomu na základě morfologických znaků, jako byl tvar hlavy, zubů a uší a krátký ocas. Genetické zkoumání ho ale následně vyřadilo. Jistou dobu byl za rysa považován i manul (\"Otocolobus manul\").\n\nRod \"Lynx\" se v současnosti (2017) dělí do čtyř žijících a jednoho vyhynulého druhu. Jsou to:\nNásledné dělení na poddruhy (subspecie) je stále předmětem debat. Například rys červený se údajně dělí na dalších nejméně dvanáct subspecií rozlišovaných především na základě barvy a morfologických kritérií. Rys kanadský se člení na tři poddruhy, rys ostrovid na pět až osm a rys iberský není již více rozdělován. V případě sporného a již vyhynulého rysa sardinského (\"Lynx lynx sardiniae\") někdy považovaného za poddruh rysa ostrovida se ve skutečnosti nejspíše jednalo o subspecii kočky divoké (resp. kočky plavé \"Felis lybica\").\n\nFylogeneze rysů byla dlouho sestavována především z fosilních nálezů, ale od konce 20. století v ní hraje stále větší roli genetika. Na základě poznatků z obou disciplín je možno odvodit, že první zástupci kočkovitých se objevili před více než 16 miliony let, klad vedoucí k rysům derivoval asi před 11 miliony let. Nejpozději před 7 miliony let se předci rysů oddělili od linie rodu \"Puma\". Poslední společný předek všech rysů žil asi před 3,2 miliony let.\n\nFosilie malých koček jsou poměrně vzácné, ale rysové představují výjimku. Ke společnému předkovi rysů existuje poměrně hojně nálezů. Jedná se o druh \"Lynx issiodorensis,\" který žil na velmi rozlehlém území a svou tělesnou stavbou připomínal již klasické rysy, neboť měl krátký ocas a v čelistech 28 zubů. Lišil se nicméně tím, že měl relativně kratší nohy, delší krk a větší hlavu. Vyvinul se nejspíše v jižní Africe, odkud existuje nejstarší asi 4 miliony let starý nález. Z tohoto druhu se následně vyvinuli rysové ostrovid (v Asii), iberský (v Evropě) a červený (v Americe). Původní hypotéza pak předpokládala, že rys kanadský se vyvinul až z rysa ostrovida. \"Lynx issiodorensis\" žil původně v Eurafrasii a do Ameriky se dostal přes Beringii nejpozději před 2,5 miliony lety. Zde se z jeho poddruhu \"Lynx issiodorensis kurteni\" vyvinul rys červený\".\" Rys kanadský sem přišel až mnohem později.\n\nFosilie rysů nalezené v jeskyních v Itálii a Monaku a spadající do středního pleistocénu mají určité přechodové charakteristiky mezi rysem ostrovidem a rysem iberským. Nicméně podrobný výzkum zjistil, že rys iberský má blíže k druhu \"Lynx issiodorensis\". Nejpravděpodobnější hypotéza předpokládá, že rysové ze severu, v podstatě tedy rysové ostrovidové postupně vytlačili rysy iberské až na Pyrenejský poloostrov. Rys ostrovid a rys kanadský derivovali ze stejného předka, který žil v Asii a následně migroval do Ameriky, dlouho poté, co zde již žil rys červený.\n\nKlasifikace kočkovitých šelem podle rodů či skupin rodů má osm hlavních linií. Rysové představují pátou z nich. Jejich čtyři druhy se vyvinuly zřejmě v tomto pořadí: rys červený, rys kanadský, rys ostrovid a rys iberský.\n\nV přírodě bylo zaznamenáno křížení mezi rysy červenými a kanadskými. Tito hybridi jsou anglicky nazýváni \"Blynx\" nebo \"Lynxcat\", což je vlastně složenina z názvů \"Bobcat\" (rys červený) a \"Lynx\" (rys kanadský). V roce 2004 byli studováni dva kříženci z Minnesoty a výsledkem bylo zjištění, že u obou byla matkou rysice kanadská. Kříženci přebírají morfologické charakteristiky obou druhů.\n\nV zajetí byli rysové kříženi s oceloty, karakaly a servaly. Existují zprávy i o hybridech koček a rysů, ale nikdy se je nepodařilo věrohodně prokázat, například pomocí DNA testů.\n\nTypickým biotopem všech rysů jsou lesy, především lesy jehličnaté a smíšené. Rys červený je ze všech druhů nejpřizpůsobivější co se životního prostředí týče. Dokáže žít i v polopouštních či naopak bažinatých oblastech. Rys pardálový obývá kromě piniových středomořských lesů i křovinatou vegetaci garrigue.\n\nVšichni rysové žijí na severní polokouli. Rysové kanadský a červený obývají Severní Ameriku (rys červený Mexiko, USA a Kanadu, rys kanadský USA a Kanadu), rys pardálový Pyrenejský poloostrov a rys ostrovid velkou část Eurasie. Území všech rysů se za posledních několik set let zmenšilo a tento úpadek dosáhl největších rozměrů v Evropě. Rys ostrovid byl původně rozšířen prakticky po celé Evropě s výjimkou Britských ostrovů a k jeho vymizení z mnoha míst došlo dříve než k vymizení vlků a medvědů a to i přesto, že nebyl tak intenzivně pronásledován. Tento trend byl zvrácen zhruba v 50. letech 20. století, kdy mnohé země zavedly první specifická ochranářská opatření. Koncem 20. století se s největšími problémy musel potýkat rys iberský. Jeho populace poklesla o přibližně 80 % kvůli myxomatóze králíků divokých, kteří tvoří jeho hlavní kořist, a také kvůli fragmentaci životního prostředí. V Americe nedošlo k tak výraznému ústupu, ale přesto i zde především kvůli rozvoji zemědělství se území rysů zmenšilo. Rys červený již nežije na středozápadě USA, v jižní Minnesotě, na východě Jižní Dakoty, v Iowě a ve větší části Missouri. Rys kanadský se stále vyskytuje na 95 % původního areálu v Kanadě, ale zmizel z části USA.\n\nS výjimkou rysa iberského považuje IUCN populace rysů za dostatečně velké a stabilní. Proto je vyhodnocuje jako málo dotčené, s tím, že rys iberský má status ohrožený.\n\nCITES vede od roku 1990 rysa iberského v příloze I, což znamená, že veškerý obchod s ním je zakázán. Ostatní druhy jsou uváděny v příloze II. Úřady v USA zažádaly o vyjmutí rysa červeného z přílohy II kvůli jeho stabilně vysokým počtům, ale žádost byla zamítnuta. Rys ostrovid je chráněn ve většině zemí svého výskytu, nicméně ve Švédsku, Finsku, Norsku, Estonsku, Rumunsku, Rusku a Iráku je povolen v odlov za určitých okolností a v určitých oblastech. V Arménii není rys ostrovid chráněn vůbec. Lov rysa červeného a kanadského je ve všech zemích Severní Ameriky za určitých okolností povolen, nicméně podléhá rozdílným dílčím omezením v závislosti na jurisdikcích konkrétních států.\n\nTermín „lynx“ [lε: ks] pochází z latinského \"lynx\", které bylo převzato z řeckého \"λξγξ\", což znamená prostě „zvíře“. Možné je, že slovo má kořen v indoevropském slově \"leuk\" - „jas“ či „svítit“. V češtině a dalších slovanských jazycích má šelma podobný nebo stejný název - \"rys\", \"ris\", \"ryś\", \"puc\", \"рысь\". Původní písmeno „l“ na začátku slova bylo z neznámých, snad tabuových důvodů změněno na „r“. V přirovnání \"lynx\" označuje prohnanou osobu. „Mít oči jako rys“ znamená skvěle vidět. Tento výraz vznikl zkomolením původního významu „mít oči jako Lynkeus“, který vyjadřoval údajnou schopnost argonauta Lynkea (Lyncea) vidět skrze hmotu. Souhvězdí rysa bylo pojmenováno tak proto, že hvězdář Hevelius v 17. století tvrdil, že ho dokáže spatřit jen ten, kdo má obzvláště ostrý zrak, tedy oči jako rys. Výraz „pouštní rys“ označuje karakala, který byl dříve mezi rysy řazen. Rys ostrovid býval někdy označován jako „jelení vlk“, což vychází z latinského \"Lupus cervarius\" znamenající „vlk napadající jeleny.“ Rys kanadský je ve frankofonním prostředí takto občas označován i v současnosti.\n\nV mytologii amerických Indiánů reprezentuje rys množství znaků a záleží skupinu od skupiny či kmen od kmene jak byl přesně vnímán. Často býval v příbězích spojován s kojotem. Oba jsou mnohdy svázáni s mlhou a větrem jako opačnými elementy. Studiem mýtů, kde hrají roli rysové, se zabýval Claude Lévi-Strauss ve své knize \"Histoire de Lynx\". Podle něj protikladná dvojčata rys a kojot reprezentují věčné vyvažování rovnováhy světa. Rys je odpovědný a rozvážný, zatímco kojot bláznivý. Rys také reprezentuje lovecké schopnosti, ale někdy hraje i negativní roli padoucha, násilníka a chamtivce, kterého nakonec ošálí lidé nebo menší zvířata, například králík.\n\nRys nehrál v evropských kulturách resp. mytologii důležitou úlohu. V bestiářích je zobrazován jako vlk se skvrnami na hřbetě. Samice rysa údajně mohla porodit jen jednou. Rysí moč se prý měnila na drahokam zvaný \"Lapis lyncurius\" neboli rysí kámen, který údajně disponoval schopností přitahovat některé jiné materiály či kovy. Drahokam prý také dokázal zbavit močových kamenů. Rysové však nechtěli, aby ho lidé využívali a místo po močení zahrabávali pískem. Rysí zrak, dezinterpretací báje o Argonautech považovaný za mimořádně skvělý, údajně dokázal i oslepit, neboť jeho briliantové oči prý vrhaly ostré světlo.\n\nPrvní popis rysa ostrovida pochází od Plinia staršího, který ho srovnával s vlkem: „Effligie lupi, pardorum macullis“ neboli „podobá se vlkovi s pardálími skvrnami“. Podle Plinia existovaly dva druhy rysů: 1) \"Lupus cervarius\" (doslova „vlk napadající jeleny“), který byl využíván v římských arénách a 2) \"Lynx\", což mělo být pohádkové zvíře z Etiopie. Tyto nepřesné a vágní charakteristiky sloužily jako vzor pro určování a popis rysů po další staletí. Jelikož rys je zvíře velmi plaché a skrytě žijící, jen málokdo se s ním setkal a mohl popis upřesnit. Naopak díky své tajemnosti si vysloužil pověst fantastické a zuřivé šelmy. Lidé se ho velmi obávali, někdy ho nazývali vlk se zebřím rouchem. V Bibli se rys vůbec nevyskytuje. Objevuje se v knize Milion od Marca Pola a poprvé byl namalován v \"Livre de chasse\" (Kniha lovu, 1389) od Gastona Fébuse.\nPo dlouhou dobu byli rysové děleni na dva druhy - \"Lynx\" a \"Lupus cervarius.\" Až do 19. století se především v souvislosti s druhým jmenovaným držely různé pověry. \"Lupus cervarius\" podle Pierra Boitarda prokousával svým obětem díru za lebkou a vysával jim odtud mozek. Občas byl považován za původce některých případů údajných zvířecích lidožroutů, například kauzy tzv. bestie z Gargaille (1819). Skutečně seriózní výzkumy, které tyto pověry vyvrátily a rysa skutečně pravdivě popsaly a zařadily, byly podniknuty až v druhé polovině 20. století.\n\nRys byl v tradiční heraldice dlouho dělen na dvě rozdílné figury popsané v předchozí kapitole. V moderní heraldice zaujímá rys poměrně důležité místo, je ve znacích několika rodů, provincií a měst například Byglandu v Norsku, Kladna v Česku, Bodajba v Rusku, regionu Kanta-Häme ve Finsku, Raseiniai v Litvě a dalších. Je považován ze symbolické zvíře Severní Makedonie, objevuje se na její pětidenárové minci. Rys ostrovid je národním zvířetem Rumunska. Nachází se v emblémech některých univerzit a sportovních týmů a klubů, například hokejové reprezentace Slovinska, basketbalových Charlotte Bobcats (název týmu Charlotte Hornets v letech 2004-2014) a fotbalových Toronto Lynx. \n\nVe středověku byly rysí drápy a zuby užívány jako amulety. Rysové všech druhů byli poměrně intenzivně loveni pro svou kožešinu. Kožešinu rysa kanadského vyhledávali kolonisté od počátku evropského osídlování Kanady. Trapeři a domorodci v oblasti západního pobřeží Kanady pojídali rysí maso. Kožešina rysa červeného je nejprodávanější kožešinou ze všech kočkovitých šelem. Využívá se k výrobě kabátů, koberců a dekorací. Nejvyhledávanější je kůže z oblasti břicha. Většina exportu pochází z USA - v 90. letech to bylo v průměru cca 13 000 kožešin ročně, v roce 2000 již téměř 30 000 a v roce 2013 dokonce 65 000. Na začátku 21. století cena kožešin výrazně vzrostla, což bylo dáno poptávkou z Evropy, Číny a Ruska. V roce 2000 to bylo 85 dolarů za kus, v roce 2013 589 dolarů, nicméně v roce 2015 poklesla na 305 dolarů.\n\nRys má prospěch z postupně se měnícího lidského pohledu na predátory. 70 až 80 procent obyvatel západoevropských zemí souhlasí s návratem rysů do přírody, přičemž obyvatelé měst jsou v tomto případě více pro než obyvatelé venkova. Hlavními odpůrci rysů jsou lovci (myslivci), kteří šelmu obviňují ze snižování populace lovné zvěře. Dále jde o chovatele domácích zvířat, jimž rysové způsobují určité ztráty. Například ve Švýcarsku zabije tamních cca 150 rysů asi 8000 kusů jelenovité zvěře ročně. V porovnání s tím usmrtí lidé jen při lovu 40 000 jelenovitých a dalších cca 9000 je zabito při dopravních nehodách (z celkového počtu cca 130 000 žijících v přírodě). Aby se minimalizovaly škody způsobené rysy na dobytku bylo vyzkoušeno mnoho prostředků a metod. Nejefektivnější zůstávají hlídací (ovčáčtí) psi a používání plotů. Obecně je stále povědomí lidí o rysech a jejich způsobu života poměrně nízké, neboť rys žije velmi skrytě a pozorování jsou vzácná. V porovnání s jinými kočkovitými šelmami se mu věnuje jen málo knih a dokumentů.\n\n\n"}
{"id": "117423", "url": "https://cs.wikipedia.org/wiki?curid=117423", "title": "Java Community Process", "text": "Java Community Process\n\nJava Comunnity Process (neboli JCP) je proces používaný k vývoji různých součástí platformy Java. Byl vytvořen firmou Sun Microsystems, aby umožňoval dalším firmám podílet se na vývoji platformy Java.\n\nKaždý požadavek na změnu nebo doplnění platformy je realizován v rámci tzv. „požadavku na změnu“ – Java Specification Request (JSR).\nPokud je požadavek na změnu schválen odpovídajícím výborem JCP, je vytvořena pracovní skupina, která pracuje na příslušné specifikaci. \nSpecifikace přitom prochází různými fázemi a schvalovacími procesy definovanými v rámci JCP. \nJak ve výborech JCP tak v pracovních skupinách JSR poté pracují zástupci různých firem.\n\nVýstupem JSR je především dokument se specifikací, případně Java kód definující příslušná API. V případě schválení specifikace musí být vytvořena i tzv. Referenční implementace příslušné specifikace a sada testů kompatibility pro testování produktů implementujících danou specifikaci.\n"}
{"id": "117424", "url": "https://cs.wikipedia.org/wiki?curid=117424", "title": "Kadov (okres Znojmo)", "text": "Kadov (okres Znojmo)\n\nObec Kadov (německy \"Kodau\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1235.\n\nDo roku 2014 zastávala funkci starosty Marie Vodičková, od roku 2014 vykonává funkci starosty Roman Sobol.\n\n\n\n"}
{"id": "117426", "url": "https://cs.wikipedia.org/wiki?curid=117426", "title": "Hodonice (okres Znojmo)", "text": "Hodonice (okres Znojmo)\n\nObec Hodonice (německy \"Hödnitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1281.\n\n\nV letech 2010 až 2014 byl starostou Petr Korger. Na ustavujícím zasedání zastupitelstva v listopadu 2014 ho ve funkci vystřídal Pavel Houšť. \n\n\n"}
{"id": "117427", "url": "https://cs.wikipedia.org/wiki?curid=117427", "title": "Lesná (okres Znojmo)", "text": "Lesná (okres Znojmo)\n\nObec Lesná (do roku 1946 Liliendorf, ) se nachází v okrese Znojmo v Jihomoravském kraji, 4 km severovýchodně od Vranova nad Dyjí, poblíž prameniště Klaperova potoka. Nachází se na území bývalého vranovského panství a byla jeho nejvýše položenou vesnicí, ale zároveň i nejmladší. Žije zde obyvatel.\n\nObec nemá dlouhou historii, založena byla teprve roku 1794. Poslední majitel vranovského panství z rodu Althanů, hrabě Michal Jan Josef z Althanu se zadlužil, takže dne 22. ledna 1793 byl Vranov v konkurzu prodán. Český zemský advokát Josef Hilgartner z Lilienbornu, který se stal novým majitelem, nechal hned v následujícím roce vykácet část lesa zvaného Langekammer (Dlouhá komora), poblíž staré cesty z Vranova do Znojma, mezi Onšovem a Vracovicemi. Takto získaná půda byla rozdělena na stejné díly a ty pak byly prodávány zájemcům. Nová obec dostala název po svém zakladateli – Liliendorf, český ekvivalent neměla. První obyvatelé patřili do chudých nemajetných vrstev. Byli to především pláteníci, bednáři, sedláčtí pacholci, dřevorubci a dělníci za denní mzdu. V roce 1798 čítala ves již 82 domků. Obživu kromě políček obstarávala zejména místní panská pila.\n\nV letech 1827–1830 sem byla přeložena důležitá zemská silnice z Jemnice do Znojma, která předtím běžela ze Štítar přímo do Vracovic. Tak se Liliendorf stal významnou silniční křižovatkou, kterou je dodnes. Ve druhé polovině 19. století se Liliendorf stal díky blízkosti podyjského kaňonu oblíbeným výletním letoviskem. Později zde vznikly i pramenné lázně s bazénem a vanami (1913–1939). Roku 1851 zde byla postavena obecná škola, 1891 pošta, 1903 záložna, 1904 zbrojnice dobrovolných hasičů a roku 1911 četnická stanice. Roku 1896 v Liliendorfu zemřel znojemský buditel Jan Vlk, autor textu znárodnělé písně Přijde jaro, přijde. První světová válka si v obci vyžádala 4 oběti.\n\nObec si až do roku 1945 podržela německý charakter. V roce 1911 bydlelo v 89 domech 374 obyvatel, z toho pouze dva Češi (Moravané). Po pádu monarchie a vzniku Československa se v roce 1920 poměr Němců k Čechům změnil na 291:30. V roce 1924 stálo ve vsi 89 domů a 374 obyvatel, Češi dostali svoji obecnou školu. V roce 1929 navštívil obec tehdejší československý prezident T. G. Masaryk. Při sčítání obyvatel v roce 1932 měla obec 360 obyvatel, z toho 85 Čechů, 255 Němců a 20 cizinců. Na elektrickou rozvodnou síť ZME byla obec připojena v roce 1932. V říjnu 1938 (Mnichovská dohoda) se Liliendorf stal součástí Německé říše a jeho muži jako říšští Němci narukovali roku 1939 do války. Zahynulo z nich deset.\n\nPo osvobození Rudou armádou dne 9. května 1945 se vedení obce ihned ujali Češi. Původní němečtí obyvatelé byli za asistence armády a SNB dne 20. června 1945 v rámci divokého odsunu vysídleni. Českým obyvatelstvem byla obec osídlena již do konce června 1945. V roce 1946 se pod vlivem tehdy módního „odněmčování“ změnil název obce – z Liliendorf na nepůvodní český novotvar Lesná. Obec navštívil 13. června 1948 Edvard Beneš. Bylo to již téměř týden po jeho abdikaci na úřad prezidenta. V roce 1960 byl postaven kulturní dům, který je v dnešní době využíván jako archiv.\n\nNa počátku 70. let se obec začala zvelebovat – dobudování kanalizace, likvidace rybníků na návsi, nové chodníky a výsadba nových okrasných dřevin v obci. V říjnu 1976 se obec stala místní částí obce Šumná. Po roce 1989 se obec opět osamostatnila. V posledních deseti letech byla v obci provedena plynofikace, kanalizace a obec byla napojena na vodovodní řad ze Šumné.\n\nDo roku 2014 zastával úřad starosty Antonín Kubiš, od roku 2014 vykonává funkci starosty Ivo Prchal.\n\nUrbanistické řešení obce je racionální. Na starý princip hloubkové orientace navázalo přístavbou podélných křídel v průčelí parcel a propojilo tak uliční frontu. Řada hodnotných eklektických průčelí domů je z poslední čtvrtiny 19. stol. Na návsi je dnes Muzeum motocyklů. Na okraji lesa jihozápadně od obce stojí srubová Čírtkova hájenka.\n\nHistorizující filiální kostel sv. Terezie byl postaven v letech 1867–1868 na místě starší zvonice. Při silnici do Vranova nad Dyjí stojí zděná boží muka z doby kolem roku 1800.\n\nProslulý větrný mlýn holandského typu na východním okraji obce byl postaven roku 1862 zednickým mistrem Franzem Czernym, který se předtím podílel na výstavbě podobného mlýna rodiny Bergmannovy v nedalekém rakouském Recu. Liliendorfský mlýn svému původnímu účelu sloužil do roku 1907. Poté byl přestavěn na kolářskou dílnu, později zpustl. Od roku 1987 je upraven na restaurační zařízení.\n\n\n"}
{"id": "117428", "url": "https://cs.wikipedia.org/wiki?curid=117428", "title": "Kyjovice (okres Znojmo)", "text": "Kyjovice (okres Znojmo)\n\nObec Kyjovice (německy \"Gaiwitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1275.\n\n\n\n"}
{"id": "117430", "url": "https://cs.wikipedia.org/wiki?curid=117430", "title": "Drnovice (okres Vyškov)", "text": "Drnovice (okres Vyškov)\n\nDrnovice (původně se píše \"Drinovice\") jsou obec Jihomoravského kraje ležící v centru okresu Vyškov, kde žije obyvatel. Nachází se na úpatí Drahanské vysočiny a úrodné nížiny Vyškovské brány v nadmořské výšce pohybující se mezi 270–290 m n. m. Nad obcí ční kopec Chocholík s nadmořskou výškou 366 m n. m. a vesnicí protéká potok Drnůvka. Historie obce je úzce spjata s račickým panstvím, ke kterému po dlouhou dobu náležela. Je zde barokizovaný kostel svatého Vavřince, zámek postavený baronem Mundym na konci 19. století a další historické památky.\n\nDnešní obec je součástí mikroregionu Drahanská vrchovina s rozrůstající se urbanistickou zástavbou; v obci je 450 podnikatelských subjektů zaměřených převážně na obchod, stavebnictví a zemědělství. V obci se nachází jedna základní a jedna mateřská škola. Za svůj rozvoj do značné míry vděčí svému mecenáši baronu Janu Mundymu, jenž má pod kostelem sv. Vavřince kryptu.\n\nPrvní písemná zmínka o obci pochází z roku 1104, kdy Oldřich kníže brněnský daroval obec benediktinskému klášteru v Třebíči. Roku 1131 patřily Drnovice kostelu sv. Václava v Olomouci.\n\nNa počátku 13. století náležely Drnovice spolu s Račicemi mocnému rodu Hrabišiců. Kojata, syn Hrabišův, v roce 1227 ve své závěti odkázal obě vsi sestřenicím Eufemii a Svatoně. Skrze sňatek Svatony se Slaviborem ze Švábenic se Drnovice jako věno dostaly do rukou rodu Švábenských. V polovině 14. století tu byl markraběcí dvůr. Markrabí Jošt dal Drnovice roku 1379 Damiánu Puklicovi z Cetkovic a roku 1390 mu tato práva odebral a přepsal týž dvůr Petrovi ze Šternberka. Tak se stala ves součástí panství račického. Roku 1419 držel Drnovice zástavou Jan Motyčka z Lilče (dnešní Luleč). Od roku 1346 byla obec Drnovice součástí račického panství s centrem okolo hradu (dnes zámku) Račice. Tehdy byla obec v držení pánů z Lipého. V roce 1350 držel hrad Račice Jindřich, syn Jindřicha z Lipé, který postoupil hrad náhradou synům Čeňka z Pirkštejna.\n\nDo rukou pánů ze Šternberka se panství dostalo okolo roku 1350. Z výroku soudu z roku 1375 musel biskup Albrecht Aleš ze Šternberka odevzdat panství račické s hradem i vsí Račice i Drnovice Petrovi ze Šternberka. Markvart ze Šternberka v roce 1399 račické panství prodal Petrovi z Kravař a Plumlova, jehož purkrabím byl v roce 1409 jistý Vítek z Ojnic. Po jeho smrti zdědil račické panství jeho syn Jindřich z Kravař a Plumlova, který padl v roce 1420 v bitvě pod Vyšehradem. Panství zdědil jeho bratranec Petr z Kravař a Strážnice, který stranil husitům, a proto roku 1422 vojsko olomouckého biskupa Jana XII. Železného dobylo račický hrad.\n\nPoté na čas drželi a patrně násilím uchvátili Drnovice a Račice i s hradem Petr z Konice a Vok V. z Holštejna. Posléze nabyl zpět panství Petrův syn Jiří z Kravař a Strážnice. Po jeho smrti roku 1466 Ježkovice dostala jeho dcera Kunka z Kravař. Jejím manželem byl Václav z Boskovic, který zemřel již roku 1482 a tak Kunka roku 1510 odkázala račické panství svému synovi Ladislavovi z Boskovic. Ten zemřel již o deset let později a panství zdědil jeho syn Kryštof z Boskovic. Ten pak své majetky rozprodával a račické panství přenechal Jakobu Šarovcovi ze Šarova a posléze ho získal Janu Černohorskému. Během uherských válek na konci roku 1468 obsadilo račický hrad vojsko Matyáše Korvína. Janův syn Jetřich Dobeš Černohorský z Boskovic prodal roku 1563 Drnovice i Račice Janu Jetřichovi z Boskovic. Poté panství získal jako dědictví Janův bratranec Albrecht Černohorský z Boskovic. Roku 1568 se díky Zuzaně Černohorské dostalo račické a drnovické zboží do rukou Haugviců z Boskovic. Dalším majitelem se stal Bernard Petřvaldský z Petřvaldu, jemuž Račice i Drnovice přenechali bratři Haugvicové Hanuš a Jáchym.\n\nBernardův synovec Hanuš nechal panství zvelebit a provedl rozsáhlé úpravy zámku Račice. Hanuše na zámku připomíná pamětní deska s jeho životopisem. Hanuš se zúčastnil stavovského povstání proti Habsburkům a po prohrané bitvě na Bílé hoře byli vůdcové povstání zatčeni a krutě potrestáni. Hanuši Petřvaldskému z Petřvaldu byl veškerý jeho majetek zkonfiskován a on sám zemřel ve vězení na Špilberku. V roce 1629 se v obci zdržovali evangelíci, kteří byli pro svou víru nuceni uprchnout z Čech. V roce 1631 byl majitelem Drnovic Šimon Kratzer. V roce 1670 se Drnovice dostaly do držení rodu Braidů. Tento neapolský rod vlastnil Račice i Drnovice po dlouhých 130 let (1670–1800). Jejich erb je stále patrný nad vchodem do drnovického kostela, kde je také rodinná hrobka Braidů.\n\nRoku 1789 koupil celé panství otec barona Jana von Mundyho, Vilém Mundy. V Roce 1832 zemřelo v Drnovicích 82 lidí na choleru a 20. prosince 1863 byl v Drnovicích velký požár a o rok později se staly Drnovice nezávislé na račickém panství. Když ve Vídni zemřel baron Jan von Mundy roku 1872, zdědil Drnovice jeho nejmladší syn profesor MUDr. Jaromír von Mundy. Z jeho pověření se stává místodržitelem Josef Potinga. Pozemky pak byly ponechány v nájmu a správě drnovického cukrovaru a zámek byl pronajat zemskému výboru. Ten na zámku zřídil chudobinec pro 80 mentálně postižených žen. Správa byla svěřena sestrám III. řádu sv. Františka, které o svěřence pečovaly. Přilehlá konírna byla přebudována na kapli zasvěcenou sv. Alžbětě, která sloužila i pro veřejnost. 1. července 1947 byl ústav zrušen a zámek připadl obci Drnovice. Postupně byla provedena rekonstrukce budovy, kaple přestavěna na kinosál, zahrada přebudována na hřiště a v jedné z budov zřízena mateřská školka.\n\nDnešní obec je součástí mikroregionu Drahanská vrchovina s rozrůstající se urbanistickou zástavbou, v obci je 450 podnikatelských subjektů zaměřených převážně na obchod, stavebnictví a zemědělství. V obci se nachází jedna základní a jedna mateřská škola. V roce 2007 byla zpracována krajinářská studie, jež má za cíl úpravu krajiny, možnost rekreačního\nvyužití a částečně i protipovodňová opatření v okolí Drnovic. Součástí tohoto záměru je také naučná stezka, která povede touto lokalitou až na kopec Chocholík.\n\nV prehistorických dobách nejdříve Český masiv oddělilo geologické vrásnění od Karpat. Vzniklo tak údolí, které následně bylo zalito mořem. A když se vodní plocha proměnila v rozsáhlou úžlabinu, tehdy pravděpodobně vznikl kopec tvořícího výraznou dominantu krajiny, jenž byl pojmenován \"Chocholík\". Na jeho vrcholu byla roku 2010 vybudována rozhledna, ze které je vidět celá obec, blízké město Vyškov a vzdálené vesnice. Východní horizont uzavírají Hostýnské vrchy a za dobrého počasí jsou vidět i Beskydy. Nejvyšším bodem drnovického katastru je kóta Rozepře s nadmořskou výškou 448,3 m.\n\nObec leží na úpatí Drahanské vrchoviny a úrodné nížiny Vyškovské brány v nadmořské výšce pohybující se mezi 270–290 m n. m. Vesnicí protéká potok \"Drnůvka\", jenž pramení v lese nad obcí Ježkovice.\n\nPodnebí patří jak v okolí Drnovic, tak i na celém Vyškovsku klimatologicky do oblasti Českomoravské vrchoviny. Projevuje se zde blízkost Drahanské vysočiny s pravidelnými a častými větry přinášejícími čerstvý vzduch z lesů Drahanské vysočiny. Nejčastěji zde vanou západní a severní větry, významný je i podíl větrů východních a jihovýchodních s průměrnou rychlostí 3 m/s.\n\nDlouhodobý roční průměr teplot (pro období 1937–1948) činí 8,1 °C, nejnižší naměřená teplota vzduchu byla -29,5 °C (leden 1942) a nejvyšší 35 °C (červen 1947). Dlouhodobý průměrný úhrn srážek na rok činí 550,6 mm, přičemž většina z nich spadne v létě.\n\nDrnovice jsou obcí ležící na úpatí Drahanské vrchoviny, jež v roce 1930 měla 2101 obyvatel s většinou české národnosti. O třicet let později v roce 1960 stoupl počet obyvatel na 2157 osob, 1069 mužů a 1088 žen. Podle sčítaní lidu, domů a bytů z roku 2001 zde žilo 2186 obyvatel, z toho 1071 mužů a 1115 žen. Národnostní složení obyvatel města je poměrně homogenní – 1712 obyvatel se hlásí k národnosti české, 424 k národnosti moravské, 25 k národnosti slovenské a 4 k národnosti vietnamské.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec Drnovice je sídlem římskokatolické farnosti Drnovice náležící do děkanství slavkovského. Farním kostelem je tedy místní kostel svatého Vavřince. Podle sčítaní lidu, domů a bytů z roku 2001 je v obci 2186 obyvatel, z toho 1101 nevěřících a 165 obyvatel je nezjištěného vyznání. K víře se hlásí 920 obyvatel, z toho 882 k římskokatolické církvi a 6 k československé církvi husitské.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 15 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Ti pak dále volí ze svého středu jednoho starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Drnovicích volební účast 59,89 % s následujícími výsledky (obecní radu později vytvořili zástupci ODS, KDU-ČSL A ČSSD):\nVe volebních obdobích 2006–2010 a 2010–2014 byla starostkou Zuzana Hermanová (ODS). Na ustavujícím zasedání zastupitelstva 3. listopadu 2014 byla do této funkce opětovně zvolena, stejně jako místostarosta Jiří Dvořák (ČSSD). Z patnácti možných mandátů tři získalo zcela nové sdružení Pro Drnovice v čele s Pavlem Klvačem, který získal post i v radě. Ostatní mandáty připadly podle výsledku voleb občanským demokratům, sociálním demokratům, lidovcům, nezávislým kandidátům Za obec krásnější ANO a komunistům.\n\nObecní znak a prapor byl Drnovicím udělen usnesením poslanecké sněmovny dne 12. září 1996. Obecní symboly popisuje vyhláška takto: „Obecní znak vychází z historie obce Drnovice. Jednou ze tří součástí znaku je zlatá odstředivá střela letící do čtyř světových stran, převzatá ze znaku rodu Švábeniců. Druhým znakem je zlatý vinný hrozen připomínající pěstování vinné révy a posledním znakem je zelená palmová ratolest, jenž je atributem sv. Vavřince, patrona místního kostela. Modrá polovina podkladu je odvozena ze symboliky prvních majitelů obce a zároveň vodního prameniště potoka Drnůvky a zlatá polovina symbolizuje úrodný kraj Haná.“\n\nPrvní záznam o zřízení školy v Drnovicích je z roku 1691. Nová škola, vzniklá v roce 1846, byla původně jednotřídní, od roku 1873 dvojtřídní a v roce 1893 se stala trojtřídní. Měšťanská škola byla v obci otevřena v roce 1921 pro čtyři blízké obce a první mateřská škola vznikla v roce 1946.\n\nDnes je v Drnovicích jedna základní škola (\"na Návsi\") a jedna mateřská škola. Zřizovatelem základní školy je obec Drnovice. Škola je zaměřena na rozvoj zdravého životního stylu a zdravého prostředí a na práci s počítači. Její kapacita je 250 žáků. V areálu školy se nachází hřiště s umělým povrchem, pískoviště pro petangue a travnaté prostory pro odpočinek.\n\nPro sportovní aktivity lze v Drnovicích využít zařízení sokolovny TJ Sokol (založena roku 1908). O 100let později v roce 2008 je Sokol v Drnovicích součástí župy Dr. Bukovského a má 174 členů a dva sportovní oddíly – (oddíl stolního tenisu a volejbalu). Dále je v obci velký sportovní areál okolo bývalého prvoligového stadionu FK Drnovice.\n\nObec také pořádá regionální sportovní akce. Tradici zde má i požární sport v zastoupení SDH Drnovice (založený roku 1893), jenž každoročně pořádá tradiční soutěž v požárním útoku \"O pohár obce Drnovice\", a pro mladé hasiče soutěž v uzlování. Dále sbor pořádá sběr železného odpadu, hasičský bál, Svatofloriánské hody. Zásahová jednotka má 40 členů a je zařazena do kategorie JPO III/2. Jednotka je vybavena technikou Cas 20 Tatra 815, Cas 32 Tatra 815, Da Iveco Daily 10 L1Z, TA Volskwagen Transporter T5. V obci funguje futsalový klub TJ Sport Drnovice a také fotbalový klub FK Drnovice, který je nástupcem zaniklého prvoligového klubu 1. FK Drnovice. Nový klub začal svou činnost v sezóně 2007/08 a byl přihlášen do IV. třídy okresní soutěže, tedy nejnižší možné fotbalové soutěže.\n\nObec Drnovice je též spojena s narozením řady slavných osobností. K nejznámějším patří hudebník Theodor Žalud, baron Jan Mundy či Alexander Rossenfeld, rakouský židovský spisovatel.\n\nPřed založením zemědělského družstva bylo v obci 52 zemědělských usedlostí, které měly rozlohu nad 2 ha. V roce 1947 zde bylo založeno strojní zemědělské družstvo, které se po třech letech přetvořilo na Jednotné zemědělské družstvo. Toto JZD mělo po deseti letech působení již 511 hektarů půdy k obhospodařování.\n\nV minulém století byly Drnovice převážně zemědělsko-řemeslnickou obcí s větším procentem zedníků než ostatní obce regionu. Za první republiky byl v obci mlýn a za obcí pískový lom. K roku 1934 se tu uvádí okolo 30 řemeslníků a 14 obchodních živností. Z nejznámějších lze zmínit Jednotu, obchodní dům Družbu, pekařství nebo kamenosochařskou provozovnu.\n\nDopravní obslužnost v obci je zajišťována silniční autobusovou dopravou. Autobusy jezdí ve směrech na Rousínov, Senetářov, Vyškov, Adamov a do Křtin.\n\nV centru obce lze najít drnovický zámek, který nechal v letech 1866–1869 postavit baron Mundy. V letech 1899–1947 byl v prostorách zřízen chorobinec. Dnes je budova sídlem Obecního úřadu a restaurace. Obci dominuje kostel svatého Vavřince, stojí na místě původního kostela ve svahu nad zámkem, který zde stál, již od počátku 15. století. Tento původní kostel byl po požáru roku 1652 stržen. Poté zde občané nechali postavit nový kostel svatého Vavřince. Roku 1847 hrozilo zřícení kostelní věže, proto byla podepřena pilíři. V hrobce pod kostelem jsou uloženy ostatky barona Jana Viléma Mudyho. Fara je poprvé připomínána roku 1580 tehdy byla luteránská od roku 1630 tu je již katolický farář. V Drnovicích stojí boží muka jedny na cestě do Vyškova z poloviny 19. století a druhé u silnice do Ježkovic. Dřevěný kříž stojí u silnice do Ježkovic. U kostela stojí socha svatého Floriána datovaná k roku 1755 a socha svatého Jana Nepomuckého z roku 1738. Poblíž Drnovic se rozkládá drnovický mokřad zvaný \"Žumpy\", dnešní přírodní památka.\n\nZvlněná krajina regionu Drahanská vrchovina, jejíž nadmořská výška se pohybuje v intervalu 300–500 m n. m., skýtá dobré podmínky pro pěší turistiku i cykloturistiku. Přes obec prochází zelená turistická značka z Vyškova do Ruprechtova a žlutá turistická značka vedoucí do oblasti Moravského krasu a opačným směrem k okresnímu městu Vyškov. Obec též protíná cyklostezka Srdcem jižní Moravy číslo 5071 z Blanska do Vyškova.\n\n\"Svazek obcí mikroregionu Drahanská vrchovina\" byl zaregistrován v roce 2000 a od roku 2003 jej tvoří celkem 12 obcí: Drnovice, Habrovany, Ježkovice, Krásensko, Luleč, Nemojany, Nové Sady, Olšany, Podomí, Račice-Pístovice, Ruprechtov a Studnice. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu.\nSídlem svazku obcí byl ustanoven Obecní úřad v Lulči. Nejvyšším orgánem svazku obcí je valná hromada, kterou tvoří statutární zástupci obcí svazku. Svazek obcí \"Drahanská vrchovina\" vstoupil dne 22. června 2006 do \"Národní sítě zdravých měst\".\n\n\n\n"}
{"id": "117432", "url": "https://cs.wikipedia.org/wiki?curid=117432", "title": "Ondřej Vetchý", "text": "Ondřej Vetchý\n\nOndřej Vetchý (* 16. května 1962 Jihlava) je český herec.\n\nZákladní školu absolvoval v Jihlavě. Vystudoval konzervatoř v Praze. V letech 1984 až 1987 hrál v Činoherním studiu v Ústí nad Labem, v letech 1987 až 1989 v pražském Divadle E. F. Buriana. Od roku 1989 je členem hereckého souboru Činoherního klubu (ČK) v Praze\n\nVe filmu se poprvé objevil v dětském filmu \"Leť ptáku leť!\" 1978. Ztvárnil řadu filmových a televizních rolí. Od svého mládí se věnuje bojovým sportům; v judu je nositelem 1. danu.\n\nByl nominován na evropskou filmovou cenou Félix za roli Dana ve filmu \"Dům pro dva\". Byl čtyřikrát nominován na Českého lva, kterého nakonec dostal za Okresní přebor z roku 2012. Zvítězil v divácké anketě TýTý 2010 v kategorii herec.\n\nV roce 2004 se stal členem občanského sdružení Ordo Lumen Templi, které založil zpěvák Daniel Landa. Aktivity sdružení prověřovala policie. Poté, co Landa v roce 2008 z vedení odešel, řídil sdružení Vetchý, spolu s ředitelem Národní protidrogové centrály Jiřím Komorousem a trumpetistou Josefem Zámečníkem.\n\nJe ženatý, z prvního manželství má dceru Veroniku (* 1983) a z druhého manželství s psycholožkou Irenou má dceru Rebeku (* 2005) a mladšího syna Arona (*2011).\n\n\n\n\n"}
{"id": "117433", "url": "https://cs.wikipedia.org/wiki?curid=117433", "title": "Lesonice (okres Znojmo)", "text": "Lesonice (okres Znojmo)\n\nObec Lesonice () se nachází v okrese Znojmo v Jihomoravském kraji. Žije zde obyvatel.\n\nObec Lesonice se nachází 5 km na jih od Moravského Krumlova, v severní části okresu Znojmo. Rozkládá se v mírném údolí na ploše 661 ha. Je obklopena lány polí, z východní části lesem, který je posledním výběžkem Českomoravské Vysočiny.\n\nJméno obce se údajně odvozuje od blízkého vrcholu Leskoun (dříve Lysoň), případně by mohlo souviset s dřívějším velkým zalesněním oblasti. Obec má rovněž jmenovce, Lesonice v okrese Třebíč. V minulosti se však nyní shodné názvy obou obcí od sebe lišily – Lesonice ve znojemském okrese se psaly po německu \"Lissnitz\" a ty v třebíčském okrese \"Lessonitz\".\n\nOsídlení oblasti je na základě archeologických vykopávek doloženo již od mladší doby kamenné. Nedaleko obce na kopci Leskoun se nacházelo hradiště. Mnoho nálezů pochází i z doby po stěhování národů, kdy bylo území osídleno Slovany. Obyvatelstvo bylo vždy ryze slovanské.\n\nPrvní zmínka o Lesonicích pochází z roku 1190 a týká se záznamů o převodu pozemků. Osudy obce ovlivnily mnohé válečné konflikty, například prusko-rakouská válka, během níž tudy táhla nepřátelská pruská vojska, první i druhá světová válka.\n\nExistence panského dvora, pozdějšího velkostatku, je v Lesonicích doložena již roku 1349, kdy jej měl v držení Zdeněk z Lipé, tehdejší vlastník Moravského Krumlova. Areál velkostatku, který později využívalo JZD, je ale v současnosti v neudržovaném stavu a nemá žádné využití.\n\nV obci je malotřídní škola, kterou navštěvují i žáci ze sousedních Petrovic. O kulturní život v obci se starají členové místního TJ Sokol a členové SDH Lesonice, od roku 2007 také členové ochotnického divadla. Od roku 1924 je v obci Sokolovna, která společně s hřištěm slouží ke sportovním a kulturním účelům. V létě je hojně využíváno také místní koupaliště. Do obce vede cyklostezka.\n\n\n\n"}
{"id": "117434", "url": "https://cs.wikipedia.org/wiki?curid=117434", "title": "Fëanorovi synové", "text": "Fëanorovi synové\n\nFëanorovi synové byli pány Východního Beleriandu v Prvním věku Slunce. Byli syny Fëanora a Nernandel a vládci Noldor. Všech sedm jich spolu se svým otcem přísahalo, že budou pronásledovat kohokoliv, kdo si nárokuje silmaril, a za tuto přísahu tvrdě platili. Většina (4–6) jich zemřela v Prvním věku Slunce. Toto je seznam Fëanorových synů:\n\n"}
{"id": "117436", "url": "https://cs.wikipedia.org/wiki?curid=117436", "title": "Afarština", "text": "Afarština\n\nAfarština je nížinný východokušitský jazyk používaný v Etiopii, Eritreji a v Džibutsku. Předpokládá se přibližně 1,3 milionu uživatelů, především mezi Afary. Základní pořadí slov je stejně jako v ostatních východokušitských jazycích typu SOV (Subject Object Verb – podmět, předmět, sloveso). Blízce je příbuzný jazyku Saho.\n"}
{"id": "117437", "url": "https://cs.wikipedia.org/wiki?curid=117437", "title": "Seznam králů Gondoru", "text": "Seznam králů Gondoru\n\nToto je chronologický seznam králů Gondoru \"Jižního království\" nacházejícím se ve fiktivním světě J. R. R. Tolkiena. Zakladateli Gondoru byli Elendilovi synové Isildur a Anárion. Po smrti Anáriona a Isildura vládl v Jižním království Anárionův syn Meneldil a jeho dědici. Tato linie vymřela smrtí krále Eärnura v roce 2050 třetího věku. Od té doby vládli v Gondoru téměř tisíc let správci. Po porážce Saurona obnovil královskou linii v Gondoru Isildurův dědic Aragorn.\n\nPři popisu gondorských králů je důležitým zdrojem především kapitola Dodatky v třetím díle Tolkienovi nejslavnější trilogie \"Pán prstenů\". Doplňující informace poskytují \"Nedokončené příběhy\".\n\n Elendil , syn Amandilův, zvaný \"Vysoký\" (vláda 3320 – 3441 druhého věku) vyvedl svůj lid ze zkázy Númenoru a v roce 3320 založil na severozápadě Středozemě Severní království Arnor. Jeho synové Isildur a Anárion téhož roku založili jižněji položený Gondor. Elendil užíval titul Velekrál a vládl v Severní i Jižní říši, kde však za něj zemi spravovali jeho synové. Elendil vedl Dúnadany do války posledního spojenectví, v níž nejprve padl jeho mladší syn Anárion a v roce 3441 při obléhání Sauronovi pevnosti Barad-dûr také on. V souboji muže proti muži jej zahubil sám Temný pán. Vládu nad Severním i Jižním královstvím převzal po Elendilově smrti jeho syn Isildur.\n\nAnárion (3219 Druhého věku – 3440 D. v.) byl dúnadanský král Gondoru. Jeho jméno je odvozeno od \"Anar\", quenijsky „slunce“. Byl druhým synem Elendila a bratrem Isildura, založil Minas Anor (později přejmenována na Minas Tirith) a byl spoluvládcem Gondoru. Zahynul v Mordoru při obléhání Barad-dûr. Po něm nakrátko vládl Isildur. S Gil-galadem utvořili Poslední spojenectví elfů a lidí v boji proti Sauronovi. Anárionovci byli vládnoucí větví Elendilova rodu v Gondoru. Po smrti posledního gondorského krále z Anárionova rodu nastoupil Aragorn jako Elendilův dědic.\n\nIsildur (vláda 3441 D. v. – 2 T. v.) se narodil na Númenoru v roce 3209 jako nejstarší syn Elendila, syna Amandilova pána z přístavu Andúnië. Společně s otcem Elendilem a bratrem Anárionem se se svým lidem zachránil před zkázou Númenoru a uprchnul do Středozemě. Isilidur s Anárionem přistáli v ústí řeky Anduiny, kde založili Jižní království. Ačkoliv byl hlavou Severní i Jižní říše jeho otec, spravoval Isildur se svým bratrem Gondor. Isildur zbudoval věž Minas Ithil \"Věž měsíce\" a Anárion Minas Anor \"Věž Slunce\". Společný trůn pak zřídili ve městě Osgiliathu. V roce 3429 napadnul Sauron, který rovněž vyváznul ze zkázy Númenoru, Dúnadany a obsadil Minas Ithil. Isildur i s rodinou uprchl na sever ke svému otci a Anárion mezitím bránil Gondor před výpady nepřátel. Elendil rozhodl spojit síly Dúnadanů s elfy a tak došlo k zformování Posledního spojenectví. Sauron byl ve válce elfy a Dúnadany přemožen a díky Isildurovi se Temnému pánu podařilo odebrat jeho prsten. V boji však padli oba Velekrálové Gil-galad a Elendil i Isildurův bratr Anárion. Isildur se rozhodl ponechat si Sauronův prsten. Ustanovil svým zástupcem na jihu svého synovce Meneldila, načež ve druhém roce třetího věku vyrazil v čele své družiny na sever do Imladris. Po cestě však padl společně s většinou svých mužů v bitvě na Kosatcových polích. Vládnoucí prsten se tehdy ztratil v bahně řeky Anduiny. Smrtí druhého Velekrále Dúnadanů došlo k rozdělení Arnoru a Gondoru, přičemž v Severním království vládli potomci Isildurova nejmladšího syna Valandila a v Gondoru si vládu ponechal Isildurův synovec Meneldil a jeho potomci.\n\nMeneldil (vláda 2 – 158 T. v.) byl synem Anáriona a Gondoru vládl jako třetí král po smrti svého strýce Isildura v roce 2 třetího věku. Meneldil se stal posledním mužem, který se narodil ještě na ostrově Númenoru. Jeho narození je datováno do roku 3318 druhého věku, tedy rok před potopením tohoto ostrova. Meneldil byl čtvrtým Anárionovým dítětem. Králem Jižního království jej ustanovil právě Isildur. Stalo se to krátce předtím, než druhý Velekrál všech Dúnadanů ve vyhnanství vyrazil i se svou družinou na sever a zahynul v bitvě na Kosatcových polích. Meneldil, který se z Isildurova odjezdu skrytě těšil, po jeho smrti vyvázal Gondor ze závislosti na Arnoru a obě království byla na sobě nadále nezávislá. Je proto prvním králem, který Gondoru vládl jako samostatnému království. Tolkien jej popisuje jako člověka zdvořilého, avšak prozíravého, který nezjevoval své myšlenky. V roce 159 T. v. nahradil zemřelého Meneldila na trůně jeho syn Cemendur.\n\nCemendur (vláda 158–238 T. v.), syn Meneldilův, který se jako poslední gondorský panovník narodil ještě ve druhém věku, byl čtvrtým králem Gondoru. Narodil se v roce 3399 D. v. a na trůn nastoupil po smrti svého otce Meneldila v roce 158 T. v. Za jeho osmdesátileté vlády prožívalo Jižní království období klidu. Po Camendurově smrti v roce 238 jej na trůně vystřídal jeho syn Eärendil. Jeho jméno znamená \"Služebník země\".\n\nEärendil (vláda 238–324 T. v.) byl pátým králem Gondoru, který se narodil v roce 48 T. v. Byl tedy prvním gondorským panovníkem, který přišel na svět až ve třetím věku. Vládl po smrti svého otce Camendura v roce 238. Byl jmenovcem slavného Eärendila půlelfa z prvního věku. Po jeho smrti v roce 324 jej na trůně nahradil jeho syn Anardil.\n\nAnardil (vláda 324–411 T. v.) byl šestým králem Gondoru. Narodil se roku 136 T. v. a vládl od roku 324, kdy zemřel jeho otec Eärendil. Byl posledním gondorským králem, který výlučně sídlil v hlavním městě Osgiliathu. Po jeho smrti v roce 411 jej na trůně vystřídal jeho syn Ostoher. Jeho jméno v překladu znamená \"Přítel Slunce\".\n\nOstoher (vláda 411–492 T. v.) byl sedmým králem Gondoru. Narodil se roku 222 T. v. a vládl od roku 411, kdy zemřel jeho otec Anardil. V roce 420 nechal Ostoher přestavit věž Minas Anor, kterou užíval jako své letní sídlo. Na sklonku Ostoherovi vlády v roce 490 došlo k prvnímu mohutnému útoku Východňanů na Gondor. Král Ostoher zemřel krátce po tomto vpádu v roce 492 a na trůn nastoupil jeho syn Tarostar.\n\nRómendacil I. (vláda 492–541 T. v.) byl osmým gondorským králem. Narodil se pod jménem Tarostar v roce 310 T. v. Jako korunní princ vedl gondorská vojska v roce 490, kdy do země poprvé v historii vpadli Východňani. Vetřelce porazil, načež přijal své královské jméno Rómendacil čili \"Vítěz nad Východem\". Kvůli hrozbě dalších útoků nechal Rómendacil zapsat Isildurovu tradici a moudrosti do té doby předávané mezi odcházejícím a novým králem pouze ústně na zapečetěný svitek a navíc zřídil úřad správce – králova služebníka. Při novém vpádu Východňanů zahynul král Rómendacil v roce 541 v bitvě a na trůn nastoupil jeho syn Turambar.\n\nTurambar (vláda 541–667 T. v.) byl devátým králem Gondoru. Narodil se v roce 397 a na trůn nastoupil v roce 541 po smrti svého otce Rómendacila, který byl zabit v bitvě s Východňany. Turambar svého otce pomstil, Východňany porazil a navíc na nich vydobyl rozsáhlá území na východě okolo jezera Rhûn. Turambar zemřel v roce 667 a jeho 126 let trvající vláda byla jednou z nejdelších v gondorské historii. Po smrti nastoupil na jeho místo jeho syn Atanatar.\n\nAtanatar I. (vláda 667–748 T. v.) byl desátým králem Gondoru. Narodil se v roce 480 T. v. a na trůn nastoupil v roce 667 po smrti svého otce Turambara. Vládl osmdesát jedna let a po jeho smrti v roce 748 jej na trůně nahradil jeho syn Siriondil.\n\nSiriondil (vláda 748–830 T. v.) byl jedenáctým gondorským králem. Narodil se v roce 570 T. v. a na trůn nastoupil v roce 748 po smrti svého otce Atanatara. Měl tři děti. Dceru, která byla provdána za šlechtice z Belfalastu, a syny Tarannora a Tarciryana. Siriondil vládl osmdesát dva let a po jeho smrti v roce 840 jej na trůně nahradil jeho syn Tarannon.\n\nTarannon zvaný \"Falastur\" (vláda 830–913 T. v.) byl dvanáctým gondorským králem. Narodil se v roce 654 T. v. a na trůn nastoupil v roce 830 po smrti svého otce Siriondila. Byl to právě on, kdo začal budovat gondorské loďstvo a s jeho pomocí následně rozšiřoval vliv a území Jižního království na pobřežích nacházejících se západně a jižně od ústí řeky Anduiny. Stal se tak zakladatelem řady tzv. Lodních králů a proto také přijal přízvisko Falastur čili \"Pán pobřeží\". Jeho manželkou byla samotářská a bezcitná královna Berúthiel, která byla známá jako chovatelka koček. Mezi manžely nebyla láska a Tarannon se tak stal prvním králem, který nezplodil legitimního potomka. Svou ženu Berúthiel i s jejím kočkami nechal nalodit a královna byla naposledy spatřena na moři nedaleko Umbaru. Po Tarannonově smrti v roce 913 proto nastoupil na trůn jeho synovec Eärnil. \n\nEärnil I. (vláda 913–936 T. v.) byl třináctým králem Gondoru. Narodil se Tarciryanovi, druhému synu krále Siriondila v roce 736 T. v. Na trůn nastoupil v roce 913, když zemřel jeho bezdětný strýc, král Tarannon. Eärnil pokračoval ve výbojích, které započal jeho předchůdce Tarannon. Opravil opevněný přístav Pelargir a vystavěl velice silné loďstvo, s jehož pomocí brzy ovládl celé pobřeží přiléhající k ústí Anduiny. Následně oblehl z moře i s pevniny přístavní pevnost Umbar, kterého se v roce 933 zmocnil. Vyhnal odtud Černé Númenorejce, kteří zde sídlili od pádu Númenoru. Král Eärnil však záhy po svém triumfu zahynul spolu s velkou částí své flotily v ohromné bouři nedaleko Umbaru. Na gondorský trůn po Eärnilově smrti usedl jeho syn Ciryandil.\n\nCiryandil (vláda 936–1015 T. v.) byl čtrnáctým gondorským králem. Narodil se v roce 820 T. v. a na trůn nastoupil předčasně již v roce 936, když jeho otec Eärnil zahynul v bouři na moři nedaleko nedávno dobytého Umbaru. Ciryandil nechal znovu vybudovat z části zničenou gondorskou flotilu a připravoval se na útok Černých Númenorejců, kteří nepřijali ztrátu Umbaru a své síly na pomstu shromažďovali v Haradu. V roce 1015 se haradské vojsko vedené umarskými šlechtici vypravilo obléhat Umbar, při jehož obraně padl v bitvě u Haradwaithu i král Ciryandil. Po Ciryandilově smrti nastoupil na trůn jeho syn Ciryaher.\n\nHyarmendacil I. (vláda 1015–1149 T. v.) byl patnáctým gondorským králem. Narodil se pod jménem Ciryaher v roce 899 a na gondorský trůn nastoupil v roce 1015, když v bitvě u Haradwaithu padnul při obraně Umbaru jeho otec Ciryandil. Za Ciryaherovi vlády se nepřátelé Gondoru mnohokrát pokusili obsadit obležený Umbar, což se jim však díky námořní síle Jižního království nepodařilo. Ciryandil vyčkával a v roce 1050 útokem po moři i po souši naprosto rozdrtil armády Haradských. Jejich vládci byli nuceni uznat nadvládu Gondoru a Ciryaher přijal jméno Hyarmendacil I. tedy \"Vítěz nad Jihem\". Za dlouhé Hyarmendacilovi vlády se ovládnutí nepřátelé nepokusili povstat proti jeho autoritě a Gondor se za jeho panování ocitnul na vrcholu své moci. Jižní království na severu hraničilo s okrajem Temného hvozdu a poli Celebrantu, na západě hranici tvořila řeka Gwathló, na východě Gondor sahal až k jezeru Rhûn a na jihu ovládal území po řeku Harnen a dál po pobřeží až k Umbaru. Hyarmendacilovu autoritu navíc respektovali také lidé z údolí Anduiny a haradští králové, jejichž synové byli drženi na královském dvoře v Gondoru. Opuštěnou zemi Mordor tehdy strážilo mnoho pevností vybudovaných v Ephel Dúath a Ered Lithui. Hyarmendacil zemřel po 134 letech vlády v roce 1149 a na jeho místo nastoupil jeho syn Atanatar.\n\nAtanatar II. zvaný \"Alcarin\" – \"Skvělý\" (vláda 1149–1226 T. v.) byl šestnáctým králem Jižního království, které se tehdy nacházelo na vrcholu své moci. Na trůn Atanatar usednul po smrti svého otce Hyarmendacila v roce 1149. On i jeho dvůr žil ve velké okázalosti a přepychu, díky čemuž obdržel král své přízvisko. Atanatar zanedbával jakoukoliv obranu své říše, což zbystřilo jeho nepřátele, kteří však kvůli síle Gondoru jen dál vyčkávali. Král Atanatar II. zemřel v roce 1226 a na gondorský trůn po něm nastoupil jeho syn Narmacil. \n\nNarmacil I. (vláda 1226–1294 T. v.) byl sedmnáctým králem Gondoru. Narodil se v roce 1049 T. v. a na trůn nastoupil v roce 1226 po smrti svého otce Atanatara II. Byl podobné povahy jako jeho otec, před vládou dával přednost přepychu a v roce 1240 ustanovil svým regentem svém synovce Minalcara, který za Narmacila Jižní království spravoval. Za Narmacilova panování se Východňané opět odvážili ohrožovat východní část říše. Regent Minalcar je však v roce 1248 v čele gondorské armády porazil mezi Rhovanionem a jezerem Rhûn. Bezdětný král Narmacil zemřel v roce 1294 a na trůně jej vystřídal jeho mladší bratr Calmacil.\n\nCalmacil (vláda 1294–1304 T. v.) byl osmnáctý král Gondoru. Narodil se v roce 1058 a na trůn nastoupil v roce 1294 po smrti svého bezdětného bratra Narmacila. Také za něj vykonával veškerou vládu nad Gondorem regent, jímž byl jeho schopný syn Minalcar, zatímco Calmacil podobný svému otci i staršímu bratru se oddával přepychu a pohodlí. Jeho druhým synem byl Calimehtar. Na gondorském trůně setrval Calmacil pouhých deset let a po jeho smrti v roce 1304 byl králem korunován jeho syn a královský regent Minalcar.\n\nRómendacil II. (vláda 1304–1366 T. v.) byl devatenáctým králem Gondoru. Narodil se jako Minalcar v roce 1126 a od roku 1240 spravoval jako regent Jižní království za svého pohodlného strýce Narmacila a po něm i za svého otce a Narmacilova nástupce Calmacila. Jako královský regent se potýkal s novým náporem Východňanů, které porazil, načež přijal jméno Rómendacil \"Vítěz nad Východem\". Po návratu z tohoto tažení nechal opevnit severní hranici království a zapověděl cizincím plavbu po Anduině za Emyn Muil. Byl to právě on, kdo nechal vybudovat pilíře Argonath. Za dnů Rómendacilova regentství zesílily přátelské vztahy mezi Gondorem a Seveřany žijícími v jižní části Temného hvozdu. Kvůli stále problematičtějšímu nedostatku bojeschopných mužů, přijal Rómendacil mnoho ze Seveřanů do svých služeb a ke dvoru nejmocnějšího ze seveřanských panovníků Vidugavii dokonce poslal jako vyslance svého syna Valacara. Jako král vládl Rómendacil II. 62 let a na trůn po jeho smrti v roce 1366 nastoupil jeho syn Valacar. \n\nValacar (vláda 1366–1432 T. v.) byl dvacátý král Gondoru. Narodil se jako syn krále Rómendacila v roce 1194. Ještě jako syn královského regenta byl svým otcem odeslán jako vyslanec k nejmocnějšímu ze seveřanských králů Vidugaviovi. Na královském dvoře se Valacar zamiloval do královy dcery Vidumavi, kterou si vzal za manželku. Valacarovi a Vidumavi se narodil syn, který dostal v jazyce Seveřanů jméno Vinitharya. Valacar se i se svou rodinou po nějakém čase vrátil do Gondoru a po smrti svého otce Rómendacila v roce 1366 se stal králem Jižního království. Mnozí z Gondorských se však ještě za Valacarova života začali bouřit proti sňatku krále se Seveřankou, která neměla urozenou dúnadanskou krev. Velká část obyvatel z jižních provincií říše reptala proti králově ženě, jeho synovi a množství Seveřanů, kteří v Gondoru ve větším počtu pobývali již od dob krále Rómendacila. Nespokojenci se především obávali, že sňatky mezi Dúnadany a \"nižšími\" lidmi uspíší pád království. Valacar zemřel v roce 1432 a jako dědice zanechal svého syna Vinitharyu v Gondoru známého jako Eldacar.\n\nEldacar (vláda 1432–1437 a 1447–1490 T. v.), jednadvacátý gondorský král, se narodil synovi královského regenta Valacara a Seveřance Vidumavi, dceři seveřanského krále Vidugavii v roce 1255 T. v.. Po narození v Rhovanionu obdržel v jazyce Seveřanů jméno Vinitharya. Po nějakém čase společně s otcem a matkou přesídlil do Gondoru, kde se jeho otec Valacar po smrti Eldacarova děda Rómendacila stal králem. Ještě za života jeho otce velká část z Gondorských začala reptat proti rostoucímu vlivu Seveřanů v zemi a hlavně pak proti královně Vidumavi a jejímu synovi. Když pak Eldacar po smrti svého otce v roce 1432 nastoupil na trůn, jižní provincie proti jeho vládě povstaly. V čele vzbouřenců stál kapitán gondorského loďstva a Eldacarův vlastník Castamir. Ten v čele armády oblehnul hlavní město Osgiliath a donutil krále Eldacara k útěku. Eldacarovi se z hořícího Osgiliathu podařilo uprchnout a skrýt se v Rhovanionu u svých příbuzných. Castamir na deset let ovládl gondorský trůn, avšak pro jeho krutou vládu se proti němu brzy postavila většina země. V roce 1447 Eldacar využil příležitost a v čele oddílů severních provincií podpořených Seveřany vyhnal Castamira z Osgiliathu. Castamir padnul v krvavé bitvě na brodech Erui, avšak jeho synům se podařilo uprchnout do Umbaru a opevnit se tam. Od té doby byli Castamirovi potomci a jejich služebníci známí jako umbarští korzáři a stali se věčnými nepřáteli Jižního království. Gondor tak v občanské válce za Eldacarových dnů ztratil Umbar a většinu jižních provincií. Eldacar, který se dožil 235 let, zemřel v roce 1490 a na jeho místo nastoupil jeho syn Aldamir.\n\nCastamir zvaný \"Uchvatitel\" (vláda 1437–1447 T. v.) byl vnukem Calimehtara, mladšího bratra krále Rómendacila II. Stal se kapitánem gondorského loďstva a měl velkou oblibu v jižních provincích říše, především pak v mocných přístavech Pelargir a Umbar. Po nástupu Eldacara, jehož matkou byla Seveřanka Vinitharya, vedl Castamir rebelii jižních provincií, které povstaly proti novému králi. Se svými podporovateli vtrhnul do hlavního města Osgiliathu, z něhož před ním na sever uprchnul král Eldacar. Hlavní město bylo armádou oblehatelů po dobytí vypleněno a na Castamirův příkaz byl usmrcen také Eldacarův syn Ornendil. Castamir se tak v roce 1437 chopil vlády. Brzy však proti sobě svou krutou vládou a snahou přesunout královský trůn z Osgiliathu do Pelargiru popudil většinu země a severní provincie Anórien, Calenardhon a Ithilien se přiklonily na stranu vyhnaného krále Eldacara a Castamir tak byl brzy znám jako král Uchvatitel. Eldacar v roce 1447 využil Castamirovu neoblíbenost mezi poddanými a v čele Seveřanů a oddílů ze severu porazil Castamira v bratrovražedné bitvě na brodech řeky Erui. V této bitvě sám Eldacar Castamira usmrtil, jeho synům se však z bitvy podařilo uprchnout a opevnit se v Pelargiru a později v Umbaru. Tam vytvořili nezávislé útočiště pro královy nepřátele a po zbytek třetího věku jejich potomci se svou mocnou flotilou ohrožovali pobřežní oblasti Gondoru. V jižním království byli Castamirovi potomci známí jako umbarští korzáři.\n\nAldamir (vláda 1490–1540 T. v.) byl třiadvacátý králem Gondoru. Narodil se v roce 1330 T. v. jako druhý syn prince Eldacara. Po nástupu jeho otce Eldacara na trůn se v Gondoru rozhořela občanská válka a Castamir Uchvatitel ovládl většinu země. Při dobytí Osgiliathu zemřel také Aldamirův starší bratr Ornendil. Aldamirovi se však společně se svým otcem podařilo uprchnout na sever a skrýt se u příbuzných Eldacarovy matky. Po bitvě a vyhnání Castamirových synů do Umbaru se Gondor znovu částečně stabilizoval pod vládou Aldamirova otce. Po jeho smrti v roce 1490 pak Aldamir nastoupil na gondorský trůn. Za své vlády se musel potýkat s neustálými útoky umbarských korzárů podporovaných Haradskými. Při jednou z těchto útoků byl v roce 1540 v bitvě zabit. Jeho následovníkem se stal jeho syn Vinyarion.\n\nHyarmendacil II. (vláda 1540–1621 T. v.) byl čtyřiadvacátým králem Gondoru. Narodil se jako Vinyarion otci Aldamirovi v roce 1391 T. v. Na trůn nastoupil v roce 1540 poté, co byl jeho otec usmrcen v bitvě s umbarskými korzáry a Haradskými. Pomsty se Vinyarion dočkal v roce 1551, kdy Haradské porazil, načež na připomínku přijal jméno svého slavného předka. Po zbytek Hyarmendacilovi vlády se Gondor těšil relativnímu klidu. Po jeho smrti v roce 1621 na jeho místo nastoupil jeho syn Minardil. \n\nMinardil (vláda 1621–1634 T. v.) byl dvacátým pátým gondorským králem. Narodil se v roce 1454 a na trůn nastoupil po smrti svého otce Hyarmendacila II. v roce 1621. Za správce si Minardil zvolil Húrina z Emyn Arnenu, který stál u zrodu pozdější linie vládnoucích správců. Krátkou Minardilovu vládu ukončil vpád Umbarských korzárů. Korzáři v roce 1634 přepadnuli přístav Pelargir, kde král právě pobýval, a v boji se jim Minardila podařilo usmrtit. Na Minardilovo místo tak musel usednout jeho syn Telemnar.\n\nTelemnar (vláda 1634–1636 T. v.) byl dvacátým šestým králem Jižního království. Narodil se v roce 1516 a na trůn usednul po smrti svého otce Minardila, který zahynul v roce 1634 při vyplenění Pelargiru umbarskými korzáry. Král Telemnar však záhy čelil ještě těžší ráně než jeho otec, neboť do Gondoru v roce 1636 přišel z východu Velký mor. Při epidemii zahynul král Telemnar i všechny jeho děti, uschnul Bílý strom v Minas Anor a zemřela velká část gondorského obyvatelstva. Po Telemnarovi nastoupil na trůn jeho synovec Tarondor.\n\nTarondor (vláda 1636–1798 T. v.) byl dvacátým sedmým králem Gondoru. Narodil se v roce 1577 jako nejstarší syn Minastana, mladšího bratra krále Telemnara. Na trůn musel nečekaně usednout v roce 1636 již v nízkém věku 59 let, neboť při Velkém moru, který se v roce 1636 přehnal zemí zemřel jak Tarondorův strýc, král Telemnar, tak také všichni jeho potomci. Mladý Tarondor se musel potýkat s nebývalým oslabením gondorské říše. Se svým dvorem opustil vylidněný a rozpadávající se Osgiliath a přesunul své sídlo do Minas Anor, kde zasadil nový semenáček Bílého stromu. Tarondor se stal nejdéle vládnoucím králem Gondoru. V Jižním království panoval 162 let. Po jeho smrti v roce 1798 jej na trůně nahradil jeho syn Telumehtar.\n\nTelumehtar (vláda 1798–1850 T. v.) byl dvacátým osmým králem Gondoru. Narodil se v roce 1632 jako syn krále Tarondora, kterého na trůně vystřídal v roce 1798, kdy jeho otec zemřel. Telumehtar podobně jako jeho předci čelil neustálým vpádům korzárů z Umbaru, kteří plenili gondorské pobřeží až k mysu Anfalas. Telumehtar proto v roce 1810 sebral gondorské vojsko a v jeho čele nečekaně Umbar napadl a dobyl. Při obsazení města byli pobyti poslední z Castamirových potomků a král Telumehtar po tomto vítězství připojil ke svému jménu titul \"Umbardacil\" čili \"Vítěz nad Umbarem\". Svému království vládl Telumehtar až do své smrti v roce 1850. Poté jej na trůně vystřídal jeho nejstarší syn Narmacil.\n\nNarmacil II. (vláda 1850–1856 T. v.) byl dvacátým devátým králem Jižního království. Narodil se v roce 1684 jako nejstarší syn krále Telumehtara, kterého na trůně vystřídal po otcově smrti v roce 1850. Král Narmacil musel za své vlády čelit po občanské válce a moru třetí z velkých pohrom, které ochromili Gondor. V roce 1856 vtrhnul do země z východu národ Vozatajů, který své označení získal díky válečným vozům, kterých tito velice dobře vyzbrojení nájezdníci při svých výbojích užívali. Těmto Východňanům se velice rychle podařilo obsadit východní provincie a zatlačit Gondorské až k Anduině a Emyn Muilu. V bitvě za Anduinou byl král Narmacil Vozataji usmrcen a na jeho místo usednul jeho syn Calimehtar.\n\nCalimehtar (vláda 1856–1936 T. v.) byl třicátým králem Gondoru. Narodil se v roce 1736 králi Narmacilovi II., kterého na trůně vystřídal již v roce 1856, neboť jeho otec byl usmrcen v bitvě s Vozataji, kteří krátce předtím vpadli do jihovýchodního Rhovanionu a zatlačili Gondorská vojska až k Anduině. Mladý Calimehtar této hrozbě nakonec úspěšně čelil a díky vzpouře v Rhovanionu porazil v roce 1899 vojska Vozataju v bitvě na pláni Dagorlad. Tak se mu podařilo na čas odvrátit přímé ohrožení své země. Vládl do roku 1936, kdy jej po jeho smrti vystřídal jeho syn Ondoher. \n\nOndoher (vláda 1936–1944 T. v.) byl třicátým prvním králem gondorského království. Narodil se v roce 1787 jako nejstarší syn krále Calimehtara, kterého na trůně vystřídal v roce 1936. Za své vlády zesílil komunikaci se Severním královstvím Arnor. Jeho dcera Fíriel si za manžela vzala arnorského krále Arveduiho. Dúnadané na severu i na jihu však již záhy museli čelit novému náporu svých nepřátel, jejichž útoky koordinoval vzmáhající se Sauronův duch. Na Gondor se valila další vlna ničivých útoků. Krátce po nástupu krále Ondohera na trůn se část Vozatajů východně od Mordoru spojila s obyvateli Chandu a Blízkého Haradu a následně tito nájezdníci z jihu i východu napadli oslabený Gondor. Tehdy hrozila úplná zkáza Jižního království neboť král Ondoher i oba jeho synové Artamir a Faramir padli v bitvě na pláni Dagorlad. Po smrti Ondohera i jeho synů zavládlo v Gondoru bezvládí a hledání vhodného kandidáta na uprázdněný trůn. Nakonec byl jako Ondoherův nástupce vybrán generál jižní armády Eärnil. \n\nEärnil II. (vláda 1945–2043 T. v.), syn Sirionův a pravnuk Arciryase, mladšího bratra krále Narmacila II., byl třicátým druhým králem Gondoru. Narodil se v roce 1883 a za vlády krále Ondohera se stal generálem a velitelem gondorské armády. V roce 1944, kdy Vozatajové a divocí lidé z Chandu a Haradu sevřeli Gondor z jihu i východu, velel Eärnil jižní části gondorských vojsk. Král Ondoher i jeho synové padli v bitvě u Morannonu, avšak Eärnilovi se s jižním vojskem podařilo Haradské a Vozataje, kteří překročili hraniční řeku Poros, porazit v jižním Ithilienu. Následně Eärnil shromáždil zbytky severního vojska a napadl vojsko Vozatajů, které ve svém táboře již slavilo vítězství. Zaskočení Vozatajové byli Eärnilem zcela rozprášeni a většina z nich zahynula na útěku v Mrtvých močálech. Po zažehnání zkázy Jižního království se gondorská rada v čele se správcem Pelendurem zabývala otázkou nástupnictví po králi Ondoherovi. Proti požadavku arnorského krále Arveduiho, který svůj nárok kromě Isildurovi krve odůvodňoval také svým sňatkem Ondoherovou dcerou Fíriel, byl novým králem zvolen právě generál Eärnil, který pocházel z vedlejší Anárionovy linie. Jako král se Eärnil zaměřil na uklidnění vztahů s arnorským královstvím. To se v této době potýkalo se svou finální krizí a Eärnil proto na sever vyslal arnorským Dúnadanům na pomoc v čele velké flotily svého syna Eärnura. Přestože se Eärnurovi společně s Lindonskými elfy podařilo porazit Černokněžného krále a vyvrátit jeho říši Angmar, bylo Severní království definitivně zpustošeno a poslední arnorský král Arvedui zahynul na při útěku na mrazivém severu. Zhruba v polovině vlády krále Eärnila se v Mordoru tajně shromáždili prstenové přízraky, do jejichž čela se postavil Černokněžný král z Angmaru. V roce 2000 pak nazgûlové sestoupili průsmykem Cirith Ungol a oblehli věž Minas Ithil. Ta padla v roce 2002 a nazgûlové z ní zakrátko vytvořili prokleté a nebezpečné místo a věž byla Gondorskými přejmenována na Minas Morgul. Eärnil II. vládl oslabenému a ohroženému království až do své smrti v roce 2043. Po jeho smrti nastoupil na trůn jeho syn Eärnur.\n\nEärnur (vláda 2043–2050 T. v.), syn Eärnila II., byl třicátým třetím a na téměř tisíc let posledním králem Jižního království. Narodil se v roce 1928 T. v. ve vedlejší královské linii. Jeho otec se nečekaně stal králem po smrti krále Ondohera a jeho synů v roce 1945. Eärnur byl stejně jako jeho otec vynikající bojovník a vynikal mezi všemi svou udatností, avšak byl velmi prudký a nezdědil otcovu moudrost. Stejně jako jeho Eärnil před ním velel gondorské armáda. Pro svou zálibu v boji se neoženil a neměl děti. V roce 1973, když Gondorští obdrželi zprávy, že Černokněžný král se chystá dobýt Fornost a vyhubit poslední Dúnadany na severu, poslal král Eärnil část své flotily na pomoc Arnoru. Velitelem gondorského vojska byl právě mladý princ Eärnur. Pod jeho vedením se armáda Jižního království přeplavila do Lindonu, kde se k ní přidali Círdanovi elfové a přeživší Dúnadani. Tehdy se Eärnur dozvěděl, že Fornost padl, Černokněžný král zničil zbytky Severního království a že král Arvedui uprchl na sever. Eärnur přesto vyzval angmarskou armádu k bitvě a drtivě zlé lidi a skřety sloužící Pánovi nazgûlů u Soumračných vrchů porazil. V bitvě stanul proti samotnému Černokněžnému králi, avšak tomu se podařilo na svém černém koni uprchnout a princi Eärnurovi se vysmát. Glorfindel tehdy pronesl věštbu o tom, že Černokněžného krále neusmrtí ruka muže. V roce 2000 se prstenové přízraky vyplížily z Mordoru a po dvouletém obléhání obsadili věž Minas Ithil, kterou přetvořili na prokleté místo známé od té doby jako Minas Morgul. V roce 2043 zemřel Eärnurův otec Eärnil II. a Eärnur se jako poslední z Anárionovi linie chopil vlády. Ihned po nástupu na trůn vyzval krále na souboj vůdce prstenových přízraků sídlící nyní v Minas Morgul. Prudkého Eärnura tenkrát zadržel od neuváženého činu správce Mardil, avšak po sedmi letech jeho vlády Černokněžný král svou výzvu opakoval. Tehdy král Eärnur v čele malého doprovodu vyrazil vstříc pevnosti svých nepřátel. Do Gondoru už o něm nedorazily žádné zprávy, avšak proslýchalo se, že byl Černokněžným králem zrazen, zajat a umučen v Minas Morgul. Po smrti Eärnura se v Gondoru nenašel nikdo s oprávněným nárokem na trůn a tak se vlády chopil Eärnurův správce Mardil z Húrinova domu. Ten založil linii vládnoucích správců, která Gondor ve jménu krále spravovala až do nástupu krále Elessara na počátku čtvrtého věku.\n\nElessar (1 – 120 Č. v.) vlastním jménem Aragorn, syn Arathornův, se narodil v roce 2931 T. v. v domě náčelníka severních Dúnadanů. Proslavil se v dobách války o Prsten a byl to on, kdo svými skutky přispěl ke konečnému pádu Temného pána Saurona. Po Sauronově porážce se Aragorn po dědickém právu chopil vlády v Gondoru, čímž se po tisíci letech znovu obnovila královská linie. Aragorn byl korunován jako Elessar v prvním roce nového věku a za manželku pojal Elrondovu dceru Arwen. Narodil se jim syn Eldarion, který svého otce na trůně Obnoveného království vystřídal po Elessarově smrti v roce 120 Č. v. \n\nEldarion (120– ? Č. v.) syn prvního krále Obnoveného království Elessara se narodil ve Čtvrtém věku a říši vládl po smrti svého otce v roce 120.\n\n\n"}
{"id": "117440", "url": "https://cs.wikipedia.org/wiki?curid=117440", "title": "Chleny", "text": "Chleny\n\nObec Chleny () se nachází v okrese Rychnov nad Kněžnou, kraj Královéhradecký. Žije zde  obyvatel. Od roku 2003 je obec členem dobrovolného svazku obcí Orlice.\n\nPrvní písemná zmínka o obci pochází z roku 1353.\n\n\n"}
{"id": "117441", "url": "https://cs.wikipedia.org/wiki?curid=117441", "title": "Jahodov", "text": "Jahodov\n\nObec Jahodov () se nachází v okrese Rychnov nad Kněžnou, kraj Královéhradecký, zhruba 4 km jihovýchodně od Rychnova nad Kněžnou. Obcí protéká Jahodovský a Roveňský potok, jižní hranici jahodovského katastru tvoří železniční trať z Vamberka do Rokytnice v Orlických horách a řeka Zdobnice. Žije zde  obyvatel.\n\nPrvní písemná zmínka o obci pochází z roku 1707. V místní pamětní knize obce sepsané kronikářem Františkem Nedvídkem (rodákem a rolníkem z Jahodova čp. 24) v době první Československé republiky, jsou uvedeny i záznamy téměř o jedno století starší.\n\nStavení obce jsou rovnoměrně rozložena podél hlavní silnice od Rovně ke Studánce, tak jak je pravděpodobně počátkem 17. století nařídila Kolowratská vrchnost při vzniku Jahodova „na zelené louce“ a přidělených souměrných pozemcích postavit. Samostatnou částí, vzdálenou od zmíněné hlavní silnice, je tzv. „Vršál“, několik roubených chalup (sedm popisných čísel a čtyři hospodářská stavení) a vršek se staletými lipami alokovaný ve směru na Peklo nad Zdobnicí, seskupených kolem roubenky čp. 29, postavené Ludvíkem Preclíkem v 19. století.\n\nOd pramene Na Vršále protéká částí Jahodova potok, směřující ke zříceninám mlýna, vyhořelého počátkem 20. století. V údolí kolem potoka se vyskytuje mlok skvrnitý.\n\nPřidělené území (zelená louka) vzniklo zejména vymýcením lesa, kdy na vzniklých parcelách rostlo velké množství lesních jahod a odtud prý pochází název obce. Souvislý hustý les, táhnoucí se až k řece Zdobnici, tvoří dosud více než polovinu výměry katastru obce Jahodova.\n\nSousední katastry (vesnice) Roveň a Dlouhá Ves severozápadně od Jahodova jsou již součástí obce (dříve okresního města) Rychnov nad Kněžnou. Jeho součástí byl od 1. ledna 1981 do 23. listopadu 1990 také Jahodov, poté se opět osamostatnil. V roce 2014 zde žilo 107 obyvatel.\n\nNejbližší železniční spojení je zajištěno ze stanice Peklo nad Zdobnicí, která je částečně na Jahodovském katastru na lokální trati Rokytnice v Orlických horách-Doudleby nad Orlicí. Další pěší i automobilové spojení je možné přes Dlouhou Ves a Roveň z nádraží v Rychnově nad Kněžnou na trati Častolovice-Solnice.\n\n\nCitováno z pamětní knihy obce Jahodova, sepsané Františkem Nedvídkem, rolníkem a kronikářem Jahodova z čp. 24:\n\n\n"}
{"id": "117442", "url": "https://cs.wikipedia.org/wiki?curid=117442", "title": "Seznam vládnoucích správců Gondoru", "text": "Seznam vládnoucích správců Gondoru\n\n\"Toto je seznam vládnoucích správců Gondoru v Tolkienově světě Středozemi\"\n\nVládnoucí správci Gondoru po selhání Anárionovy linie:\n\n\nVláda správců v Gondoru skončila, když Elessar obnovil království.\n\n"}
{"id": "117445", "url": "https://cs.wikipedia.org/wiki?curid=117445", "title": "Synkov-Slemeno", "text": "Synkov-Slemeno\n\nObec Synkov-Slemeno se nachází v okrese Rychnov nad Kněžnou, kraj Královéhradecký. Žije zde obyvatel.\n\n\nPrvní písemná zmínka o obci pochází z roku 1352. V roce 1789 byla ve Slemeně založena škola, která byla v roce 1878 nahrazena novou již zděnou školou. Roku 1885 byla vysvěcena kaple sv. Josefa. Od 7. dubna do září 1944 na území obce pracovala Paraskupina Barium.\n\nVlastní obec Synkov-Slemeno vznikla spojením dosavadních samostatných obcí Synkov a Slemeno (včetně její osady Jedlina) roku 1961, která se až do roku 1980 nazývala Synkov. Od 1. ledna 1981 do 23. listopadu 1990 byly všechny tři vesnice města Rychnov nad Kněžnou.\n\n\n"}
{"id": "117447", "url": "https://cs.wikipedia.org/wiki?curid=117447", "title": "Trnov", "text": "Trnov\n\nObec Trnov () se nachází v okrese Rychnov nad Kněžnou, kraj Královéhradecký. Žije zde  obyvatel.\n\n\nPrvní písemná zmínka o obci pochází z roku 1388.\n\n\n"}
{"id": "117448", "url": "https://cs.wikipedia.org/wiki?curid=117448", "title": "Tutleky", "text": "Tutleky\n\nObec Tutleky () se nachází v okrese Rychnov nad Kněžnou, kraj Královéhradecký, v údolí Štědrého potoka zhruba 2,5 km severovýchodně od Kostelce nad Orlicí. Žije zde obyvatel.\n\n\nPrvní písemná zmínka o obci pochází z roku 1358. Jméno obce pravděpodobně vniklo ze slova „klučiti“, tedy mýtit les. Původní Tukleky se pak hláskově přizpůsobily (k – t → t – t) na současné Tutleky.\n\n"}
{"id": "117449", "url": "https://cs.wikipedia.org/wiki?curid=117449", "title": "Libel", "text": "Libel\n\nObec Libel () se nachází v okrese Rychnov nad Kněžnou, kraj Královéhradecký, zhruba 5 km západně od Rychnova nad Kněžnou. Sídlem probíhá silnice II/320, jež se na jižním okraji obce křižuje se silnicí II/321. Žije zde  obyvatel.\n\nPrvní písemná zmínka o obci pochází z roku 1414.\n\n\n"}
{"id": "117450", "url": "https://cs.wikipedia.org/wiki?curid=117450", "title": "Zdelov", "text": "Zdelov\n\nObec Zdelov () se nachází v okrese Rychnov nad Kněžnou, kraj Královéhradecký. Žije zde obyvatel.\n\nPrvní písemná zmínka o obci pochází z roku 1342.\n\n"}
{"id": "117451", "url": "https://cs.wikipedia.org/wiki?curid=117451", "title": "Javornice (okres Rychnov nad Kněžnou)", "text": "Javornice (okres Rychnov nad Kněžnou)\n\nObec Javornice () se nachází v okrese Rychnov nad Kněžnou v Královéhradeckém kraji. Žije zde  obyvatel.\n\n\nPrvní písemná zmínka o obci pochází z roku 1358.\n\n\n"}
{"id": "117453", "url": "https://cs.wikipedia.org/wiki?curid=117453", "title": "Přemysl Oráč", "text": "Přemysl Oráč\n\nPověst o kněžně Libuši a Přemyslu Oráčovi zachytil kronikář Kosmas na počátku 12. století. Dle něj byli muži nespokojeni s vládou kněžny Libuše a chtěli za vládce muže.\n\n\"„Aj, vyberte ze středu svého posly, nechť jdou na stranu severní, děla kněžna Libuše, za horami oněmi je říčka nevelká Bílina zvaná. Na jejím břehu viděti jest vesnici, jež Stadice \"(blízko Ústí nad Labem)\" slove. Za vsí se úhor nachází - dvanáct kročejů zšíři, dvanáct kročejů zdéli… Ten budoucí kníže váš oře se dvěma voly. Je-li vám libo, vezměte koně, řízu, plášť a přehozy a jděte tomu muži vzkaz vyřídit ode mne i lidu a přiveďte sobě knížete a mně manžela. Muž ten má jméno Přemysl. Jeho potomstvo bude vládnout této zemi na věky věkův… \"\n\n\"Pak byli určeni poslové, aby tomu muži vyřídili Libušin vzkaz. Když kněžna viděla, že cestu neznajíce zaváhali, pravila: Neváhejte, jen jděte bez starosti a následujte mého koně. On vás povede cestou pravou i zpět dovede, neboť cestu tuto již nejednou šlapal… Lichá se šíří pověst o tom, že paní sama po soumraku cestu tu sama konávala a zpět se za úsvitu vracívala.“\"\n\nPřemysl byl povolán na knížecí stolec, oženil se s Libuší. Stalo se tak na Vyšehradě kolem roku 453, podle Václava Hájka z Libočan kolem roku 650. Ve Stadicích nám tuto událost připomene především pomník z roku 1841. Knížecí pár pak měl, podle velmi pozdní tradice, tři syny: Nezamysla, Radobýla a Lidomíra.\n\nV předmluvě ke své kronice Kosmas říká, že nejstarší pověsti české poznal z vyprávění starců a že je převypravuje nikoli z touhy po lidské chvále, ale jen proto, aby neupadly v zapomnění. Hodnověrnost pověsti o Přemyslovi však není doložena žádnou konkrétní památkou, nejsou záznamy o státnických skutcích tzv. bájných knížat. Přesto pravděpodobně vycházel z určitých historicky potvrzených událostí. \n\nPověsti o oráči jako neurozeném zakladateli panovnického rodu se vyskytují i u jiných slovanských národů, například legendárního Piasta u polských Piastovců, a dokonce i u germánských Gótů (král Wamba). I legendární král Artuš bývá dáván do souvislosti s oráčem (což vyjadřuje latinské jméno Artorius). Obyčejného původu je i legendární čínský vznešený Šen-nung („Božský zemědělec“). V převážně pasteveckých společnostech však může mít negativní obraz. Odpůrci Grendela (grendel znamená hřídel pluhu) z eposu Beowulf (\"Medvěd\"/arktos) jsou považováni za potomka Kaina, oráče symbolizujícího zemědělství. V zemědělských společnostech je naopak zabit zemědělec (Usir také zabit bratrem).\n\nNejstarší zachycení pověsti nalezneme v Kristiánově legendě, ve velmi zjednodušené verzi, Přemysl je jmenován, ale Libuše je uvedena jen jako panna hadačka, a není uveden ani žádný jeho nástupce. Kristián je obvykle kladen do 10. století, a dokládal by tak původnost Kosmou zachycené pověsti. Někteří historici ho ovšem považovali za falzum ze 14. století. Nejnověji na obhajobu jeho pravosti vystoupil Dušan Třeštík.\n\n\"Leč Slované čeští, pod samým arkturem sídlící, oddáni byli modloslužbě a jako bezuzdný kůň bez zákona., bez knížete nebo vládce, bez města toliko v širém prostoru přebývali, jako nerozumná zvířata sem tam se potulujíce. Posléze ranou morovou jsouce sužováni na jakousi hadačku se podle pověsti obrátili o nadějnou radu a prorockou odpověď. Dostavše ji založili hrad a dali mu jméno Praha. Potom nalezli velmi prozíravého a rozvážného muže, kterýž on vzděláváním polí se zabýval, jménem Přemysl, podle výroku hadaččina knížetem čili správcem si ho ustanovili, davše mu za manželku onu hadačku pannu.\"\n\n\"A tak z pohromy a všech ran morových posléze vytrženi, napříště po onom jmenovaném knížeti z jeho potomku sobě vladaře čili vévody v čelo stavěli, sloužíce modlám démonů a pohanským obřadům obětním se nezkrotně oddávajíce, až konečně panství říše té se dostalo jednomu z rodu těch knížat, jménem Bořivoji. \"\n\nJako zakladateli dynastie náležela v Čechách Přemyslovi veliká úcta. Na znamení svého původu čeští vládcové při nastolování a korunovacích obouvali jeho údajné lýčené střevíce a brali na rameno jeho mošnu. Tyto relikvie byly již od konce 11. století uchovávány v knížecí komoře na Vyšehradě a používaly se při korunovacích českých panovníků až po Václava IV. Byly patrně zničeny při dobytí Vyšehradu husity roku 1420, ale podle jiných zpráv je měl ve své sbírce kuriozit ještě Rudolf II. Často byl zobrazován. Nejstarší zobrazení pověsti je dochováno ve znojemské rotundě sv. Kateřiny, z 1. poloviny 12. století. Od této tradice se podle Kroniky tak řečeného Dalimila odchýlil jen král Václav I., který se styděl za jeho selský původ.\n\n\n"}
{"id": "117455", "url": "https://cs.wikipedia.org/wiki?curid=117455", "title": "Chuderov", "text": "Chuderov\n\nChuderov () je obec v okrese Ústí nad Labem v Ústeckém kraji. Žije v něm obyvatel.\n\nPrvní písemná zmínka o obci pochází z roku 1348.\n\n\n\n"}
{"id": "117466", "url": "https://cs.wikipedia.org/wiki?curid=117466", "title": "Horní Suchá", "text": "Horní Suchá\n\nObec Horní Suchá ( ',  ') se nachází v okrese Karviná v Moravskoslezském kraji. V Horní Suché je soustředěno velké množství průmyslových firem, které ji řadí k průmyslovým obcím. Žije zde obyvatel. V roce 2011 se 17,1 % obyvatel obce hlásilo k polské národnosti.\n\nPravděpodobnými zakladateli obce byli polští benediktini z kláštera Tyniec u Krakova. První písemná zmínka o obci Horní Suchá pochází z roku 1305, kdy vratislavský arcibiskup Jindřich I. z Vrbna pověřil mnichy sepsat obce, které mu měly odvádět daně. V této písemnosti se hovoří o „obojí Suché“. Obyvatelé obce byli pod správou Těšínských Piastovců; až do roku 1471 byla obec ve vlastnictví tohoto rodu. Později se území obce dostává do rukou zástupců různých polských a německých rodů (např. 1536 jižní část obce získal Melichar Przyznar), Václav Bees na Stéblově vlastní obec v roce 1572. V roce 1805 získává severní část obce Jan von Larisch-Mönnich. V roce 1825 získává rod Larisch-Mönnichů i jižní část obce.\n\nV 19. století dochází k rozvoji obce, jsou budovány zemědělské i průmyslové objekty. Toto století souvisí zejména s vlastnictvím rodu Larisch-Mönnichů, kteří na území obce provozovali několik podniků. Mezi nejvýznamnější patří zejména Hornosušský cukrovar, který byl budován v letech 1832 - 1833 a ve své době byl technicky nejvyspělejším cukrovarem střední Evropy a Rakouského císařství. Tento cukrovar byl zrušen v roce 1873. V roce 1910 byla založena cihelna, která vyráběla do roku 1928; definitivně byla zrušena až v 70. letech 20. století. V roce 1911 byl založen důl František, který zajistil velký rozvoj obce.\n\nVývoj v obci poznamenala 1. i 2. světová válka. Po 1. světové válce připadá část Těšínska, v které je i Horní Suchá Československu. Tato situace se nelíbila polskému obyvatelstvu a docházelo k občasným třenicím (tzv. \"Sedmidenní válka\").\n\nRoku 1917 byl založen obecní hřbitov, na němž byla roku 1927 vybudována obecní kaple, sloužící jak katolíkům, tak protestantům.\n\nV meziválečném období dochází k velkému boomu v obci, dochází k stavbě fary, budovám škol a mnoha rodinných domků. V důsledku Velké hospodářské krize dochází k propouštění na dole František a z tohoto důvodu pořádají odbory mnohé stávky. Z historického hlediska byla nejvýznamnější stávka v roce 1932. Důvodem této stávky byla stále se zhoršující životní úroveň horníků, kteří v důsledku hospodářské krize byli propuštěni, nebo jim byl sníženo množství pracovních dnů a tedy i výdělky. Stávka trvala od 29. března 1932 do 1. dubna 1932. Prvotní záměr horníků uspořádat 30. března v místním Dělnickém domě schůzi byl zakázán a lidé, kteří se zde shromáždili, byli policií rozehnáni. Lidé se přesunuli do oblasti dnešního Chrostu (v té době zde byl les) a při zásahu policie k tzv. penzijním domům. Zde došlo ke střetu s policií při níž dav po zasahujících policistech házel kamením a taktéž bylo z davu párkrát vystřeleno - touto střelbou byl zraněn jeden příslušník policie. Policie palbu opětovala. Při zásahu byli těžce zraněni 2 lidé z davu, přičemž horník Władysłav Karwinski zraněním podlehl.\nV roce 1938 patří oblast Horní Suché do polského záboru. Horní Suchá (taktéž i Prostřední a Dolní Suchá) byly obsazeny 10. října 1938. 11. listopadu navštívil obec polský prezident prof. Ignacy Mościcki. Během období polské vlády dochází k porušování práv osob s českou národností. Státní občanství bylo přiznáno pouze lidem s polskou národností a dlouhodobě usazeným. Z toho důvodu obec opustilo velké množství zejména Čechů.\n\nDne 1. září 1939 opustila polská správa Horní Suchou (v důsledku napadení Polska Německem). Za německé okupace patřila Horní Suchá do Katovického obvodu Hornoslezské provincie Třetí říše (nikoliv do protektorátu). Od 1. dubna 1941 byla Horní, Prostřední a Dolní Suchá sjednoceny v jeden správní celek s názvem \"Suchá\". Během války je soustředěna pozornost na důl František, který během této doby dosahuje limitních těžeb. Při těžbě jsou využívány i síly válečných zajatců (zejména sovětských), kteří jsou nuceni žít ve velmi těžkých a nelidských podmínkách. Místní obyvatelé se je snažili podporovat, zejména tím, že horníci jim do dolu donášeli potraviny (zejména česnek - na žádost zajatců).\n\nObčané Horní Suché se zapojovali do odbojové činnosti (zejména polský odboj byl velmi aktivní) a bojovali i v zahraničních sborech (východních i západních). Během války se obyvatel Horní Suché taktéž dotýkají diverzní akce partyzánů a nacistický teror. Mezi příklady těchto akcí patří přepadení německého přistěhovalce partyzány v roce 1944. Okupační složky poté zatkly 26 lidí, z nich mnoho zemřelo v koncentračních táborech. 6. srpna 1944 taky došlo k Životické tragédii. Při ní byli nacisty jako odplata za útok partyzánů zastřeleno 36 lidí, někteří z nich pocházeli z Horní Suché. V roce 1945 došlo k popravě horníků před dolem František.\n\nNárodnostní složení obce bylo ovlivněno zavedením slezské národnosti, která sloužila jako mezistupeň ke germanizaci. Lidé s polskou národností byli perzekvování, česká národnost byla přiznána jen po doložení příslušnosti k osobám žijícím v protektorátě. Během války museli obec opustit místní Židé.\n\nHorní Suchá byla osvobozena sovětskými vojsky 3. května 1945.\n\nPo válce se život v obci zklidňuje, dochází také k uklidnění národnostních problémů, které utichají a v současné době se již nevyskytují.\n\nHlavní pozornost v obci se soustřeďovala na Důl František (také znám jako Důl prezident Gottwald). Převážná část obyvatel zde byla zaměstnána a důl se podílel na mnoha kulturních akcích. Poblíž areálu vznikl Kulturní dům Dolu Prezident Gottwald. V důsledku růstu zaměstnanců se vyskytly problémy s nedostatkem ubytovací kapacity (v obci žilo v roce 1961 5298 lidí). Z toho důvodu byly postaveny kolonie finských domků (starší kolonie u ulice Stonavské a mladší „U tratě“. Později se přistoupilo ke stavbě sídliště v loklaitě Chrost). Od roku 1957 se začalo s budováním nového dolu 9. květen, na hranici katastru obce Horní Suchá a Stonava. V důsledku těžby byla zdevastována severní část obce, kde bylo sídliště a elektrorozvodna, tato čst byla vylidněna. Jednalo se o čtvrti Podlesí a Paseky. Bylo investováno do stavby nové budovy české základní školy, byla vystavěna nová mateřská škola v sídlišti Chrost. V roce 1975 byla Horní Suchá připojena k městu Havířov jako jeho 6. část. V 80. letech byla vystavěna na dole Prezident Gottwald železobetonová těžní věž, která se stala dominantou obce.\n\nPo roce 1989 se mění politická situace, což vede k liberalizaci a k odstranění starých společenských řádů. Na základě referenda v roce 1990 Horní Suchá se odděluje od Havířova. V tomto období dochází k mohutným investicím do školství: rekonstrukce \"Staré školy\" (1995-1996, dnes sídlo místní Policie ČR), přístavba jídelny k základní škole na ul. Těrlická (1992), přístavba nového patra základní školy na ul. Těrlická (1997), výstavba sportovní haly u této školy (2004). Investuje se také v oblasti infrastruktury (opravy silnic a chodníků, plynofikace během první poloviny 90. let), je vystavěn \"Dům s pečovatelskou službou\". V roce 2007 došlo k vestavbě nových podkrovních prostorů pro výuku do tzv. Žluté školy. Základní a mateřská škola s polským vyučovacím jazykem je od této doby situována v jedné budově. V tomto roce bylo taktéž opraveno vlakové nádraží. V roce 2008 je revitalizováno sídliště Chrost a opravena infrastruktura na místním hřbitově. Zároveň dochází k dalším investicím zejména do infrastruktury průmyslové zóny na Františku a taktéž se začínají opravovat mosty v obci, jež neodpovídají technickým normám. Fotbalové hřiště u základní školy na ulici Těrlická prochází taktéž značnou rekonstrukci.\n\nod roku 1864 do roku 1938\n\nod roku 1938 do roku 1975 (chronologicky za sebou)\n\nmezi roky 1975 až 1990 byla Horní Suchá součástí Havířova\n\nod roku 1990\n\nV důsledku útlumu na dole František se obec potýká s poměrně vysokou nezaměstnaností. Důl František byl po dlouhou dobu hlavním zaměstnavatelem v obci. Po roce 1990 se začalo hovořit o jeho možném útlumu. V roce 1995 došlo k spojení Dolu František, dolu Dukla a dolu Lazy do společného podniku. Řízení tohoto dolu bylo převedeno na důl Lazy v Orlové a v Horní Suché zbyl pouze závod František. Jelikož však byla těžba nerentabilní, bylo rozhodnuto o útlumu tohoto dolu, která byla dokončena v roce 1999. V následujících letech byly odstraněny obě železné těžní věže, dominanta Horní Suché, železobetónová těžní věž zůstala stát až do dnešní doby (ovšem jedna z variant je i zbourání této těžní věže).\n\nV obci je přesto poměrně hodně firem zabývajících se různými činnosti. Například společnost befra electronic, s.r.o. (elektronika a elektrotechnika), Lichtgitter CZ spol. s r. o. (železné rámy a mřížovina), Advanced World Transport, HORNSTAV CZ s.r.o. (stavební firma), Depos Horní Suchá, a.s. (nakládání s odpady). V souvislosti s otevřením průmyslové zóny na Františku došlo k snížení nezaměstnanosti v obci o 10% avšak vlivem světové ekonomické krize je v současné době (březen 2010) nezaměstnanost v obci Horní Suchá dle informací ÚP Karviná 20% - přesně 19,9%.\n\nPrvní škola v Horní Suché byla zřízena v roce 1810 z popudu církevních představitelů. Jelikož byla budova školy nevyhovující, byla v roce 1838 postavena nová budova (současný obecní úřad). Do roku 1869 byla škola organizována jako jednotřídní, od tohoto roku jako dvoutřídní. Současně došlo od roku 1870 ke změně vyučovacího jazyka: jako hlavní jazyk byl stanoven polský jazyk, český resp. moravský jazyk byl zaveden jako nepovinný. V 80. letech pak byla zavedena jako povinný jazyk němčina, která začala vytlačovat češtinu. V roce 1904 byla postavena budova tzv. červené školy, ve které sídlila polská škola.\n\nPo první světové válce došlo k znovuotevření české školy (od školního roku 1921/1922) tzv. obecná škola. V důsledku zvyšování počtu žáku došlo ke zpracování plánu na novou budovu školy, která byla otevřena od školního roku 1926/1927 (v současné době budova policie na Stonavské ulici). Od roku 1927/1928 byla otevřena v obci i měšťanská škola, která měla stejnou budovu s obecnou školou. Od roku 1938 byly české školy zrušeny, výuka probíhala nejprve na polských a poté na německých školách.\n\nPo 2. světové válce došlo k znovuotevření českých škol. Budova „obecné“ školy byla umístěna staré budově České školy, měšťanská škola byla situována v budově žluté polské školy (polsky - \"Wydziałówka\"). Současně od roku 1947 sloužila nová budova mateřské školy v Podolkovicích (dnes nevyužívaná budova mezi finskými domky).\n\nPo reformách školství se od roku 1953 situace ustálila tak, že se škola obecná (v té době tzv. národní) a měšťanská (v té době tzv. střední) spojila v jednu organizaci. Zvyšování počtu žáků však způsobilo nedostatek místa v budově. Z toho důvodu bylo rozhodnuto o stavbě nové budovy na ulici Těrlické. Ta byla slavnostně otevřena 26. ledna 1961. Od tohoto roku se vyučovalo v obou budovách školy, v tzv. Staré (ul. Stonavská) i Nové. V letech 1976-1977 se budova Staré školy rekonstruovala. V následujícím období se však technický stav budovy v důsledku poddolování nadále zhoršoval.\n\nV 90. letech se provedly stavební i organizační změny. Od školního roku 1991/92 byla uzavřena budova školky v Podolkovicích (do té doby působila zdejší školka jako kombinovaná, byly zde třídy české a polské). U Nové školy byla konečně po mnoha letech vybudována jídelna (v provozu od školního roku 1993/94) a skončilo tak období stravování žáků ve stísněných prostorách bývalé dílny. V letech 1994-96 se rekonstruovala budova \"staré školy\". V roce 1997 se pak začalo s plánovanou nadstavbou budovy \"nové školy\". Od školního roku 1997/98 je česká škola dislokována pouze v Nové budově. V důsledku demografického se počet žáků snižuje, proto se škola snaží zavádět nové předměty, které by přilákaly i žáky z okolních obcí. Uvažuje se o zvýšení výuky informatiky a jazyků.\n\nŘeditelé české školy\n\nPolské školství po roce 1945 zažívá menší rozkvět než české - důvodem je především růst počtu obyvatel přicházejících pracovat na důl František z jiných oblastí Československa. Škola se nejprve musí dělit s českou o budovy, po otevření nové školní budovy v roce 1961 se situace mění. Škola využívá červenou a žlutou budovu.\n\nV roce 1982 se polská škola stala tzv. střediskovou, tj. zajišťuje polskou výuku i pro okolní obce. Tato situace nastala v důsledku úbytku studentů polských škol na území okresu Karviná a v jeho důsledku k rušení polských škol. Tento trend se spolu s všeobecným demografickým vývojem devadesátých let 20. stol. a prvních let 21. stol. ještě umocnil.\n\nV posledních letech dochází k opravám zázemí školy - byla opravena podlaha tělocvičny, zřízena počítačová učebna.\nOd roku 2001 je zřizovatelem polské školy místní obecní úřad.\n\nV Horní Suché jsou nejčastěji zastoupeni ateisté, mezi věřícími převažuje katolické vyznání (podle sčítání lidu v roce 2001 je katolíků 34,1 % obyvatel obce). Dalšími vyznáními zastoupenými v obci jsou příslušníci Slezské církve evangelické augsburského vyznání a církve bratrské.\nV Horní Suché má sídlo místní římskokatolická farnost, která zde byla založena v roce 1867. Farním kostelem je kostel sv. Josefa, který vznikl v roce 1864 přestavbou z původní kaple. Kousek od kostela se nachází taktéž fara. V okolí kostela byl v minulosti místní hřbitov.\n\nEvangelická církev nemá na území obce vlastní kostel, věřící navštěvují nejčastěji kostel v Prostřední Suché. Na území hřbitova má církev kapli, která byla na přelomu tisíciletí opravena a ve které se jednou měsíčně slouží bohoslužba. Církev bratrská má vlastní modlitebnu v místní části Kouty. V srpnu 2018 si členové sboru připomenou 50 let od otevření nové modlitebny.\n\nV roce 1833 nechal založit požární jednotku hrabě Larisch. Tato jednotka byla složena z pracovníků místního cukrovaru a zanikla v roce 1873.\n\nPrvní historicky doložený hasičský sbor vzniknul v roce 1903. Byl založen na základě popudu starosty Jana Krzystka, při jeho vzniku se do něj přihlásilo 36 osob a veškeré vyzbrojení a vycvičení bylo hrazeno z darů. Jednotka byla začleněna do svazu \"Polská stráž požarna\". V roce 1935 se začala stavět požární zbrojnice, která byla dokončena v roce 1936. V tomto roce také vzniká česká hasičská jednotka.\nBěhem války sbor upadá – požární zbrojnice je prodána, majetek je konfiskován. Ke změně dochází až po válce, kdy je obnoven polský sbor, první cvičení se konalo 11. srpna 1945. Jelikož český hasičský sbor ztratil svou zbrojnici, využíval zbrojnici polského sboru.\nV roce 1948 dochází k sloučení obou dvou sborů. Po sloučení vznikají další aktivity, jako například založení dechového kroužku, či později v sedmdesátých letech se kativně profiluje soutěžní družstvo. V roce 1974 je k požární zbrojnici přistavěno sociální zařízení.\nV roce 1975 je Horní Suchá přičleněna k Havířovu a taktéž hasiči byli zařazeni do okrsku Havířov. Toto období trvalo do roku 1990, kdy se Horní Suchá osamostatnila. V současné době je sbor dobrovolných hasičů opět samostatný. V čele sboru stojí starosta Lucie Zsibritová, velitelem výjezdní jednotky je Rostislav Krhovjak.\n\n\n\"řazeno dle data\"\n\n\n\"řazeno abecedně, dle příjmení\"\n\n\nObci protéká potok Sušanka. V první polovině 18. století se obec rozdělila na několik částí:\n\n\nV obci působí Tělovýchovná jednota Depos (TJ Depos Horní Suchá), která v současné době sdružuje fotbalový, tenisový a oddíl asociace sportu pro všechny. Fotbalisté hráli v 70., 80. a 90. letech divizní soutěž, což byla svého času 3. nejvyšší fotbalová soutěž. Dnes se zde hraje Moravskoslezská krajská soutěž 1. B třídy, skupiny C. V Horní Suché rovněž od roku 2004 působí florbalový oddíl FbK Horní Suchá. Mezi známé sportovce patří např. Ondřej Broda (plavání), Petra a Martin Kocurovi (vodní lyžování), Miroslav Baranek (fotbal).\n\nV minulosti reprezentoval obci klub stolního tenisu START Horní Suchá, který ovšem sídlil v Havířově.\n\nZastupitelstvo obce Horní Suchá má 15 členů. Nejvíce křesel v komunálních volbách v roce 2014 získalo Sdružení Nezávislých Horní Suchá - 9 křesel. KSČM, ČSSD i KDU-ČSL si rozdělily po 2 mandátech.\n\n\n\n"}
{"id": "117467", "url": "https://cs.wikipedia.org/wiki?curid=117467", "title": "Petrovice u Karviné", "text": "Petrovice u Karviné\n\nObec Petrovice u Karviné ( \" \") se nachází v okrese Karviná v Moravskoslezském kraji. Leží severně od města Karviné, na východě a severu hraničí s Polskem (město Jastrzębie-Zdrój a obec Horní Marklovice).\n\nŽije zde obyvatel. Petrovice u Karviné tak jsou největší obcí v České republice, které nemá status městyse ani města (viz seznam).\n\nJejí čtyři části bývaly samostatnými vesnicemi, které byly několikrát spojeny a zase rozděleny. Definitivní sloučení v jednu obec proběhlo v roce 1952.\n\nPrvé písemné zmínky o obci Petrovice jsou z roku 1335 kdy je zmiňována existence kostela v dokumentu Svatopetrského haléře. Protože leží na území Slezska, prošla obec během své historie zajímavým vývojem z hlediska státního: patřila pod Polské království, České království, Rakouské císařství a později pod Rakousko-Uhersko. Součástí ČSR se stala až roku 1920 po válce s Polskem.\nPetrovice s okolními vesnicemi zastavil v roce 1569 těšínský kníže Bedřich Kazimír městu Fryštátu (součást dnešní Karviné). O tři roky později koupil Fryštát i s okolními vesnicemi Václav Cigán se Slupska, později jeho nejstarší syn Mikuláš zdědil mj. Petrovice. Ty se staly v roce 1727 součásti panství Ráj (část dnešní Karviné) vlastněného Rudolfem Taaffe které od něj roku 1792 odkoupil Jan Larisch-Mönnich, vlastnil je až do pozemkové reformy po první světové válce.\n\nRoku 1855 byla postavena nádražní budova pro středem vesnice vedoucí jednokolejnou železniční trať, součást Severní dráhy císaře Ferdinanda, v roce 1889 byla zdvojkolejněná. Nádraží v Petrovicích se v roce 1898 stalo výchozím bodem 11,4 km dlouhé Karvinské Místní dráhy KFNB, která vedla na hlavní karvinské nádraží, dnes zakončené na km 5,2 za stanicí Karviná město. V říjnu 1938 bylo území zabráno Polskem a následovala nacistické okupace. Petrovice u Karviné byly osvobozeny dne 1. května 1945 Sovětskou armádou, předtím byla v blízkosti víc než měsíc frontová čára.\n\nPři sčítání roku 1850 měly Petrovice u Karviné 903 obyvatel, v roce 1930 bylo evidováno 1594 obyvatel a 242 domů. Roku 1980 se počet obyvatel zvýšil na 3830 osob a bylo napočteno 1209 bytů; z toho k české národnosti se hlásilo 78,5 %, k polské 15,9 % a ke slovenské 4,6 % obyvatel. Počátkem roku 2011 zde žilo 5350 obyvatel, v roce 2006 jich bylo 5499.\n\nRozvoji obce pomohla výstavba železniční stanice a také chemická továrna na sodu, kterou nechal vybudovat Jindřich Larisch-Mönnich. Chemička sice roku 1958 zanikla, ale železniční stanice existuje dodnes a je důležitou přechodovou stanicí. V obci se nachází motokrosová dráha - Petrovická kotlina, kde se pořádá mezinárodní mistrovství ČR v motokrosu. Jsou zde dva fotbalové kluby, v Závadě je hřiště fotbalového klubu T.J. Lokomotiva Petrovice, v Petrovicích zase působí tým T.J. Inter Petrovice. Velmi úspěšní jsou také hráči florbalového klubu Z.F.K. Petrovice, kteří v současnosti hrají 2. ligu. Největší událostí v Petrovicích jsou každoročně pořádané obecní slavnosti, a to v areálu Petrovické kotliny.\n\n\n\n"}
{"id": "117468", "url": "https://cs.wikipedia.org/wiki?curid=117468", "title": "Dětmarovice", "text": "Dětmarovice\n\nObec Dětmarovice ( ', ' či \"\") se nachází v okrese Karviná v Moravskoslezském kraji. Součástí obce je i osada Koukolná. V Dětmarovicích žije obyvatel. Nachází se zde stejnojmenná tepelná elektrárna.\n\nPrvní písemná zmínka o obci pochází z roku 1305 v soupisu daňových povinností těšínských knížat. O nejstarší historii obce máme málo zpráv. V první době patřila obec, jak výše uvedeno, do majetku těšínských knížat. Kníže Přemek prodal v roce 1362 polovinu Dětmarovic Držkovi z Věřňovic, druhou polovinu si dále podržel. Rod Držkových z Věřňovic se pak píše z Dětmarovic. Poblíž Dětmarovic byla na břehu Olše mezi Koukolnou a Věřňovicemi ještě jedna ves. Byly to Šepetovice. Stál tam mlýn a právě ten v roce 1430 jmenovaný Držka prodal. Tato ves později zanikla, v roce 1571 je již uváděna jako pustá.\n\nRod Držkových vystřídal rod z Březovic. Později se polovina vsi dostala do držení orlovského kláštera, odkud ji v roce 1560 ve sporu o nástupce zemřelého opata zabral kníže Adam. Tím byla ves opět spojena v jeden hospodářský celek. Jako součást knížecího majetku, jmenovitě panství fryštátského, sdílely Dětmarovice jeho osudy. V poslední čtvrtině 17. století byly však již součástí taafovského panství dolnolutyňského.\n\nRoku 1792 koupil Dětmarovice Jan Larisch a spojil je s karvinskými statky. V tomto svazku setrvaly až do zrušení poddanství v roce 1848. Pozemková držba však zůstala v rukou uhlobaronů Larischů až do první pozemkové reformy v letech 1924 – 1927, kdy byly postátněny některé statky, ostatní vlastnictví bylo zrušeno po osvobození v roce 1945.\n\nV letech 1872 – 1875 byla k Dětmarovicím přičleněna samostatná obec Koukolná (159 ha). Ta vznikla o řadu let později než Dětmarovice. První dochovaná zmínka o samostatné obci Koukolná pochází z roku 1447, kdy se objevuje na výčtu majetku Fryštátska. Po více než 400 let to byla samostatná ves, která měla i svou vlastní pečeť. Dnes je pouze částí obce Dětmarovice. Ale zůstala zachována samostatná katastrální evidence.\n\nDne 9. října 1938 byl proveden zábor obce Polskem, následovalo období nacistické okupace. Obec byla osvobozena 1. května 1945 sovětskými jednotkami.\n\nObec patřila k fryštátskému soudnímu okresu až do roku 1855, kdy připadla k bohumínskému smíšenému okresu, od roku 1868 byl tento okres začleněn pod hejtmanství ve Fryštátě. Po záboru obce Polskem se Dětmarovice staly součástí okresu Těšín. Od roku 1949 patřila obec do okresu Karviná. Začátkem osmdesátých let město Orlová vykoupilo 68 rodinných domů pro výstavbu sídliště 5. etapa. Tím se zmenšila rozloha obce a také se snížil počet obyvatel.\n\nMezi hlavní historické památky patří Něbrojova kaple zasvěcená sv. Isidorovi – rolníkovi z roku 1860 a římskokatolický farní kostel sv. Maří Magdalény postavený v letech 1869-1870 v neorenesančním stylu.\n\nNěbrojova kaple zasvěcená sv. Isidorovi je pojmenována po dětmarovickém fojtovi z devatenáctého století. Dle dochovaných historických materiálů se kaple nachází v blízkosti pohřebiště z třicetileté války a je opředena i několika legendami.\n\nJednolodní kostel sv. Maří Magdalény byl postaven na místě původního dřevěného kostelíka. Je vyzdoben nástropními malbami z roku 1958 znázorňujícími výjevy z bible od akademického malíře Josefa Drhy. V interiéru jsou umístěny i některé sochy z původního dřevěného kostelíka. Jsou dílem regionálního umělce z konce 18. století. V roce 1995 byly ve věži kostela nainstalovány tři nové bronzové zvony.\n\nJen několik desítek metrů od frekventované silnice v lokalitě Bendova usedlost se nachází pět památných stromů – tři lípy malolisté a dva duby letní. Na místním hřbitově se nachází pomník obětem první světové války a v parku před Dělnickým domem pomník obětem druhé světové války.\n\nOd roku 1996 Dětmarovice užívají oficiální znak obce. Na jeho zpracování se podíleli heraldik PhDr. Karel Müller, ředitel Zemského archivu v Opavě a Jan Tejkal z Ostravy. Dne 14. května 1996 starosta obce Ing. Adolf Neuwert a člen obecní rady Josef Tomčík z rukou předsedy poslanecké sněmovny PhDr. Milana Uhdeho slavnostně v Praze převzali dekret o udělení symbolů obce.\n\nZákladem znaku je modrý znakový štít a základem praporu modrý list, které nesou dvě dominantní figury, zlatou stylizovanou turbínu a stříbrný květ koukolu. Zařazení figury turbíny je symbolickým vyjádřením Dětmarovic, které jsou známy především elektrárnou. Figura koukolu je logickým tzv. mluvícím znamením místní části, kdysi samostatné obce, Koukolná.\n\nBarevné řešení má tři výkladové roviny: \n\nKatastr obce je vklíněn do zářezu zvlněné pahorkatiny, jíž si prodrala cestu řeka Olše. Na jejím dolním toku se vytvořila poměrně široká údolní niva. Z potoků je největší Mlýnka a na severním okraji obce vtéká z pravé strany do Olše hraniční říčka Petrůvka. Na pravém břehu Olše (již na katastru Karviné) se nachází vodní komplex 15 rybníků, oddělených od sebe jen úzkými hrázemi, o rozloze 1,4 km², z nichž největší je Větrov (48 ha), jenž sousedí s katastrem Koukolné.\nObec je plná kontrastů. Na straně jedné průmysl, krajina protkaná dráty a stožáry vysokého napětí, kde téměř z každého místa jsou vidět komíny zdejší elektrárny a na straně druhé hezká místa uprostřed zeleně. Lesy, louky a malebná zákoutíčka, zajímavá květena a poměrně dost zvěře. Z kopců úžasné pohledy na okolní města Orlová a Karviná či do sousedního Polska. Za dobré viditelnosti je možné dokonce spatřit na obzoru třicet kilometrů vzdálené Beskydy. Úřady, instituce a občanská vybavenost se nachází v centru obce u hlavního silničního tahu Bohumín – Karviná. Do této oblasti je rovněž soustředěna souvislá zástavba rodinných domků. V posledních pěti letech se obec intenzivně rozrůstá.\nSeverní část obce je průmyslová, tvořena především největším závodem na katastru obce – tepelnou elektrárnou Dětmarovice, která svým výkonem 800 MW je největší elektrárnou v rámci Moravy a Českého Slezska a současně největší tepelnou elektrárnou v České republice spalující černé uhlí. Výstavba proběhla v letech 1971 – 1976, do sítě dodává jak elektrickou energii, tak i teplo. Elektrárna je od 1. 9. 1998 plně odsířena. Je situována v blízkosti frekventované železniční trati Praha/Vídeň – Varšava. Kromě elektrárny jsou v této části obce soustředěny i další průmyslové podniky a větší i menší podnikatelské subjekty.\n\nV obci se nacházejí 2 mateřské školy (jedna v centru obce u parčíku poblíž Dělnického domu a druhá v Koukolné) a také základní škola s tělocvičnou, školní družinou a jídelnou. V letech 2007 – 2009 prošel komplex základní školy rozsáhlou rekonstrukcí. V základní škole se nachází od roku 2005 pobočka Základní umělecké školy Rychvald.\n\n\n"}
{"id": "117469", "url": "https://cs.wikipedia.org/wiki?curid=117469", "title": "Dolní Lutyně", "text": "Dolní Lutyně\n\nDolní Lutyně (do roku 1946 Německá Lutyně, ', ', Slezskoněmecky \"Nieder Leuten\") je hornoslezská obec v okrese Karviná v Moravskoslezském kraji. Žije zde obyvatel. Obec Dolní Lutyně je třetí největší obcí v ČR bez statutu města. Část obyvatel tvoří polská menšina.\n\nObec Dolní Lutyně se rozprostírá na území Ostravské pánve, v nížině řeky Olše východně od Bohumína. Svým severním okrajem hraničí s Polskem. Sídelní strukturu tvoří dvě dříve samostatné obce Dolní Lutyně a Věřňovice, které byly sloučeny v roce 1975. Krajina ve které obec leží, je mírně zvlněná. Nejvyšší část obce se nazývá Výšina, na protilehlé straně se nachází místní část Zbytky. Největším vodním tokem je řeka Olše, která protéká severní části obce. Tato oblast o rozloze 5,6 ha, která se nachází ve Věřňovicích, je dnes chráněným územím coby přírodní památka Věřňovice. Do Olše se vlévá potok Lutyňka, který obcí Dolní Lutyně protéká. Z větších vodních ploch se na území nachází vodní plocha pískovny a Farský rybník.\n\nRozhodnutím předsedy Poslanecké sněmovny Parlamentu ČR z 15. července 1993 je znakem Dolní Lutyně modrý štít se zlatým snopem tvořeným třemi viditelnými hrstmi a provázeným po stranách stříbrnými růžemi, které mají symbolizovat připojené Věřňovice. Tři hrsti obilného snopu symbolizují soužití obyvatel české, polské a slovenské národnosti.\n\nObec Dolní Lutyně disponovala svým vlastním pečetidlem již od roku 1723. Jednalo se o oválný typář, který nesl v pečetním poli kolmo postavený snop, z něhož vyrůstal kříž obtočený hadem. Pod snopem leží vidle (podávky), přes které jsou položeny dva srpy vedle sebe. Toto pečetidlo používala obec ještě v první polovině 19. století. Na pozdějším polském úředním razítku došlo k určité modifikaci symboliky, snop zůstal a za něj byly umístěny zemědělské nástroje - kosa, cep a hrábě. V období první republiky se používalo pouze nápisové razítko, avšak na razítku místního národního výboru ze druhé poloviny 40. let je již opět snop a za ním zkříženy kosa, hrábě, cep, vidle a srp.\n\nVěřňovice měly také od roku 1723 své pečetidlo, které obec používala až do první poloviny 19. století. Pečetní pole oválného typáře bylo tvořeno zkříženými hráběmi, cepem a lopatou ve spodní části pečetě, horní část byla prázdná.\n\nMístní název Lutyň byl utvořen od základu lut-, který je v polském slově luty, což znamená lítý neboli krutý. Například polský název února je luty - lítý měsíc, měsíc, ve kterém jsou kruté mrazy.Od slovního základu lut- vzniklo jméno Lutyňa pomocí přípony -yňa. Lutyňa znamenalo původně studené, mrazivé místo, nebo studený, ledový potok.\n\nJe možný i jiný výklad původu tohoto názvu. Název Lutyň mohl vzniknout příponou -yňa do výrazu Lut, Lutobor. V tomto případě by tedy šlo o název označující majetek původního vlastníka. Podobně tomu bylo u názvů Bechyně, Kněhyně nebo Hrabyně.\n\n\nDolní Lutyně je v historickém místopisu země Moravské zmiňována jako obec se dvěma zámky a farním kostelem sv. Jana Křtitele. Poprvé se tato obec se 72 lány objevuje v soupisu desátků vratislavského biskupství z roku 1305, kde je nazývána jako Luthina. Ves byla původně knížecí, ale kníže Přemek ji spolu s Horní (Polskou) Lutyní v roce 1365 prodal za 400 hřiven stříbra Paškovi Barutswerde. Později část vsi opět připadla těšínským knížatům k jejich fryštátskému panství a část zůstávala samostatným statkem. Z jeho držitelů jsou doloženi v letech 1475 - 1486 Jan z Lutyně, po něm Jiřík Liška, který se v roce 1581 oženil s Annou z Rudz. Dále se majitelé střídali. Držitelé Lutyně byli Hanuš Geraltovský z Geraltovic, Jáchym Geraltovský z Geraltovic, jehož manželka byla Anna Kochtická z Kochtic a také Jan Pražma z Bílkovic.\n\nRoku 1639 po Anně Kochtické z Kochtic držel Lutyni její druhý manžel Jan Jindřich hrabě Šlik a později Jindřich Vilém hrabě Šlik, po jeho smrti v roce 1660 se ujala statku vdova Alžběta Maximiliana, svobodná paní z Drahotouš, která se opět provdala nejprve za Františka Arnošta hraběte Šlika a pak za Františka hraběte Taafeho, který v roce 1700 Dolní Lutyni zdědil. Po Františku dědil statek jeho synovec Jan Theobald hrabě Taafe (zemřel 1738), dále Mikuláš hrabě Taafe, jenž vystavěl roku 1746 v Dolní Lutyni kostel. Zemřel roku 1766 a zanechal statek svému vnukovi Rudolfu hraběti Taafemu, který prodal Dolní Lutyni roku 1792 Janu hraběti Larischovi, majiteli Karviné. Od té doby měla Dolní Lutyně stejné majitele s Karvinou. Od roku 1864 je ves Dolní Lutyně samostatnou obcí. Po Janu hraběti Larischovi vlastnil Karvinou a s ní i Dolní Lutyni jeho syn Jindřích hrabě Larisch-Mönich, který zemřel v roce 1859. Jeho nástupce Jan hrabě Larisch-Mönich zemřel v roce 1884 v Anglii. Dále dědil Jindřich hrabě a v roce 1923 dr. Jan Larisch-Mönich.\n\nV roce 2012 přešla obec z ORP Orlová do ORP Bohumín. Počátkem roku 2015 zde žilo 5 155 obyvatel, přitom o deset let dříve to bylo 4 719 obyvatel.\n\nSídelní strukturu tvoří dvě dříve samostatné obce Dolní Lutyně a Věřňovice, které byly sloučeny v roce 1975. Dolní Lutyně se ještě dělí na části Střed, Zbytky, Výšina a Nerad.\n\nObec se rozkládá na 2 488 ha, k roku 2013 měla Dolní Lutyně celkem 1 490 domů a 4 966 obyvatel, z toho Věřňovice tvořily 221 domů a 658 obyvatel.\n\nÚzemím obce prochází dálnice D1, která zde překračuje hranici do Polska. Dále vede obcí silnice I/67 mezi Karvinou a Bohumínem. Na území obce zasahuje i silnice II/474 mezi Orlovou a Dětmarovicemi.\nSilnice III. třídy jsou:\nV severní části obce (části zvané Nerad) zastavují osobní vlaky tratě 320 Bohumín - Mosty u Jablunkova - Čadca, kde zastavují a až 3 páry vlaků z Bohumína do Petrovic u Karviné a zpět (v tomto případě se zastavuje na znamení). Zastávka Dolní Lutyně má 2 nástupiště a 2 koleje s přístřešky proti povětrnostním vlivům. Vstup na nástupiště je bezbariérový. Poblíž stanice se nachází veřejné parkoviště a úschovna kol. Na zastávku se plánují dodat kontejnery na třídění odpadu.\n\n\n\n\n\n\n"}
{"id": "117472", "url": "https://cs.wikipedia.org/wiki?curid=117472", "title": "Drmoul", "text": "Drmoul\n\nObec Drmoul ( \"Dürrmaul\") se nachází v okrese Cheb, kraj Karlovarský. Žije zde  obyvatel.\n\nPrvní písemná zpráva o obci je datována do rozmezí let 1366–1368. Ves \"Dürrenmaul\" byla uvedena mezi lokalitami příslušejícími k tzv. „Novým Čechám“ krále Karla IV. Významným mezníkem Karlových snah se stal 7. duben 1348, kdy vydal soubor listin, jimiž jednak potvrdil dosavadní práva a výsady českých knížat a králů, jednak vymezil základní obsah státoprávní instituce zemí České koruny. Tato zásada byla zakotvena do Zlaté buly. A právě do tohoto vymezeného území obec \"Dürrenmaul\" patří.\n\nLesní židovský hřbitov se nachází cca 2 km západně od obce Drmoul, ve svahu Panského vrchu sevřen smrkovým porostem. Hřbitov je odborníky uznáván jako velice starý a zachovalý s klasicistními a žulovými náhrobky. Převážná část náhrobků má květinové motivy a tim jsou řazeny až k lidovému umění. Nejstarší náhrobek byl poznán z roku 1656. Jde o muže Jicchoka, otce Jaakova.\n\nCech svatého Víta (německy \"St. Veits Zeche\") je zaniklá obec, ležící z větší části v katastru dnešní obce Drmoul a z menší části v katastrálním území obce Trstěnice. Po druhé světové válce zde vznikl vojenský prostor, který byl uzavřen až do 90. let 20. století V roce 2010 zde vznikla naučná stezka a v roce 2011 byl odhalen památník zaniklé obci.\n\n"}
{"id": "117473", "url": "https://cs.wikipedia.org/wiki?curid=117473", "title": "Stříbrná", "text": "Stříbrná\n\nObec Stříbrná (něm. \"Silberbach\") se nachází v okrese Sokolov, kraj Karlovarský. Součástí obce jsou osady \"Rájec\" (známější pod jménem \"Nancy\") a \"Nová Ves\" (něm. \"Neudorf\"). Jedná se o typickou obec se zástavbou soustředěnou při hlavní cestě a roztroušenou po okolních svazích. Žije zde  obyvatel.\n\nObec se rozkládá v katastrálních územích \"Stříbrná\" o rozloze 23,9  km a \"Nová Ves u Kraslic\" o rozloze 9,6  km.\n\nNěmecké jméno obce \"Silberbach\" nepochybně souvisí s názvem místního potoka. O pojmenování mluví i zdejší pověsti, spojované se starým hradem na Zámeckém vrchu. Podle pověsti dostal potok jméno podle \"stříbrné\" koule z hradní věže, která se do něho při dobývání hradu skulila. Jméno potoka a obce nemůžeme spojovat ani s těžbou stříbrné rudy. Ta se zde sice těžila, ale nepatřila k hlavním rudám, kterou byla cínová ruda. V minulosti byl téměř každý potok s čistou průzračnou vodou a s písčitým dnem, nazýván \"stříbrným\".\n\nZ geomorfologického hlediska se území řadí do celku Krušné hory, podcelku Klínovecká hornatina. Území obce je poměrně rozsáhlé a jeho nadmořská výška se pohybuje mezi 600 až 800 metry. Horské a lesní porosty, tvořící největší část území, mají nadmořskou výšku 750 až 850 metrů. Řada okolních vrcholů však převyšuje nadmořskou výšku 900 m. Nejvyšší horou je Špičák (991 m), jehož vrchol je nejvyšším bodem nejen Kraslicka, ale i celého Sokolovského okresu. Území obce se rozkládá v západní části přírodního parku Přebuz, obcí protéká Stříbrný potok.\n\nV literatuře se nejčastěji uvádí, že první písemná zmínka o Stříbrné pochází z roku 1601. Údaj vychází z kraslické horní knihy. Tento zápis však nehovoří explicitně o obci, ale o dolování na Stříbrném potoce.\nZe stejného roku je i zápis o propůjčení dvou rudných jam u staré štoly na Stříbrném potoce. Jde tedy spíše o doklad Stříbrného potoka, než o samotné osadě Stříbrná. Zmínky o osidlování tohoto místa jsou však starší. V soudní a městské knize Kraslic se 28. května 1574 uvádí prodej nemovitostí v okolí Stříbrného potoka, v místě dnešní obce. Nezpochybnitelné je, že Stříbrná vděčí za svůj vznik hornictví, které sem zejména v 16. století a v polovině 17. století přivádělo hodně přistěhovalců. Těžila se zde olověná ruda i rudy mědi. Doly na stříbro zde měly nepatrný význam. Ještě dříve se zde provádělo rýžování cínovce ve vodách horských potoků. Z písemností z roku 1611 jsou známa jména některých těchto osídlenců. Byla zde i tavírna, která ovšem v roce 1755 vyhořela. Po jejím obnovení sloužila ještě šestnáct let. Místo se zpočátku vyvíjelo jako část města Kraslice, jako osada v údolí a okolí Stříbrného potoka. Dříve, než tu vznikla samostatná osada, patřily k panství Kraslice tři další osady na Stříbrném potoce. Od roku 1666 patřila Stříbrná Nosticům. Roku 1720 se ve Stříbrné připomíná manufaktura na výrobu mědi a mosazi. Tato mosazárna byla jedinou svého druhu v celém rakouském mocnářství. Povozy naložené mosazí odtud jezdily v létě přes Alpy až do Benátek. Provoz mosazárny zajišťovalo asi 200 dělníků. Tito odborníci byli protestanty a šli sem pracovat s podmínkou, že jim bude zachována náboženská svoboda. Tu jim František Antonín Nostic zaručil.\n\nV období 1720 až 1750 bylo dokonce ve Stříbrné započato se stavbou protestantského kostela. Barokní stavba však nebyla dokončena, neboť došlo k poklesu výroby mosazi a nakonec i k zastavení celého provozu. Dlouho tu stálo torzo s průčelím nedostavěného kostela. Roku 1821 byla opuštěná mosazárna přebudována na továrnu na modrotisk. Ta pracovala do roku 1900. Roku 1823 přišli do Stříbrné majitelé česárny a přádelny vlny v Kraslicích. Vytvořili zde další pracovní příležitosti v textilní výrobě. Od Nosticů koupili zbytky budov zrušené sklárny v Nancy a v rozmezí let 1826 až 1830 tu zbudovali přádelnu vlny. Po roce 1848 však tato přádelna v Nancy zanikla. V letech 1869–1880 byla Stříbrná osadou obce Zelená Hora (\"Grünberg\"). Samostatnou obcí se stala Stříbrná roku 1890 a byla obcí okresu Kraslice. Roku 1914 byla obec elektrifikována, v roce 1931 došlo k otevření kina v hotelu \"Deutsches Hof\". Do života Stříbrné tvrdě zasáhly obě světové války. Roku 1914 začali muži odcházet na frontu. 30. června 1915 byl vypraven z okresu Kraslice transport 150 dělnic do jedné muniční továrny v Dolních Rakousích. Od roku 1961 je Stříbrná obcí v okrese Sokolov.\n\nPo odsunu německého obyvatelstva po druhé světové válce došlo k výraznému poklesu počtu obyvatel. Ze Stříbrné odešlo 2 557 obyvatel a obec se postupně vylidňovala. I když do Stříbrné přicházeli noví obyvatelé z vnitrozemí i reemigranti z různých zemí, došlo k devastaci zemědělských a průmyslových podniků i bytového fondu. Část katastru se dostala do hraničního pásma a mnoho opuštěných usedlostí bylo zbořeno, rozstříleno nebo rozkradeno. Od roku 1964 začali postupně do neobývaných nebo rozpadajících se domů přicházet noví obyvatelé, chalupáři a rekreanti. Vzniklo zde i několik rekreačních středisek, školy v přírodě a lyžařské vleky.\n\n\nObec a její okolí jsou v létě i v zimě hojně navštěvované turisty. Řada značených turisticky tras i cyklostezek umožňuje túry po západním Krušnohoří. Pro lyžaře je v zimním období k dispozici několik lyžařských vleků a tři lyžařské sjezdovky. Běžkařům slouží upravená Krušnohorská magistrála, spojující nedalekou Bublavu s Božím Darem. Oblíbenou akcí je novoroční výstup na Špičák, nejvyšší vrchol západního Krušnohoří.\n\n"}
{"id": "117474", "url": "https://cs.wikipedia.org/wiki?curid=117474", "title": "Kobylá nad Vidnavkou", "text": "Kobylá nad Vidnavkou\n\nObec Kobylá nad Vidnavkou (dříve jen \"Kobylá\", něm. \"Jungferndorf\") se nachází v okrese Jeseník v Olomouckém kraji. Žije zde obyvatel.\n\nObec Kobylá nad Vidnavkou sousedí na severovýchodě s obcí Velká Kraš, na západě s obcí Bernartice a na jihu s městem Žulová a obcí Černá Voda. Od okresního města Jeseník je vzdálena 14,5 km a od krajského města Olomouc 84 km.\n\nGeomorfologicky patří Kobylá nad Vidnavkou k provincii Česká vysočina, subprovincii krkonošsko-jesenické (sudetské), oblasti Krkonošsko-jesenické podhůří (Sudetské podhůří), geomorfologický celek Žulovská pahorkatina. Nejvyšším bodem je \"Jahodník\" (379 m n. m.).\n\nÚzemí Kobylé nad Vidnavkou patří do povodí Odry, resp. Kladské Nisy. Protéká jí zhruba severním směrem říčka Vidnavka, do které se zde vlévá zleva \"Skorošický potok\". Na jih od Kobylé je na místní vodoteči menší nádrž \"Šírava\" a v nejjižnějším cípu katastru se na \"Plavném potoce\" nalézají \"Plavné rybníky\".\n\nÚzemí obce pokrývá ze 60,5 % zemědělská půda (44,5 % orná půda, 14 % louky a pastviny) a z 31,5 % les.\n\nPrvní písemná zmínka o obci pochází z roku 1291 z listiny popisující stav kolem roku 1266. Roku 1284 byla Kobylá součástí otmuchovského obvodu a označuje se jako \"Cobila\", roku 1305 je zmiňována jako \"Kobula\" a tehdy zde bylo 24 lánů a zákupní fojtství. Až k roku 1378 je doložen německý název \"Juncfrowindorf\", tedy \"Panenská ves\". Jeho původ není jasný (ves nikdy nepatřila ženskému klášteru). Pověsti o založení vsi ženou nebo o pánu z Koblitz, který měl jen dcery, se opíraly i o zobrazení čtyř dívek nad vchodem do zdejšího renesančního zámku.\n\nVes patřila vratislavskému biskupství a byla spravována z hradu Kaltenštejna, po jeho zánuku z Otmuchova a později z Vidnavy (s tou byla koncem 15. století i zastavována biskupovým věřitelům). V 15. století částečně zpustla a nový rozvoj začal spolu s provozem sklárny, doložené roku 1509. Její majitel Heinrich Niemitz získal od biskupa rovněž zdejší rytířské fojtství (nejpozději roku 1527). Niklas von Niemitz, biskupský hejtman na Jánském Vrchu, zde zakoupil jakýsi statek roku 1566 a 1573 k němu připojil i statek fojtský. Roku 1571 přestavěl bývalou tvrz na renesanční zámek. Jeho rodina Kobylou držela až do roku 1611, kdy ji Henrich Niemitz von Wilkau prodal významnému státníkovi ve službách vratislavského biskupa a později též císařů Rudolfa II. a Matyáše, a současně pozdně humanistickému učenci a básníkovi, Johannu Mathiasi Wackerovi von Wackenfels (1550-1619).\n\nPo Wackerově smrti získala statek jeho dcera Maria Emilia, provdaná za Simona Hieronyma svobodného pána von Sprinzenstein (†1639). Za třicetileté války Kobylá opět částečně zpustla. Po Simonu Sprinzensteinovi dědil jeho syn Ferdinand Maxmilian (†1679), jehož dcera Kateřina kobylské fojtství ještě za života otce roku 1670 prodala Ferdinandu Andreasi Beerovi von Beerenberg (†1681). Po jeho dceři Johanně (†1692) dědil nejdříve její syn z prvního manželství Franz Erdmann von Zischwitz (Tschischwitz) und Kunitz, ale ještě téhož roku její druhý manžel Carl Heinrich von Winanko und Wertenstein, který od vratislavského biskupa odkoupil roku 1697 i jeho část Kobylé, a celou ves tak sjednotil.\n\nSyn Karla Heinricha Johann Leopold von Winanko prodal panství roku 1740 Johannu Franzi svobodnému pánu von Mondbach, po jehož smrti (1760) jej jeho dědicové prodali roku 1762 Johannu Christofovi von Wimmersperg (Wimmmersberg). Jeho dcera Terezie pak roku 1800 Kobylou přenechala své sestře Marii Anně, provdané od roku 1768 za Johanna Ernsta von Skal und Gross-Ellguth (†1813), v jejichž rodině statek zůstal až do roku 1946. Konkrétně byli jeho majiteli Karel Kletus, od r. 1801 svobodný pán von Skal, který Kobylou odkoupil od své matky roku 1815 a zemřel roku 1837, po něm Ferdinand Carl Wilhelm (1837-1879), Carl (1880-1905), Ferdinand I. (1905-1935) a naposledy v letech 1935-1946 Ferdinand II.\n\nKobylský statek byl základem hospodářského života vsi. V roce 1722 k němu patřily tři dvory s chovem ovcí a pivovar, pak přibyly tři palírny a dočasně též papírna. Obyvatelé se živili rovněž domáckou výrobou lněné příze. Jako v jiných obcích Jesenicka i zde byly ve druhé polovině 19. století založeny menší doly a kamenické dílny.\n\nRoku 1785 bylo v Kobylé zřízeno římskokatolické lokální kaplanství a o dva roky později zde byl postaven kostel sv. Jáchyma. Kaplanství bylo roku 1885, při příležitosti stoletého jubilea, povýšeno na farnost. U kostela fungovala rovněž od roku 1785 škola. Od roku 1886/1906 až do roku 1950 v obci působily vidnavské boromejky, které zde zřídily charitativní domov. Mezi obyvateli měla největší podporu strana křesťansko-sociální.\n\nZa války byl v obci u zámku menší zajatecký tábor. Internovaní ruští, francouzští a angličtí zajatci pracovali na velkostatku. Těsně před koncem války zajatci zabili stráže a z tábora uprchli.\n\nPo konci II. světové války a odsunu německého obyvatelstva zanikla i většina nezemědělských činností v obci. Velkostatek (a od roku 1960 i ostatní zemědělskou půdu) převzal Státní statek Žulová, roku 1980 pak Jednotné zemědělské družstvo Bernartice.\n\nKobylá byla samostatnou obcí až do 1. ledna 1976, kdy byla připojena k Žulové. Teprve k 1. lednu 2001 se na základě místního referenda opět osamostatnila. Od té doby je také její název rozšířen o přívlastek \"nad Vidnavkou\".\n\nKobylá je členem Mikroregionu Žulovsko, svazku obcí vzniklého v roce 2003. Obec je také členem Sdružení měst a obcí Jesenicka (SMOJ), které tvoří obce okresu Jeseník, a Euroregionu Praděd.\n\nSoučástí obce bývala osada Annín (také \"Annaberk\", něm. \"Annaberg\"), založená roku 1803 Marií Annou svobodnou paní von Wimmersberg, provdanou von Skal und Groß-Ellguth, tehdejší majitelkou Kobylé, a pojmenovaná po ní. Osada ležela 1,75 km na západ od Kobylé a zanikla v 50. letech 20. století. Mezi zříceninami obytných a hospodářských budov stojí zpustošený kostelík sv. Josefa.\n\n\"Správní příslušnost Kobylé nad Vidnavkou od roku 1848\"\n\nPočet obyvatel Černé Vody podle sčítání nebo jiných úředních záznamů:\n\n\"Celá obec (včetně Annína)\"\nV obci Kobylá nad Vidnavkou je evidováno 126 adres : 124 čísla popisná (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 108 domů, z toho 98 trvale obydlených.\n\n\"Osada Annín\"\nZ hlediska římskokatolické církevní správy spadá obec Kobylá nad Vidnavkou pod farnost Kobylá nad Vidnavkou. Ta je součástí děkanátu Jeseník diecéze ostravsko-opavské.\n\nVěřící Českobratrské církve evangelické patří k farnímu sboru Javorník u Jeseníku. V Kobylé formálně existuje kazatelská stanice, kde se však bohoslužby již delší dobu nekonají. Věřící Československé církve husitské patří k náboženské obci v Jeseníku, kde je i sídlo farnosti pro pravoslavné věřící.\n\n\n\nKobylou vede regionální železniční trať č. 295 (železniční trať Lipová Lázně - Javorník ve Slezsku). Na území obce je zastávka této trati s názvem „Kobylá nad Vidnavkou“.\n\nObcí prochází pouze silnice III. třídy severojižním směrem ze Žulové na Velkou Kraš a dále na Vidnavu anebo Bílou Vodu.\n\nV obci se nachází mateřská škola a základní škola nižšího stupně (1.-5. ročník).\n\n"}
{"id": "117475", "url": "https://cs.wikipedia.org/wiki?curid=117475", "title": "Hradec-Nová Ves", "text": "Hradec-Nová Ves\n\nObec Hradec-Nová Ves (něm. \"Gröditz-Neudorf\", pol. \"Grodziec-Nowa Wieś\") se nachází v okrese Jeseník v Olomouckém kraji. Žije zde obyvatel.\n\nObec Hradec-Nová Ves sousedí na severozápadě s obcemi Velké Kunětice a Supíkovice, na jihozápadě s obcí Písečná a na východě s obcí Mikulovice. Od okresního města Jeseník je vzdálena 8,5 km a od krajského města Olomouc 77,5 km.\n\nGeomorfologicky patří Hradec-Nová Ves k provincii Česká vysočina, subprovincii krkonošsko-jesenické (sudetské), oblasti jesenické (východosudetské), geomorfologický celek Zlatohorská vrchovina (podcelek Bělská pahorkatina). Nejvyšším bodem je kopec \"Na vyhlídce\" (503 m n. m.).\n\nÚzemí Hradce-Nové Vsi patří do povodí Odry, resp. Kladské Nisy. Katastru Hradce se dotýká říčka Bělá, do které ústí východním směrem tekoucí drobné vodoteče odvodňující území obce.\n\nÚzemí obce pokrývá z 67,5 % zemědělská půda (54 % orná půda, 9,5 % louky a pastviny) a z 23 % les.\n\nPrvní písemná zmínka o obci pochází z roku 1424 (zmínka z roku 1351 není jednoznačná), kdy je jejím držitelem jmenován Mikuláš Grödis. Je pravděpodobné, že převzal toto jméno podle názvu vlastněné vsi, a ten je pak odvozen od slova „grodzić“ – hradit, což potvrzují zbytky opevnění. Je však i možný opačný výklad. V každém případě je český název \"Hradec\" oproti německému \"Gröditz\" dosvědčen poměrně pozdě.\n\nVesnice byla jako drobný statek udělována vratislavskými biskupy v léno. Roku 1617 je získal biskupský rada Rathaube (jeho manželka Marie Magdaléna Pruskovská z Pruskova se později provdala za Kryštofa Ferdinanda Popela z Lobkovic). Roku 1768 je držel Jan Václav hrabě Trautmannsdorf, roku 1772 vdova po něm Gabriela, která léno roku 1782 prodala říšskému hraběti Henckelovi von Donnersmarck, ten je prodal roku 1789 Erdmannovi hraběti Pücklerovi. Roku 1790 léno přijali Karel a František hrabata Pücklerové a roku 1797 Maxmilian hrabě Pückler, který je prodal r. 1805 Janu hraběti Larischovi. V roce 1842 Hradec koupil Ferdinand svobodný pán Schikfuss a později byl statek rozdělen mezi několik vlastníků. V obci se nacházela vápenka, palírna a pivovar.\n\nOd zavedení obecního zřízení roku 1850 se součástí Hradce stala sousední osada Nová Ves. 1. ledna 1976 byla obec Hradec přičleněna k obci Mikulovice. Od 23. listopadu 1990 je opět samostatnou obcí, ale již pod názvem \"Hradec-Nová Ves\".\n\nHradec-Nová Ves je členem Mikroregionu Zlatohorsko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\n\"Správní příslušnost Hradce(-Nové Vsi) od roku 1848\"\n\nPočet obyvatel Hradce-Nové Vsi podle sčítání nebo jiných úředních záznamů:\n\n\"Celá obec Hradec-Nová Ves\"\nV obci Hradec-Nová Ves je evidováno 144 adres : 126 čísel popisných (trvalé objekty) a 18 čísel evidenčních (dočasné či rekreační objekty). Při sčítání lidu roku 2001 zde bylo napočteno 106 domů, z toho 89 trvale obydlených.\n\n\"Osada Hradec\"\n\nZ hlediska římskokatolické církevní správy spadá Hradec pod farnost Široký Brod, Nová Ves pod farnost Mikulovice. Obě farnosti patří do děkanátu Jeseník diecéze ostravsko-opavské. Farnost Široký Brod je administrována excurrendo z Mikulovic.\n\nEvangeličtí věřící patří k farnímu sboru v Jeseníku; v Hradci-Nové Vsi byla roku 2000 zřízena kazatelská stanice. Věřící Československé církve husitské patří k náboženské obci v Jeseníku, kde je sídlo farnosti i pro pravoslavné věřící.\n\nHradec-Nová Ves se nečlení na části, má ale dvě katastrální území:\n\nHradcem-Novou Vsí vede železniční trať č. 292 (Železniční trať Šumperk - Krnov). V obci je zastávka této trati s názvem „Hradec-Nová Ves“.\n\nObec je dopravně spojena silnicí III. třídy (III/4551) s Písečnou a se silnicí II/457 mezi Velkými Kuněticemi a Mikulovicemi.\n\n\n"}
{"id": "117476", "url": "https://cs.wikipedia.org/wiki?curid=117476", "title": "Libavské Údolí", "text": "Libavské Údolí\n\nObec Libavské Údolí (něm. \"Liebauthal\") se nachází v okrese Sokolov, kraj Karlovarský. Žije zde  obyvatel.\n\nPrvní písemná zmínka o obci pochází z roku 1829. Součástí obce je i osada Kolová (původně Kagerava), podle níž se do roku 1950 nazývala.\n\nJižně od vesnice se na vrchu Hradiště nad soutokem Malé Libavy a Libavy nachází pozůstatky neúspěšného pokusu o založení středověkého města a snad také hradu Kager.\n\n"}
{"id": "117478", "url": "https://cs.wikipedia.org/wiki?curid=117478", "title": "Seznam králů Númenoru", "text": "Seznam králů Númenoru\n\nToto je seznam králů Númenoru, ostrovního království ve fiktivním fantasy světě anglického spisovatele J. R. R. Tolkiena. Zdroj k tomuto seznamu představuje především třetí kapitola v druhé části Tolkienových \"Nedokončených příběhů\". Informace týkající se některých panovníků a především pak vlády posledního númenorského krále Ar-Pharazôna se nacházejí v \"Silmarillionu\" v části Akallabêth popisující pád Númenoru. Zkrácenou verzi tohoto příběhu obsahuje také část Dodatky v Tolkienově \"Návratu krále\".\n\nKrálové Númenoru zpočátku přijímali jména v elfské quenijštině, počínaje Ar-Adûnakhôrem se však pojmenovávali v númenorském, tedy adûnajském jazyce. Výjimku představoval předposlední númenorský panovník Tar-Palantír.\n\nElros byl v letech 32 – 442 druhého věku prvním númenorejským králem. Jako vládce ostrova přijal quenijské jméno Tar-Minyatur a v adûnajštině byl nazýván Gimilzôr. Elros byl synem Eärendila a Elwing a dvojčetem půlelfa Elronda. Narodil se v průběhu prvního věku v Sirionských přístavech. Po zkáze Beleriandu během války hněvu se na rozdíl od svého bratra rozhodl být souzen s lidmi, načež s přeživšími Edain odplul na darovaný ostrov Númenor, kde založil svou královskou dynastii.\n\nTar-Minyatur vládl Númenoru dlouhých 410 let až do roku 442 D. v., kdy ve svých pěti stech letech zemřel a na trůn nastoupil jeho syn Vardamir.\n\nVardamir přezdívaný \"Nólimon\" bývá pokládán za druhého krále Númenoru. Po smrti svého otce Elrose v roce 442 D. v. však nenastoupil na trůn, nýbrž předal královské žezlo svému synovi Tar-Amandilovi. I tak je ovšem pokládán za druhého krále a bývá označován za jeden rok vládnoucího.\n\nTar-Amandil v adûnajštině Ar-Aphanuzîr vládl Númenoru jako jeho třetí král v letech 442 až 590 D. v.. Narodil se v roce 192 a na trůn nastoupil po odstoupení svého otce Vardamira v roce 442. Vládl 148 let a trůnu se vzdal ve prospěch svého syna Elendila v roce 590. Tar-Amandil zemřel v roce 603.\n\nTar-Elendil, v adûnajštině Ar-Gimilzîr, vládl Númenoru jako jeho čtvrtý král v letech 590 – 740 D. v.. Narodil se v roce 350 a vládl od roku 590, kdy se jeho otec Tar-Amandil vzdal trůnu. Král Tar-Elendil přezdívaný \"Parmaitë\" proslul velkou učeností a tím, že osobně sepsal množství knih a legend. Za jeho panování se první lodě Númenorejců doplavily do Středozemě. Jeho prvorozená dcera Silmariën se vdala a narodil se jí syn Valandil, který se později stal prvním z pánů v Andúnië. Z tohoto rodu pak pocházel i poslední pán z Andúnië, Elendil. Tar-Elendil vládl do roku 740, kdy se vzdal trůnu a na jeho místo nastoupil jeho syn Meneldur. Tar-Elendil zemřel v roce 751.\n\nTar-Meneldur vlastním jménem Irimon, v adûnajštině známý jako Ar-Minûlzûr, vládl Númenoru v letech 740 – 883 D. v., jako jeho pátý král. Irimon se narodil v roce 543 jako třetí dítě a první syn Tar-Elendila. Jméno Meneldur přijal pro svou lásku k hvězdám. Proslul svou moudrostí a trpělivostí. Kvůli znovupovstání Sauronova ducha ve Středozemi se záhy vzdal trůnu ve prospěch svého syna Tar-Aldariona.\n\nTar-Aldarion, původním jménem Anardil, vládl na Númenoru v letech 883 – 1075 D. v. jako jeho šestý král. Narodil se v roce 700 jako nejstarší dítě a jediný syn Tar-Meneldura. Jméno Aldarion přijal pro svou zálibu ve vysazování lesů, jejichž dřevo užíval ke stavbě númenorského loďstva. Ze stavitele lodí Tar-Aldariona se později stal velký mořeplavc. Často se plavil do Středozemě, kde pobýval v Lindonu u svého přítele Gil-galada. Jeho jediným potomkem byla dcera Ancalimë. Tar-Aldarion kvůli ní změnil zákon o nástupnictví a v roce 1075 se jeho následníkem stala právě Ancalimë. Tar-Aldarion zemřel v roce 1098.\n\nTar-Ancalimë vládla jako šestý vládce a zároveň jako první vládnoucí královna Númenoru v letech 1075 – 1280 D. v.. Narodila se v roce 873 a panovala dlouhých 205 let. Byla pyšná a svéhlavá. Tar-Ancalimë se potýkala s odporem svých příbuzných, kteří odsuzovali nástupnickou reformu jejího otce a zpochybňovali její nárok na númenorský trůn. Vdala se v roce 1000 za Vardamirova potomka Hallacara. Po narození jejich syna Anáriona se však se svým manželem rozešla. Proti politickým záměrům svého otce neposkytla Gil-galadovi žádnou pomoc. Jejím nástupcem se stal její syn Anárion.\n\nTar-Anárion vládl Númenoru v letech 1280 – 1394 D. v. jako jeho osmý král. Narodil se v roce 1003 a byl synem královny Tar-Ancalimë. Na trůn nastoupil v roce 1280 a panoval 114 let, načež se v roce 1394 vzal trůnu ve prospěch svého syna Súriona. Tar-Anárion zemřel v roce 1404.\n\nTar-Súrion vládl Númenoru v letech 1394 – 1556 D. v. jako jeho devátý král. Narodil se v roce 1174 jako třetí dítě krále Tar-Anáriona. Na trůn nastoupil po odstoupení svého otce v roce 1394, neboť jeho dvě starší sestry vládnout odmítly. Tar-Súrion panoval 162 let, načež v roce 1556 odstoupil a v roce 1574 zemřel. Na jeho místo pak nastoupila jeho dcera Telperiën.\nTar-Telperiën vládla Númenoru v letech 1556 – 1731 D. v. jako jeho desátý panovník. Narodila se v roce 1320 a po odstoupení otce Tar-Súriona se v roce 1556 stala druhou vládnoucí královnou ostrova. Númenoru vládla 175 let do roku 1731, kdy zemřela. Neboť se nikdy nevdala a byla bezdětná, nastoupil po její smrti na trůn její synovec Minastir.\n\nTar-Minastir byl v letech 1731 – 1869 D. v. jedenáctým panovníkem Númenoru. Narodil se v roce 1474 jako syn Isilma, který byl druhým dítětem Minastirova děda Tar-Súriona. Na trůn nastoupil v roce 1731, po smrti své tety, královny Tar-Telperiën. Své jméno získal díky tomu, že nechal na západním pobřeží Númenoru zbudovat vysokou věž, z níž často hleděl směrem na západ. Za jeho vlády zesílila touha Númenorejců plavit se proti příkazu Valar na západ, do zemí Neumírajících. Král Tar-Minastir elfům záviděl, ale nadále je miloval. Když za jeho vlády Sauronova vojska napadla elfy v Eriadoru, vyslal jim Tar-Minastir na pomoc svou mocnou flotilu. Jen díky jeho pomoci se podařilo válku se Sauronem vyhrát. Tar-Minastir se vzdal vlády v roce 1869 a zemřel o čtyři roky později. Na jeho místo nastoupil jeho syn Ciryatan.\n\nTar-Ciryatan, v adûnajštině Ar-Balkumagan, vládl Númenoru v letech 1869 – 2029 D. v., jako jeho dvanáctý panovník. Narodil se v roce 1643 a často cestoval z Númenoru na sever, východ i jih. Pohrdal teskněním svého otce Tar-Minastira po západu a údajně to byl právě Ciryatan, který donutil Tar-Minastira v roce 1869 odstoupit. Z Tar-Ciryatana se poté stal mocný vládce, který toužil po dalším bohatství. Jeho loďstvo přiváželo na Númenor ze Středozemě velké množství vzácných kovů a drahokamů a númenorská vojska utlačovala tamní lid. Říká se, že za jeho vlády padl na blaženost Númenoru první stín.\n\nTar-Atanamir přezdívaný \"Velký\" a také \"Neochotný\" panoval na Númenoru v letech 2029 – 2221 D. v. jako jeho třináctý vládce. Narodil se v roce 1800 a na trůn nastoupil v roce 2029. Za jeho 192 let dlouhé vlády padl na Númenor stín a Númenorejci začali na lidech žijících na pobřeží Středozemě vymáhat vysoké poplatky a tvrdé daně. Tar-Atanamir byl lakomý, pyšný a podobně jako jeho otec stále toužil po větším bohatství. Stal se prvním Númenorejským vládcem, který odmítnul dobrovolně předat korunu svému nástupci. Vládl tak až do roku 2221, kdy jej krátce před smrtí postihlo šílenství.\n\nTar-Ancalimon vládl na Númenoru v letech 2221 – 2386 D. v. jako jeho čtrnáctý panovník. Narodil se roku 1986 a na trůn nastoupil po smrti svého otce Tar-Atanamira v roce 2221. Za jeho vlády došlo k prvním větším rozporům mezi lidem Númenoru, který se rozdělil na tzv. Královské a Věrné. Většina lidu, jež se označovali jako Královští, následovala krále v odcizování si západu a odkazu Valar. Věrní pak Valar a elfy v tajnosti nadále ctili. Tar-Ancalimon vládl do roku 2386, kdy jej vystřídal jeho syn Tar-Telemmaitë.\n\nTar-Telemmaitë vládl na Númenoru v letech 2386 – 2526 D. v. jako jeho patnáctý panovník. Narodil se roku 2136 a na trůn nastoupil po svém otci Tar-Ancalimonovi v roce 2386. Své jméno získal pro svou zálibu ke stříbru. Tar-Telemmaitë navíc stále vybízel své služebníky k hledání vzácného kovu mitril. Zamřel v roce 2526 a na jeho místo usedla jeho dcera Tar-Vanimeldë.\n\nTar-Vanimeldë vládla na Númenoru v letech 2526 – 2637 D. v. jako jeho šestnáctý vládce a zároveň jako jeho třetí vládnoucí královna. Narodila se v roce 2277 a vládla od smrti svého otce v roce 2526. Tar-Vanimeldë však před vládnutím dávala raději přednost hudbě a tanci a správu země proto za ni obstarával její manžel Herucalmo. Po smrti Tar-Vanimeldë v roce 2637 upřel její manžel právo na trůn jejich synovy Alcarinovi a sám se oficiálně chopil moci jako Tar-Anducal.\n\nTar-Anducal, v adûnajštině Herucalmo, známý jako \"Uchvatitel\" fakticky vládl Númenoru mezi lety 2637 a 2657 D. v.. Moc získal po smrti své manželky Tar-Vanimeldë, když upřel nárok na trůn svému synovi Tar-Alcarinovi. Proto nebývá započítáván do linie númenorských králů.\n\nTar-Alcarin byl v letech 2657 – 2737 D. v. sedmnáctým vládcem Númenoru. Narodil se v roce 2406 a na trůn měl nastoupit po smrti své matky Tar-Vanimeldë v roce 2637. Jeho otec Herucalmo však Alcarinovi nárok na trůn upřel a sám dvacet let vládl jako Tar-Anducal. Tar-Alcarin tak fakticky nastoupil na trůn až v roce 2657 a vládl do své smrti v roce 2737.\n\nTar-Calmacil, v adûnajštině Ar-Belzagar, vládl Númenoru v letech 2737 – 2825 D. v., jako jeho osmnáctý panovník. Narodil se v roce 2516. V mládí se proslavil jako mocný kapitán, když dobyl rozlehlá území na pobřeží Středozemě a dokonce donutil Saurona, aby stáhnul svou moc dál od pobřeží. Na trůn nastoupil po smrti svého otce Tar-Alcarina v roce 2737. Panoval 88 let do své smrti v roce 2825.\n\nTar-Ardamin, v adûnajštině Ar-Abattarîk, vládl Númenoru v letech 2825 – 2899 D. v., jako jeho devatenáctý panovník. Narodil se v roce 2618 a na trůn nastoupil po smrti svého otce Tar-Calmacila v roce 2825. Vládl Númenoru 74 let, až do své smrti v roce 2899, kdy jej nahradil jeho syn známý jako Ar-Adûnakhôr.\n\nAr-Adûnakhôr byl v letech 2899 – 2962 D. v. dvacátým vládcem Númenoru. Narodil se v roce 2709 a na trůn nastoupil po smrti svého otce Tar-Ardamina. Byl prvním králem, který přijal svůj titul v adûnajštině. Přesto byla quenijská podoba jeho jména, Tar-Herunúmen, zapsána do královských svitků. V překladu znamenalo jeho jméno \"Pán Západu\", což lidé, kteří zůstali věrní Valar pokládali za rouhání. Za vlády Ar-Adûnakhôra bylo zakázano vyučovat elfské jazyky a lodě z ostrova Tol Eressëa již na Númenor připlouvali jen velmi zřídka a pouze tajně. Ar-Adûnakhôr vládl 63 let do své smrti v roce 2962, kdy jej na trůnu vystřídal jeho syn Ar-Zimrathôn.\n\nAr-Zimrathôn, v quenijštině Tar-Hostamir, byl v letech 2962 – 3033 D. v. jednadvacátým vládcem Númenoru. Narodil se v roce 2798 a na trůn nastoupil po smrti svého otce Ar-Adunakhôra v roce 2962. Ar-Zimrathôn vládl 71 let a po jeho smrti v roce 3033 jej na trůně nahradil jeho syn Ar-Sakalthôr.\n\nAr-Sakalthôr', v quenijštině Tar-Falassion, byl v letech 3033 – 3102 D. v. dvaadvacátým vládcem Númenoru. Narodil se v roce 2876 a na trůn nastoupil po smrti svého otce Ar-Zimrathôna v roce 3033. Ar-Sakalthôr vládl 69 let a po jeho smrti v roce 3102 jej na trůně nahradil jeho syn Ar-Gimilzôr.\n\nAr-Gimilzôr, v quenijštině Tar-Telemnar, vládl na Númenoru v letech 3102 – 3177 D. v.. Narodil se v roce 2960 a na trůn nastoupil v roce 3102, když zemřel jeho otec Ar-Sakalthôr. Ar-Gimilzôr byl největším odpůrcem Věrných. Zakázal užívání elfských jazyků, pronásledoval přátele elfů a zakázal vstup k Eruově svatyni. Jeho manželka Inzilbêth tajně patřila mezi Věřné a mezi oběma manžely bylo jen málo lásky. Svár panoval i mezi jejich syny. Starší Inziladûn tíhnul k matce, zatímco podobně jako otec smýšlel jejich mladší syn Gimilkhâd. Ar-Gimilzôr zemřel v roce 3177 a na jeho místo nastoupil jeho syn Inziladûn.\n\nTar-Palantír, v adûnajštině Ar-Inziladûn, vládl na Númenoru v letech 3177 – 3255 D. v.. Narodil se v roce 3035 jako prvorozený syn Ar-Gimilzôra a královny Inzilbêth. Přijal jméno Inziladûn neboť měl dobrý zrak a uměl předpovídat budoucnost. Předpověděl, že pokud zemře Bílý strom zanikne i linie númenorských králů. Stejně jako matka sympatizoval s Věrnými a litoval svých předchůdců, kteří se stali nepřáteli Eldar a protivili se vůli Valar. Jeho oponentem a vůdcem Královských byl jeho mladší bratr Gimilkhâd, který následoval příkladu jejich otce Ar-Gimilzôra. Tar-Palantír se stal králem v roce 3177 a během jeho vlády přestali být pronásledováni Věrní. Jedinou jeho dcerou byla Míriel. Tar-Palantír zemřel v roce 3255.\n\nTar-Míriel, v adûnajštině Ar-Zimraphel, se měla jakožto nejstarší dítě Tar-Palantíra podle nástupnického práva stát čtvrtou vládnoucí královnou. Po otcově smrti však byla donucena vdát se za svého bratrance Ar-Pharazôna, který se tímto sňatkem zmocnil númenorského trůnu. Tar-Míriel zemřela během zkázy Númenoru.\n\nAr-Pharazôn zvaný \"Zlatý\", v quenijštině Tar-Calion, vládl Númenoru v letech 3255 – 3319 D. v.. Ar-Pharazôn byl nejmocnějším a zároveň posledním númenorským králem. Narodil se v roce 3118 jako syn Gimilkhâda, mladšího syna krále Ar-Gimilzôra. Po smrti svého strýce Tar-Palantíra v roce 3255 donutil svou sestřenici Tar-Míriel ke sňatku, načež se sám prohlásil králem.\n\nZa jeho vlády dostoupila moc Númenoru svého vrcholu. Ar-Pharazôn totiž zatoužil ovládnout celý svět a jako svého prvního soupeře si vybral samotného Saurona. Se svým loďstvem přistál ve Středozemi a lstivý Sauron se tehdy naoko před královou mocí pokořil. Pyšný Ar-Pharazôn odvezl Saurona jako zajatce na Númenor, kde však Temný pán záhy zkazil srdce většiny tamního lidu a vyprovokoval krále k útoku na samotný Aman, kde se Númenorejci pokoušeli vyrvat z rukou Valar nesmrtelnost. Po přistání númenorejské flotily v Amanu však Valar povolali na pomoc samotného stvořitele Erua, který tehdy změnil podobu celého světa. Ar-Pharazôn i se svou armádou byl pohřben pod padajícími horami a ostrov Númenor byl svržen na mořské dno.\n\nZe zkázy Númenoru se tehdy zachránila pouze hrstka Věrných v čele s Amandilovým synem Elendilem, kterým se podařilo včas z ostrova uprchnout. Elendil se svými syny Isildurem a Anárionem pak ve Středozemi založili svá království Arnor a Gondor.\n\n\n"}
{"id": "117479", "url": "https://cs.wikipedia.org/wiki?curid=117479", "title": "Česká Ves", "text": "Česká Ves\n\nObec Česká Ves (německy \"Böhmischdorf\", polsky \"Czeska Wieś\") se nachází ve Slezsku, v okrese Jeseník v Olomouckém kraji. Jde o řadovou ves rozprostřenou podél toku řeky Bělé na severovýchod od Jeseníka. Žije zde obyvatel.\n\nObec Česká Ves sousedí na severovýchodě s obcemi Písečná a Supíkovice, na severozápadě s obcí Stará Červená Voda, na jihozápadě s obcí Lipová-lázně a s městem Jeseník a na jihovýchodě s obcí Mikulovice. Od okresního města Jeseník je vzdálena 3 km a od krajského města Olomouc 73,5 km.\n\nGeomorfologicky patří Česká Ves k provincii Česká vysočina, subprovincii krkonošsko-jesenické (sudetské), oblasti jesenické (východosudetské), na rozhraní geomorfologického celku Rychlebské hory (podcelek Sokolský hřbet) a geomorfologického celku Zlatohorská vrchovina (podcelky Bělská pahorkatina a Rejvízská hornatina). Nejvyšším bodem je \"Studniční vrch\" (992 m n. m.) v Sokolském hřbetu, kde jsou dále např. \"Sokolí vrch\" (967 m n. m.), \"Jehlan\" (878 m n. m.), \"Černá hora\" (808 m n. m.). Na jih od řeky Bělé je nejvyšším bodem Zlatý Chlum (891 m n. m.) s rozhlednou.\n\nÚzemí České Vsi patří do povodí Odry, resp. Kladské Nisy. Obcí protéká říčka Bělá, do níž ústí z obou stran několik drobných toků, zejména zleva potoky \"Lubina\" a \"Žlebník\". V jihozápadní části katastru pramení říčka Vidnavka a nachází se řada pramenů jesenické soustavy, zejména Schindlerův, Finský, Jitřní, Večerní, Smrkový, Smrkový, Priessnitzův, Čeňkův, Diamantový, Jelení koupel a Šárka.\n\nÚzemí obce pokrývá ze 26 % zemědělská půda (9,5 % orná půda, 14,5 % louky a pastviny) a z téměř 68 % les.\n\nPrvní jistá písemná zmínka o obci pochází z roku 1416, kdy byla v majetku frývaldovského rychtáře (fojta) Hynka Mušína z Hohenštejnu (tj. dnešní Hoštejn), pozdějšího příznivce husitů, a získala jméno pravděpodobně podle horníků pocházejících z Čech pozvaných v 14. století k dolování železné rudy a zlata. Je však pravděpodobné, že právě k ní se vztahují dřívější (1284) zmínky o vsi Valteřovice (Waltherovici, Waltheri villa). Součástí majetku frývaldovského fojtství byla do roku 1468, kdy je vdova po Hynčíkovi ze Šilperku prodala vratislavskému biskupovi. Od té doby patřila Česká Ves k panství Frývaldov (nyní Jeseník), které biskup do roku 1547 uděloval v léno, naposledy od roku 1506 Fuggerům, a poté držel přímo až do konce patrimoniální správy roku 1850. Vlastní fojtství – nikoli však již lenní – ve vsi existovalo již roku 1547. Česká Ves byla postižena opakovaným pleněním za třicetileté války a morovou epidemií roku 1627. Zvláště krutě se jí dotkly čarodějnickými procesy na Frývaldovsku v druhé polovině 17. století: bylo z ní upáleno šestnáct žen a jedno dítě.\n\nNovější rozvoj obce je spojen se založením továrny na výrobu železného zboží (nyní Řetězárna a.s.) roku 1894, která je dodnes nejvýznamnějším průmyslovým podnikem s vývozní tradicí. Římskokatolická farnost byla zřízena až roku 1929, po zbudování kostela. Německé obyvatelstvo bylo po druhé světové válce odsunuto, díky vlastnímu průmyslu a blízkosti okresního města Jeseník však je nyní Česká Ves jednou z obcí na Jesenicku s počtem obyvatel vyšším než před sto lety.\n\nČeská Ves byla samostatnou obcí od počátku obecního zřízení roku 1850, do roku 1866 byla její částí (osadou) dnešní obec Písečná. K obci dále původně patřila část osady Gräfenberk (Lázně Jeseník), nyní součást města Jeseníku (proto je nyní katastr obce o 149 hektarů menší než v roce 1930). Sama Česká Ves byla součástí Jeseníku od 1. ledna 1976 až do 23. listopadu 1990. Česká Ves je členem Mikroregionu Jesenicko, svazku obcí vzniklého v roce 1999. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nZa druhé světové války pracovali v továrně na výrobu řetězů (dnes Řetězárna a.s.), na 60 anglických zajatců. Ti byli v roce 1943 rozděleni do jiných táborů a na jejich místo byli dosazeni sovětští váleční zajatci. Celkem prošlo táborem na 120 zajatců. Jeden zajatec ukrajinské národnosti v továrně zahynul následkem úrazu při navážení materiálu. Zajatec se jmenoval Ivan Konarev, narodil se 1. 9. 1923 - 21. 10. 1943. Je pochován na místním hřbitově. Pomník je udržován místními občany.\n\nDále byl na místním hřbitově pochován francouzský válečný zajatec, který nepřežil shození bomb spojeneckými letadly 12. 12. 1944. Jmenoval se Raymond Leopold Bary, narodil se 14. 6. 1907 v Merville a zemřel 12.12.1944, byl pochován 17. 12. 1944. 10. června 1940 byl zajat a poslán pod číslem 43604 do Stalagu VIII B Lamsdorf. Poté byl přeložen do Stalagu VIII C Sagan a dále do Stalagu VIII D Teschen. Od 30. listopadu 1943 se stal volným dělníkem. Z počátku byl pohřben na hřbitově v Böhmischdorfu (sekce 2, řada 8, hrob 3). 23. srpna 1955 byly jeho tělesné ostatky vráceny rodině v Merville.\n\n\"Správní příslušnost České Vsi od roku 1848\"\n\nPočet obyvatel České Vsi podle sčítání nebo jiných úředních záznamů:\nV obci Česká Ves je evidováno 564 adres : 548 čísel popisných (trvalé objekty) a 16 čísel evidenčních (dočasné či rekreační objekty). Při sčítání lidu roku 2001 zde bylo napočteno 470 domů, z toho 453 trvale obydlených.\n\nZ hlediska římskokatolické církevní správy spadá obec do farnosti Česká Ves, která patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru v Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\nČeskou Vsí vede železniční trať č. 292 (Železniční trať Šumperk - Krnov). V obci jsou zastávky této trati s názvy „Česká Ves“ a „Česká Ves bazén“.\n\nObcí prochází silnice I. třídy číslo 44 z hraničního přechodu v Mikulovicích a Písečné směrem na Jeseník, Velké Losiny a Rapotín, kde se napojuje na silnici číslo I/11.\n\n\nCenná barokní kaple sv. Dominika, postavená roku 1775 na místě starší kaple zmiňované roku 1695 a od roku 1935 sloužící československé církvi, byla zbořena koncem 80. let 20. století.\n\nNa území České Vsi zasahují i:\n\nV obci se nacházejí dvě mateřské školy (na ulicích Holanova a Jesenická) a základní škola nižšího i vyššího stupně (1.-9. ročník).\n\nV obci se narodil zakladatel lázní v Lipové Johann Schroth (1798–1856).\n\n\n"}
{"id": "117480", "url": "https://cs.wikipedia.org/wiki?curid=117480", "title": "Oloví", "text": "Oloví\n\nMěsto Oloví (něm. \"Bleistadt\") se nachází v okrese Sokolov v Karlovarském kraji. Nachází se na půli cesty mezi Sokolovem a Kraslicemi, nad řekou Svatavou. Je obklopeno mohutným, převážně smrkovým porostem. Zdejší krásné lesy a okolí se značenými turistické stezky. Obec se nachází v nadmořské výšce 528 m n. m. Žije zde  obyvatel.\n\nNa katastru nynější obce Oloví se před jejím založením nacházely menší sídelní útvary. Mezi Olovím a Horním Studencem to byl dvorec \"Kaltenbrunn\", ten však roku 1350 zanikl. Později se ještě dlouho připomínal v místních názvech (1480 \"Die Ode im Kaltenprunn\", 1523 se les v místech bývalého dvorce nazýval \"Khalterbun\", 1548 \"Khalterban\"). Východněji to byl dvorec \"Altenberg\", založený roku 1350, zanikl počátkem 17. století. V roce 1350 byla rovněž založena vesnice Hory (\"Horn\"), severovýchodně od Oloví. Zanikla v padesátých letech 20. století a její existenci dnes připomíná stejnojmenné olovské sídliště.\n\nOloví založil Štěpán Šlik (1487–1526), přesné datum založení není známo. Šlikové byli významní důlní podnikatelé. Vlastnili doly na stříbro v Přísečnici, Božím Daru, Vejprtech a v Jáchymově, dále doly na měď v Měděnci, Jáchymově a Kraslicích, na rtuť v Lubech, na cín v Jáchymově a na Přebuzi, na železo v Jáchymově a Měděnci a doly na olovo v Krajkové a Oloví.\n\nV Oloví se od jeho vzniku těžilo olovo a v menší míře i stříbro. Význam olovských dolů stoupal, proto Štěpán Šlik povýšil Oloví roku 1519 na městečko. Předpokládal jeho rozvoj a zahájil tomu odpovídající výstavbu. Při parcelaci rezervoval místo pro kostel, který byl postaven v letech 1524–1603. Byl to první luteránský kostel na Loketsku, který byl jako takový postaven. Z roku 1524 pochází také zmínka o Oloví v básni o jáchymovském okolí od Hanse Rutharda. Obec se zde jmenuje ve středověké němčině \"Pleystadt\" (Pley = Blei = olovo). Roku 1524 byl do Oloví přenesen horní úřad z blízké Krajkové, ve které se doly již vyčerpávaly a tím místo ztrácelo na významu. Od téhož roku je vedena olovská horní kniha.\n\n5. listopadu 1539 přišel do města Vitus Kalle, první luteránský farář. Do té doby patřilo Oloví farou do Krajkové. Nejpozději do poloviny 16. století mělo město svoji pečeť a znak. Ten tvořily tři zkřížené hornické nástroje – mlátek, želízko a lopatka, totéž bylo vyobrazeno na pečetidle.\n\nRoku 1545 museli Šlikové odstoupit všechny doly, tedy i olovské, králi Ferdinandovi I., zůstali však jejich podílníky. Pravděpodobně proto se roku 1547 zúčastnili protidynastického povstání. Po jeho potlačení král zabavil Šlikům hartenberské panství, na kterém se nacházelo Oloví a další doly. O rok později obdrželi Šlikové za zabavený majetek náhradou panství Krasíkov (Švamberk) na Plzeňsku. Krále to mnoho nestálo, protože krasíkovské panství zabavil Volfovi mladšímu Krajíři z Krajku za účast na témž povstání. Hartenberské panství patřilo Ferdinandovi I. od roku 1547 až do 15. prosince 1551, kdy je zastavil Jindřichovi z Plavna (Heinrich von Plauen). 16. listopadu 1558 udělil král horní práva pro Oloví, do té doby zde platila jáchymovská horní práva. Někdy před tímto rokem mělo město již vlastní školu. 2. června 1561 oddělil Ferdinand I. Oloví i s blízkými doly od hartenberského panství a povýšil ho na královské horní město. V privilegiích, která mu při tom udělil, je přiznáno osvobození od daní a služebností, povoluje se stavba domů, drtiček rudy, pivovarů, lázní, smí se proti lesní dani brát palivové dříví a kamení z loketských lesů. Jmění a statky obyvatel, které si koupí nebo podědí, mohou svobodně prodávat a odkazovat. Obyvatelé se mohou volně stěhovat. Též se může podle volné výměry vařit a čepovat pivo, péci, porážet dobytek a provozovat různá řemesla. Dovoluje se sobotní týdenní trh a potraviny na něm prodávané jsou osvobozené od mýta a dávek. Dobytek se může pást na císařských pozemcích. Městu je propůjčeno hrdelní právo a právo dosazovat učitele a faráře. Všechna tato práva byla obvyklá v královských horních městech, mimo práva dosazovat učitele a faráře, které většinou určovaly královské úřady. I to ukazuje na význam, který král Oloví přikládal.\n\nOd roku 1563 se vede olovská matrika. 25. července 1580 povýšil král a císař Rudolf II. Oloví na svobodné horní město a potvrdil mu udělená privilegia. Téhož roku povolil stavbu mostu přes Svatavu. 15. února 1594 udělil právo pečetit červeným voskem a nový polepšený znak. Starý znak se nadále používal na malé městské pečeti.\n\nV devadesátých letech 16. století dosahovaly olovské doly hloubky 400 m, což byla největší hloubka v celém Krušnohoří. Proto se zde musela na odvodnění štol používat čerpadla na vodní pohon. Během 16. století přicházeli do Oloví horníci hlavně ze Saska. 18. října 1613 potvrdil král Matyáš privilegia. Na listině jsou podepsáni kromě něho Rudolf N. Bensdorf a Vilém Slavata z Chlumu a Košumberka.\n\nV průběhu třicetileté války (1618–1648) přitáhli do Kraslic a na Hartenberk Švédové, Sasové a Bavoři. Tyto události postihly i Oloví. Ve zprávě z roku 1647 je napsáno, že v městě zůstalo šedesát malých a špatných domků, zcela zpustošených, z nichž třetina neměla ani majitele. Vypukla epidemie, pravděpodobně morová. Válka se složitě projevila i v církevních poměrech, což prameny popisují podrobněji, než hospodářskou i demografickou situaci. Roku 1624 odešel z Oloví vlivem protireformace David Troll, poslední stálý zdejší luteránský duchovní. Obyvatelstvo zůstalo nadále luteránské. Po bitvě u Lipska roku 1631 vtrhli Sasové do Čech a s nimi se vraceli protestanti, kteří předtím z Čech odešli. Do Oloví přišel vyhnaný diákon Baltasar Gallus. Ten zde ještě roku 1632 křtil a kázal. Roku 1636 bylo Oloví luteránské, ale obyvatelé žádali královské úřady o katolického duchovního. Proto je dočasně přibral do své farnosti Petrus Schenberger z Krajkové, cisterciák z kláštera v Ebrachu v Bavorsku. Rekatolizace probíhala pozvolna a úředně bylo Oloví katolické od 2. října 1650. Roku 1652 šlo z Oloví první procesí na Chlum, poutní místo nedaleko Kynšperka. Olovský kostel byl již vybaven katolicky.\n\n7. září 1652 potvrdil Ferdinand III. znovu všechna městská privilegia. Na listině jsou také podepsáni Vilém Albrecht z Kolovrat a Zikmund, hrabě Valdštejn. 13. února 1662 byl instalován první katolický farář, Wilhelm Laube, rodák z Jáchymova. Roku 1680 vypukla v Čechách morová epidemie a zasáhla i Oloví. Tuto událost připomínala nástropní malba v kostele.\n\nRoku 1690 byl založen hudební spolek, činný až do roku 1870. Ke konci 17. století se začal v dolech používat střelný prach na lámání skal. Do té doby se těžilo ručně. 2. května 1700 zachvátil město velký požár. Vyhořelo deset domů, jeden z nich patřil městskému písaři, škola a radnice, kde shořely horní knihy a většina dokumentů. Přestože se význam těžby rudy zmenšoval, bylo ještě v roce 1750 v olovských dolech šest směn v týdnu (denně dvě směny). V roce bylo 31 placených svátků a 7 placených zpola. Padly-li na jeden týden dva svátky, platil se jeden a druhý začínal až druhou směnou. Týdenní mzda předáka činila 1 zlatý 9 krejcarů, horníka 1 zlatý, vymílače rudy 56 krejcarů, roztloukače 42 krejcarů, nájemného havíře 56 krejcarů, pacholka u rumpálu 48 krejcarů, naražeče s pomocníkem 27 krejcarů. Nejnižší mzdu dostávali pomocníci, a to 18 krejcarů. V dolech se v té době začaly nacházet červené granáty. V roce 1766 bylo ze 47 dolů a šachet jen 19 v provozu. Zaměstnáno zde bylo 222 pracujících. Důl sv. Jana měl 98 zaměstnanců, důl sv. Ondřeje 63 zaměstnanců. Ostatní doly byly velmi malé, někde se těžilo jen v jámě s jedním či dvěma horníky. 17. ledna 1785 potvrdil Josef II. naposled dosud získaná privilegia. Od téhož roku se začíná úředně užívat název města \"Bleistadt\" místo starého \"Pleystadt\".\n\nV roce 1776 byl založen špitál. Jeho majetek měl hodnotu 141 zlatých a 481 krejcarů vídeňské měny a jeho příjmy činily 36 zl. 24 kr. Ve špitále bylo ubytováno deset chudých s ročními příjmy 32 zl. 5 kr. z fondu, který založil Paul Anton Klug von Grünenberg. Byl to olovský důlní podnikatel, působící na přelomu 17. a 18. století. Fond byl založen roku 1717.\n\nNa začátku 18. století se začalo u Sokolova a na jihu hartenberského panství těžit uhlí. Do tamních uhelných dolů odcházeli pracovat i olovští horníci. Proto bylo roku 1805 v olovských dolech zaměstnáno jen 149 osob.\n\nRoku 1836 byla postavena nová škola (dům č.p. 167). V roce 1845 měl špitál čtyři zaměstnance, kteří dohromady dostávali roční plat 62 zl. 24 kr., dále na činži 20 zl., na otop 22 zl. a na světlo 8 zl. 20 kr. Hodnota špitálního majetku vzrostla na 9 412 zl. 43 1/2 kr., příjmy činily 363 zl. 19 1/2 kr. Z takto rozsáhlého špitálu je vidět, že i když doly byly z větší části vyčerpány, Oloví zůstávalo nadále bohatou obcí. Na počátku čtyřicátých let 19. století se také dvakrát do roka konal v Oloví velký trh na střižní zboží, sukno a kožešiny. Tyto trhy probíhaly na nynějším Horním náměstí. Ke konci čtyřicátých let 19. století však dochází k všeobecné krizi rudného dolování v Krušných horách. Oloví během několika let zchudlo tak, že v roce 1847 nastává hladomor. Nezaměstnanost nutila obyvatele k vystěhování nejen do všech koutů rakouské monarchie, ale i do Německa. Cílem pro mnohé byl Delmenhorst (severozápadní Německo), kde postavil továrnu podnikavý nejdecký průmyslník a přijímal přednostně krušnohorské krajany. Ti, kteří v Oloví zůstali, čelili bídě drobným zemědělstvím, výrobou dřevěných hraček, zpracováním perleti nebo tkaním krajek.\n\nRoku 1854 byla vybudována nová silnice, spojující silnice ze Sokolova do Liboce a ze Sokolova do Kraslic. Díky této spojce se začalo dařit ve městě obchodnickým živnostem. V roce 1869 se otevřel v Oloví poštovní úřad. Od roku 1875 je vedle německého názvu \"Bleistadt\" zaveden český název \"Oloví\". Do té doby se někdy překládal německý název nesprávně \"Olovnice\". Češi v té době v Oloví nežili, pouze v některých okolních obcích tvořili menšinu.\n\nRoku 1876 byla postavena železniční trať Sokolov – Kraslice vedoucí přes Oloví. Za deset let byla protažena do Klingenthalu a dál do Saska. Roku 1882 byla postavena nová radnice. Rozvoj města pokračoval otevřením košíkářské školy v roce 1893. Zásadním obratem ve vývoji města bylo však postavení sklárny. Její stavba začala v létě 1891 a provoz byl zahájen 22. července 1893. Původní název sklárny byl \"Loisenhütte\". Hlavním produktem bylo tabulové sklo získané foukáním. Sklárna znamenala nové pracovní příležitosti a do Oloví se začalo vracet vystěhovalé obyvatelstvo nebo i jejich potomci. V roce 1902 měla sklárna 209 zaměstnanců. Od roku 1908 se závod dostal do rukou První české akciové společnosti pro výrobu průmyslového skla.\n\nRoku 1894 začaly přípravy na zbourání kostela, aby se mohl vystavět nový, větší. Začalo se také uvažovat o stavbě nové školy. Roku 1895 byla pro ni vybrána vhodná parcela a roku 1896 již byla nová škola (č.p. 108) zkolaudována. Její stavba stála 25 tisíc zlatých. Stará školní budova byla mezitím upravena na provizorní kostel. Starý kostel se boural v letech 1895–1897. Při tom se našly ve věži české groše ze 13. století. Základní kámen nového kostela byl položen 23. září 1901, vysvěcení bylo 29. září 1902. Do nového kostela byla ze starého přenesena tři okna, vyrobená v Norimberku roku 1603.\n\nDo konce 19. století byly doly opuštěny, pouze v dole Ignaciově se těžila železná ruda a leštěnec olověný. Na začátku 20. století se již ani zde nepracovalo. Přesto hospodářství města nestagnovalo, především díky sklárně, bohaté obchodní síti a drobným řemeslníkům. Na přelomu 19. a 20. století byly v Oloví tyto živnosti: 7 pekařství, 5 obuvnictví, 4 řeznictví, 4 mlýny, 2 pily, 6 krejčovství, 4 hokynáři a zelináři, 3 povoznictví, 3 provozy na soustružení dřeva, 6 truhlářství, 4 klempířství, 3 koželužny, 2 hrnčířství a kamnářství, 1 velkoobchod, 1 obchod s hudebními nástroji, 1 kovářství, 1 kožišnictví, 1 knihkupectví, 1 knihařství, 1 kloboučnictví, 1 obchod s kartami, 7 hospod, 5 vináren, 2 kořalny, 1 hotel, 3 trafiky. Město mělo ještě vlastní spořitelnu, obecní úřad, policejní stanici, poštu a pivovar s roční produkcí 350 hl piva.\n\nSpolečenský a kulturní život byl zastoupen mnoha spolky a organizacemi. Největší byl spolek veteránů s padesáti členy, činný od roku 1870 a Spolek dobrovolných hasičů s 49 členy, činný od roku 1877. Od roku 1875 se uvádí Střelecký spolek, od roku 1893 První spolek ostrostřelců, od roku 1895 Spolek německých turnerů a sekce Krušnohorského spolku, od roku 1896 Druhý spolek ostrostřelců, od roku 1897 Dělnický spolek, od roku 1898 Německý tělocvičný spolek „Jahn“, Německý mužský pěvecký spolek a pěvecký spolek sklárny.\nZa první světové války se Oloví potýkalo s nedostatkem pracovních sil, který byl způsoben odvodem velkého počtu mužského obyvatelstva na vojnu. V roce 1914 měla olovská sklárna okolo 1200 zaměstnanců. Avšak když roku 1916 chtěla sklárna přestavět jednu sklářskou vanu, aby mohla vyrábět tabulové sklo modernější metodou – tažením, musela pozvat do Oloví skláře z Belgie. Na modernizačních pracích se podíleli i váleční zajatci přivážení do sklárny z nedalekého zajateckého tábora postaveného poblíž Jindřichovic. Vana však byla dohotovena až v roce 1920. Nová výrobní technologie se osvědčila a proto se o rok později začala přestavovat další vana. Olovští skláři tím přicházeli o práci a hromadně začali odcházet pracovat do Německa, kde se tabulové sklo ještě vyrábělo foukáním. Když se však i tam začala prosazovat výroba tažením, vraceli se někteří zpět. Za první světové války se také na krátký čas díky válečnému nedostatku kovů znovu otevřely některé olovské doly na olovo.\n\nV první světové válce padlo 37 olovských občanů. Po vzniku československé republiky 28. října 1918 byla v Oloví 2. listopadu 1918 zřízena místní prorakouská vláda a zorganizováno olovské vojsko. Proto bylo 13. prosince 1918 město obsazeno československou armádou.\n\nV roce 1921 byla v Horách zřízena česká menšinová škola, kterou navštěvovali i žáci z Oloví. Měla jednu třídu s 30–40 žáky, z nichž však většina byla německé národnosti. Škola byla umístěna v domě č.p. 76, který byl pronajatý od olovské sklárny. Od školního roku 1929/1930 byla dvoutřídní. Řediteli zde postupně byli Beneš, Matějovský, Kočí. Roku 1938 se začala pro českou školu v Oloví stavět vlastní budova. Stavbu přerušila druhá světová válka a škola nebyla dohotovena ani po osvobození. Za druhé světové války byla část stavby adaptována na činžovní dům č.p. 285. Roku 1922 byla v Oloví zřízena ve staré školní budově č.p. 108 německá měšťanská škola. Do té doby byla ve městě pouze čtyřtřídní německá národní škola z roku 1901. Pro novou měšťanku byla v letech 1925–26 postavena nová školní budova č.p. 1 nákladem 1 700 000 Kč.\n\nVe dvacátých a třicátých letech byla olovská sklárna největší sklárnou na tabulové sklo na světě. 1. ledna 1930 v ní propukla velká stávka proti propouštění dělníků za účasti téměř všech zaměstnanců. Stávky proti propouštění s menší účastí pracujících se konaly také 9. dubna 1922 a v roce 1932.\n\n1. října 1938 začalo německé vojsko obsazovat československé pohraničí. 4. října 1938 ve 4.45 hodin přijela do Oloví 1. pancéřová divize německé armády. Sklárna připadla německé firmě Deutsche Tafelglas AG ve Fürthu v Bavorsku. Později se stala majetkem firmy Ostdeutsche Glaswerke. Česká škola v Horách byla zrušena. Roku 1946 byly pomůcky z ní vráceny do školy v Oloví, spisy byly zničeny reemigranty. Tyto spisy a pomůcky byly uloženy po dobu druhé světové války v německé škole v Horách.\n\nZa války bylo v roce 1939 odvedeno z Oloví 88 mužů na frontu, v roce 1940 115 mužů, v roce 1941 padlo 10 olovských rodáků a 69 jich bylo odvedeno. V roce 1942 padlo 11 mužů a odvedeno jich bylo 55. V roce 1943 padlo 24 mužů, roku 1944 17, roku 1945 padli 3 muži. Celkem bylo odvedeno 327 lidí, z nich padlo 65.\n\nKoncem války obsadil město Druhý batalion 313. pěší skupiny 79. divize první americké armády. Ve staré městské kronice je napsáno: „\"Ať žije osvobozená republika Československá! 1945 měsíc květen. Konec hitlerismu! Nazdar osvobozené vlasti, Československé republice!\"“ Bližší udání data chybí. Vojáci se ubytovali ve školních budovách a v kině, v hostinci Na vršku měli jídelnu. Po obsazení Oloví Američany spravovali obec dva členové Revoluční gardy. Po založení místní správní komise 30. června 1945 se jeden z nich stal zaměstnancem na poště, druhý odešel z města. Předsedou MSK se stal Karel Boch. V roce 1946 byl předsedou Bělohlav, člen československé strany národně socialistické, jako pozdější člen MNV v únoru 1948 rezignoval. Kdy byl ustanoven MNV nelze ze zápisu z ustavující schůze zjistit, chybí datum, bylo to však někdy mezi 30. dubnem a 1. zářím 1946. Národní výbor se skládal z 11 členů KSČ, 6 členů ČSSD, 2 členů Čsl. strany národně socialistické a 1 člena ČSL. Předsedou byl zvolen František Bárta (ČSSD), prvním místopředsedou Jaroslav Rotta (KSČ) a druhým Jaroslav Kounovský (KSČ).\n\n13. září 1945 byla ustanovena na školu v Oloví učitelka Libuše Burešová z Klánovic u Kutné Hory. Po delším jednání Američané uvolnili jednu místnost ve staré školní budově a ta byla upravena k vyučování. 12. října 1945 se provedl zápis, přihlásilo se 200 německých dětí, přijato bylo 72 dětí Němců s rakouskou státní příslušností a těch Němců, kteří nebyli členy NSDAP. Do Vánoc přibylo do školy 9 dětí českých reemigrantů. Po odchodu amerického vojska 14. listopadu 1945 se uvolnila nová školní budova a začalo se v ní vyučovat. Všechny třídy se vyučovaly společně. 8. února 1946 se otevřela druhá třída obecné školy. Ve školním roce 1946/47 byla otevřena třetí třída a ve školním roce 1947/48 bylo otevřeno již 6 tříd.\n\nPo válce vedla sklárnu prozatímní národní správa, od 1. ledna 1946 byla továrna začleněna do podniku Západočeské sklárny. Zároveň byla ustanovena národní správa tří krajkářských firem, které byly v padesátých letech zrušeny. Po osvobození pracovala továrna na výrobu dřevěných hraček, která stála na místě pozdějších garáží a autodílny sklárny. V ulici Čsl. lesů pracoval mlýn až do roku 1946, kdy byl majitel odsunut.\n\nOdsuny Němců začaly 22. března 1946, kdy bylo odsunuto 52 osob. V dubnu 92, v květnu 104, v červnu 224, v červenci 314, v srpnu 301, v září 94, v říjnu 14 a v prosinci 2, celkem 1205 osob. Po odsunu přišli Oloví dosídlit Češi a Slováci z Maďarska, Polska, Francie, Jugoslávie a Holandska. Velkou část přistěhovalců tvořili Češi z vnitrozemí. K 1. říjnu 1948 bylo v Oloví 1088 obyvatel. V roce 1953 byly připojeny části Hory, Nové Domy a Studenec.\n\nSklářská tradice v Oloví přetrvává dodnes, kdy modernizované linky produkují protipožární sklo a automobilová zrcátka. Olovský kostel sv. Michaela Archanděla byl prohlášený za kulturní památku. Postupně se rekonstruuje podobně jako místní kapličky. Od 23. ledna 2007 byl obci vrácen status města.\n\nPo prvních svobodných komunálních volbách od pádu komunistického režimu, které se konaly v roce 1990, stanul v čele olovské radnice Karel Nestrojil, původním povoláním zámečník. Svůj post obhájil ve třech volebních obdobích po sobě, v roce 1994 kandidoval za Svobodné demokraty (OH), v roce 1998 za Sdružení ČSNS a nezávislých kandidátů. V roce 2002, v 63 letech věku, se rozhodl již nekandidovat a odešel do Sokolova pracovat jako správce městského bytového domu.\n\nObecní politika byla v 90. letech 20. století poznamenána úspornými opatřeními a rozprodejem majetku. V roce 1995 převedla radnice bezplatně na obyvatele obecních bytů staré plynové spotřebiče, aby se vyhnula jejich výměně, která by olovskou kasu vyšla na milion korun. V roce 1996 se začalo s rozprodejem obecních bytů nájemníkům, za desetinu stanovené ceny. Byty si zakoupilo 35 nájemníků, v roce 1997 radnice nabídla k prodeji dalších 260 bytů, zájem o ně ale nebyl příliš velký. V roce 1998 město Plzeň vykoupilo do svého rezervního fondu akcie Západočeské energetiky a Západočeské plynárenské od malých obcí, včetně Oloví. Za působení Karla Nestrojila došlo rovněž k restituci obecních lesů, které do března 1996 spravovala lesní správa státního podniku Lesy ČR v Kraslicích. Vrácené lesy ale Oloví prodalo soukromým investorům, aniž by ovšem úročilo splátkové období.\n\nVelkým problémem se pro Oloví stala nová čistička odpadních vod. Byla vybudována v závěru působení Karla Nestrojila ve funkci starosty v letech 1999–2001 a stála zhruba 12 milionů korun. Státní dotace na ni činila 5,2 milionu a půjčka od ministerstva financí 3,9 milionu korun. V roce 2004 ale finanční úřad zjistil nesrovnalosti v projektu a nařídil Oloví vrátit dotaci, půjčku plus zaplatit pokutu a penále. Celkem tak mělo Oloví odvést státu 18 milionů korun, což byla částka o 3 miliony přesahující tehdejší roční rozpočet města. V roce 2005 ministerstvo financí obří pokutu Oloví prominulo, město dostalo za úkol jen postupně doplatit půjčku od ministerstva plus pokutu 700 tisíc korun.\n\nV roce 2002 se stal starostou Oloví Vladimír Opolský (KSČM). Ten byl již předtím, v letech 1981 až 1990, předsedou olovského MNV za KSČ. Po pádu komunistického režimu byl opakovaně zvolen členem olovského zastupitelstva. Jeho působení ve funkci bylo poznamenáno především zvyšujícím se sociálním napětím ve městě. V Oloví se nedařilo snižovat vysokou nezaměstnanost, například na začátku roku 2004 byla ve výši 18,3 %. V roce 2006 vydalo Ministerstvo práce \"Analýzu romských lokalit\", ve které označilo dva třípatrové domy na olovské periferii, obývané ze 70 % Romy, za ghetto. Jeden z domů, který byl v havarijním stavu, obec prodala i s nájemníky na začátku roku 2006 za 300 tisíc korun do soukromých rukou. V havarijním stavu se ocitl olovský kostel. Na opravu jeho střechy v letech 2004–2005 přispělo město Oloví celkovou částkou 400 tisíc korun, další peníze přinesly veřejné sbírky, uspořádané v Oloví, velkou měrou se podílela na finančních nákladech i olovská katolická farnost, olovští rodáci žijící v Německu a Česko-německý fond budoucnosti.\n\nV roce 2004 se stal uvolněným radním Karlovarského kraje pro oblast životního prostředí tehdy devětatřicetiletý podnikatel z Oloví Luboš Orálek (ODS). Ten později, v roce 2011, vystoupil demonstrativně z ODS poté, co prohrál ve stranických primárkách před nadcházejícími krajskými volbami. Zároveň zrušil místní sdružení ODS v Oloví.\n\nPo volbách v roce 2006 se stal starostou Miroslav Filandr, kandidující na kandidátce ČSSD. Svůj post obhájil i po volbách v roce 2010, ve kterých kandidoval za uskupení Starostové a nezávislí. Vladimír Opolský se stal olovským místostarostou.\n\nV roce 2012 podepsalo 500 obyvatel Oloví petici, vyzývající radnici, aby odkoupila panelový dům v místní části Hory s problematickými nájemníky. Město by tak získalo možnost určovat, kdo může v paneláku bydlet. Šlo o původní podnikový dům olovské sklárny, který zakoupil za 1,2 milionu korun podnikatel Petr Husák, jenž do něj nastěhoval sociálně slabé rodiny. Starosta Miroslav Filandr tedy začal s majitelem domu jednat, ten ale za něj požadoval nejdříve 8,2 milionu, pak 11 milionů; město bylo ochotno dát jen 4 miliony a proto z obchodu sešlo. Události kolem petice štěpily olovské zastupitelstvo. Zastupitel Jakub Hofman (bezpartijní za Stranu Sportu Zdraví Prosperity) byl členem petičního výboru, zastupitel Luboš Orálek (ODS) hrozil, že pokud k obchodu dojde, podá trestní oznámení kvůli nehospodárnému nakládání s majetkem města. Kvůli petici chtěli rovněž demonstrovat olovští Romové, po setkání se starostou ale demonstraci odvolali.\n\nV roce 2013 zastupitelé v Oloví posunuli začátky jednání zastupitelstva z 15. hodiny na 18. hodinu. Požadovala to petice, kterou inicioval Lukáš Kričfaluši a kterou podepsalo 150 lidí.\n\nV květnu 2012 proběhlo na olovské radnici výběrové řízení na zateplení dvanácti panelových domů z 60. let 20. století za 40 milionů korun. Do soutěže na zhotovitele se přihlásilo celkem 14 firem, zakázku nakonec komise přidělila chebské stavební firmě ŠU-STR, jejíž nabídka byla o 6 milionů dražší než nejlevnější nabídka v tendru. V září 2013 kvůli tomu prohledala policie olovskou radnici a obvinila starostu Miroslava Filandra, ředitele Bytové organizace Oloví Radka Jelínka a dva lidi z firem, které se o zakázku ucházeli, z přijetí úplatku. Zároveň Úřad pro ochranu hospodářské soutěže vydal předběžné opatření zakazující uzavřít smlouvu s vítěznou firmou. Aféra se vyostřila v říjnu 2013, kdy šéf olovského kontrolního výboru, opoziční zastupitel Stanislav Polášek (ČSNS) obdržel poštou jako výhrůžku ostrou nábojnici. Kauza se promítla i v komunálních volbách v říjnu 2014. Miroslav Filandr se sice dostal do zastupitelstva za Hnutí za harmonický rozvoj obcí a měst, ale olovským starostou byl zvolen kritik dosavadních poměrů na radnici Lukáš Kričfaluši (Sdružení pro lepší budoucnost města Oloví). Místostarostou se stal Jiří Mikuláš (Sdružení pro lepší budoucnost města Oloví).\n\nV únoru 2015 Krajský soud v Plzni konstatoval, že Miroslav Filandr i Radek Jelínek si řekli o úplatek a vyměřil jim trest tříletého vězení s pětiletým odkladem. Olovský podnikatel Vladimír Šmídl si ve stejné kauze vyslechl tříletý trest s podmíněným odkladem na tři roky. Posledního obžalovaného, Vlastimila Strýčka, soudci obžaloby zprostili. Rozhodnutí soudu ale nebylo pravomocné, protože se odsouzení odvolali.Po dalším přezkoumání u nejvyššího soudu, došlo k rozhodnutí, že šetření celého případu neproběhla správně a vrátil případ k přezkoumání.Po dalším soudem byli všichni obžalovaný osvobození v plném rozsahu.\n\nOlovská sklárna patřila na začátku devadesátých let do podniku Sklo Union Teplice, který sdružoval 7 dalších skláren. V roce 1991 do firmy kapitálově vstoupil belgický sklářský koncern Glaverbel Group, součást největšího výrobce skla na světě, japonské společnosti Asahi Glass. Nový vlastník téměř sta procent akcií Sklo Unionu investoval v samotném olovském závodě 120 milionů Kčs do modernizace výroby. Olovská sklárna se začala specializovat na výrobu lékařského a rámovacího skla. V polovině devadesátých let se v olovské sklárně, přejmenované na Glavunion, rozhodli zrušit výrobu tabulového skla tlustšího jak 2 milimetry a nadále se specializovat pouze na výrobu velmi tenkého skla. V důsledku toho bylo na přelomu let 1996/1997 propuštěno ze sklárny 120 zaměstnanců. 1. srpna 1997 se do olovské sklárny převedla výroba zpětných zrcátek pro automobily z nedaleké Krajkové. Podnik tak byl rozdělen na dvě části: Vertec Oloví (výroba tenkého skla) a Mirocar Oloví (výroba zpětných zrcátek).\n\nNa začátku roku 1998 byla hojně medializována rodinná aféra ředitele sklárny Josefa Lietavce. Jeho tehdy třiadvacetiletou dceru, studentku Matematicko-fyzikální fakulty UK, zatkla policie. Dívka vydírala otce, nejdříve od něj chtěla tři čtvrtě milionu korun, později 5 milionů. V případě nesplnění požadavku mu vyhrožovala smrtí.\n\nNa konci roku 1999 se olovská výroba tenkého skla dostala do odbytových potíží a výroba na které se podílelo 200 zaměstnanců, byla zastavena. Místo ní se vlastník sklárny rozhodl do Oloví přenést výrobu protipožárního skla Pyrobel, které se do té doby vyrábělo pouze v Belgii. Založil za tím účelem novou společnost Glaverbel Oloví, nabídl v ní ale práci jen padesátce zaměstnanců. V roce 2000 se začalo s demolicí historických provozů sklárny, aby se uvolnilo místo pro novou výrobní halu na protipožární sklo. V prosinci 2000 byl odstřelen tovární komín sklárny. Plně automatizovaná výroba protipožárního skla se spustila v roce 2001, ředitelem firmy Glaverbel Oloví se stal Zdeněk Frelich. Jestliže byla míra nezaměstnanosti v Oloví po uzavření sklářského provozu Vertec 20%, po otevření haly firmy Glaverbel klesla olovská nezaměstnanost jen málo – na 17 %. Ziskovost výroby protipožárního skla ovšem předčila očekávání majitelů sklárny a tak v roce 2002 ředitel závodu Zdeněk Frelich oznámil, že se akciová společnost Glaverbel Czech bude do roku 2004 investovat několik set miliónů korun do rozšíření závodu v Oloví. Obrat společnosti Glaverbel Oloví v roce 2002 činil 700 milionů korun. V roce 2004 byla tedy otevřena ve firmě Glaverbel v Oloví už třetí výrobní linka na protipožární sklo, o rok později následovala čtvrtá. V roce 2004 firma zaměstnávala 115 zaměstnanců a patřila mezi ekonomicky nejúspěšnější provozy v rámci celé sklářské skupiny belgického vlastníka. V roce 2007 se firma Glaverbel Czech přejmenovala na AGC Flat Glass Czech. Ředitel olovské sklárny Zdeněk Frelich byl v roce 2014 oceněn v soutěži České manažerské asociace jako nejlepší český manažer sklářského průmyslu roku.\n\nNaopak druhému provozu v areálu olovské sklárny, výrobně zpětných zrcátek Mirocar, se ekonomicky nedařilo podle představ sklářského koncernu. V roce 2007 proto Glaverber podepsal předběžnou smlouvu s německou skupinou Flabeg o odprodeji výrobny. V té době Mirocar zaměstnával 122 lidí. Koncern Flabeg přislíbil, že nebude propouštět a výrobu v Oloví zachová. Výrobu zrcátek se ale nepodařilo výrazně oživit ani německému vlastníkovi, v roce 2009 firma s novým názvem Flabeg Czech už zaměstnávala jen 60 lidí. V témže roce se německý vlastník rozhodl investovat do olovského provozu 4,5 milionu eur, aby tam vybudoval novou linku na stříbření a lakování speciálních zrcadel pro solární elektrárny. V roce 2010 byl ale celý projekt podle jednatele firmy Vladimíra Jandy na neurčito odložen. \n\n\n\n"}
{"id": "117481", "url": "https://cs.wikipedia.org/wiki?curid=117481", "title": "Skorošice", "text": "Skorošice\n\nObec Skorošice (něm. \"Gurschdorf\") se nachází v okrese Jeseník v Olomouckém kraji. Žije zde obyvatel.\n\nObec Skorošice sousedí na severozápadě s obcemi Vlčice a Uhelná, na jihozápadě s Polskem (gmina Stronie Śląskie) a na východě s obcemi Lipová-lázně a Vápenná a městem Žulová. Od okresního města Jeseník je vzdálena 17 km a od krajského města Olomouc 102 km.\n\nGeomorfologicky patří Skorošice k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Hornolipovská hornatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Největších výšek dosahuje obec na jižní hranici katastru: Studený (1042 m n. m.), \"Kopřivník\" (925 m n. m.), \"Kovadlina\" (989 m n. m.), \"Břidličný\" (945 m n. m.), \"Pomezný\" (921 m n. m.), \"Špičák\" (957 m n. m.), \"Borůvkový vrch\" (859 m n. m.). V severní, rovinaté části obce je krajinně výrazný \"Lánský vrch\" (423 m n. m.) u osady Sedmlánů.\n\nÚzemí Skorošic patří do povodí Odry, resp. Kladské Nisy. Protéká jimi několik souběžných severovýchodně směřujících menších toků pramenících v Rychlebských horách. Nejzápadněji na katastr obce zasahuje \"Vojtovický potok\", který zde přijímá \"Studený potok\" a pokračuje do Vojtovic. Dále je to \"Petrovický potok\", protékající Petrovicemi a osadou Sedmlánů, poté \"Skorošický potok\" protékající Horními i Dolními Skorošicemi a nakonec nejvýchodněji \"Stříbrný potok\", který pramení pod \"Stříbrným vrchem\", přijímá mj. zleva \"Bučinský potok\" a \"Malou vodu\" a dále protéká Nýznerovem a Žulovou.\n\nÚzemí obce pokrývá z 31 % zemědělská půda (14,5 % orná půda, 15,5 % louky a pastviny) a z 63,5 % les.\n\nPrvní uváděná písemná zmínka o obci z roku 1284 (pod názvem \"Wsdarch\") není jistá. Pravděpodobný lokátor vsi jménem Skoroš je rovněž zmiňován dříve, v letech 1268-1271, ale v souvislosti s jinými vesnicemi. Spolehlivě se o Skorošicích hovoří až roku 1305 (tehdy se psaly \"Scoronsdorph\", později též \"Goransdorf\", z čehož nakonec vzniklo německé \"Gurschdorf\"). V každém případě je jejich vznik možné spojit s kolonizační aktivitou vratislavských biskupů na Jesenicku v 13. století.\n\nV době první zmínky zde již byl značný počet polností (60 lánů), zákupní fojtství a kostel; z té doby pochází i zbytky drobného opevnění nad vsí. Zpočátku patřily přímo biskupovi, ale brzy se dostaly k panství hradu Frýdberka. To patřilo v polovině 14. století loupeživým rytířům bratřím Hynkovi a Václavovi Haugvicům, od nichž je nakonec roku 1358 vykoupil vratislavský biskup. K tomuto panství se sídlem ve Frýdberku (dnešní Žulové) pak Skorošice patřily až do konce patrimoniální správy roku 1850.\n\nV 15. století Skorošice částečně zpustly, stejně jako řada jiných vsí v okolí, v následujícím století se však opět zalidnily a staly se největší vesnicí frýdberského panství. Vznikla zde sklárna a u ní dvůr povýšený na svobodný statek, ten však byl brzy rozparcelován.\n\nV 16. století byli obyvatelé luteráni a roku 1599 je připomínán ženatý farář Bartholomäus Rassmann (s ohledem na jiné případy v okolí však jeho manželský stav nemuselo nutně znamenat nekatolictví). Nejpozději tehdy zde existovala i škola. Ve druhé polovině 16. století se také poprvé zmiňuje rozlišování Dolních a Horních Skorošic (\"Nieder Gurschdorf\", \"Ober Gurschdorf\"), i když hlavní rozvoj osídlení Horních Skorošic spadá do 17. století.\n\nZa třicetileté války trpěly Skorošice válečným pleněním, požáry a morem, zřejmě však přinejmenším kostel a fara byly poničeny méně, neboť ze zdejší farnosti byly spravovány i Žulová, Vápenná, Uhelná a Vlčice. Navíc sem bylo z Javorníku přeloženo římskokatolické arcikněžství, v té době jediné na Jesenicku. To zde zůstalo až do roku 1755, kdy z něj byly v rámci reorganizace církevní správy po rozdělení Slezska vytvořena arcikněžství na Jánském Vrchu a ve Frývaldově (Jeseníku). Naopak zdejší fojtství ztrácelo na významu, zvláště ve srovnání s majetkovým postavením fojta v některých okolních vesnicích. V roce 1713 řádil ve Skorošicích mor.\n\nV 18. a 19. století se obyvatelstvo vedle zemědělství (specialitou bylo zdejší ovocnářství) živilo také domáckým přadláctvím. Zvláště když obchod s přízí začala po polovině 18. století provozovat podnikavá rodina Latzelů, staly se Skorošice jeho regionálním střediskem. Kromě toho zde byla významná výroba potaše (roku 1836 šest potašoven) a bělidla. Roku 1833 shořel farní kostel sv. Martina i s farou a musel být postaven nový (dokončen r. 1844). Již v 18. století se jako v jednom z prvních míst na Jesenicku objevilo později tak charakteristické kamenické zpracovávání žuly získávané z místního hadcového lomu (lom byl uzavřen roku 1978).\n\nV meziválečném období pracovala značná část obyvatel v průmyslu v blízké Žulové. Žulu ze skorošických lomů zpracovávaly firmy z okolních obcí. V samotných Skorošicích byla pila na dřevo z místních lesů.\n\nPo druhé světové válce o odsunu německých obyvatel se znovuosídlení Skorošic vleklo a jiné aktivity než zemědělství a lámání kamene prakticky zanikly (lihovar zrušen roku 1948). Obec poklesla na významu a má nyní jen asi třetinu předválečného počtu obyvatel.\n\nV roce 1949 byla ke Skorošicím připojena obec Petrovice a roku 1960 obec Tomíkovice. K 1. lednu 1976 byly Skorošice i s připojenými Petrovicemi a Tomíkovicemi přičleněny k obci Žulová. 23. listopadu 1990 se opět osamostatnily, tentokrát však bez Tomíkovic.\n\nSkorošice jsou členem a sídlem Mikroregionu Žulovsko, svazku obcí vzniklého v roce 2003. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nOsada Sedmlánů (dříve též \"Sedm Lánů\", něm. \"Siebenhuben\") byla založena roku 1565 rozdělením panského dvora. Nachází se na katastru Dolních Skorošic, 2,5 km severozápadně od nich, na cestě ze Žulové přes Vlčice do Javorníka. Protéká jimi Petrovický potok a nad nimi je Lánský vrch a Kaní hora. Sedmlánů mělo roku 1836 10 domů a 56 obyvatel, roku 1930 14 domů a 75 (německých a římskokatolických) obyvatel. Roku 2001 zde žilo ve 4 domech 12 obyvatel.\n\nJižně od (Horních) Skorošic mezi vrchy Chlum a Ostrý se nacházela osada Kamenné (též \"Kamenná\" nebo \"Kamenička\", něm. \"Steingrund\"). Byla založena krátce před rokem 1692 jako především dřevařská ves. Přestože byla natolik chudá, že byla osvobozena od robot, vznikly zde postupně mlýn (r. 1723), kaple (r. 1816), škola (r. 1837) a potašovna. Roku 1836 zde bylo 36 vesměs dřevěných domů s 281 obyvateli, roku 1930 zde žilo 209 obyvatel - Němců a katolíků - v 44 domech. Po odsunu původních německých obyvatel po II. světové válce obec nebyla dosídlena (roku 1950 zde bylo napočteno 46 domů, ale jen 25 obyvatel) a nakonec bylo rozhodnuto o její likvidaci, kterou provedla ženijní vojska roku 1961.\n\nKe Skorošicím patří rovněž osada Nýznerov (dříve též \"Niesnersberk\", něm. \"Niesnersberg\"), roztroušená v údolí Stříbrného potoka jižně od Žulové. Tato oblast se uvádí nejdříve jako \"Glaseberg\" (Skelná hora) a \"Glasegrund\" (Skelný důl), snad zde tedy existovala sklárna. Samotná osada však byla založena až roku 1785 na pozemcích rytířského fojtství ve Vápenné a nazývala se podle fojta Franze Niessnera. Osídlení se však brzy rozrostlo na území vratislavského biskupství patřící k Žulové a už roku 1811 měly obě části společné číslování. Roku 1836 zde již bylo 51 domků, 332 obyvatel a potašovna. I nadále však byl Nýznerov rozdělen (v roce 1930 měla vápenská část 52 domů a 304 obyvatel, žulovská jen 2 domy a 14 obyvatel). V roce 1949 byla část Nýznerova patřící k Vápenné (též zvaná \"Nýznerov 1. díl\") přičleněna ke Skorošicím, před rokem 1965 pak i žulovská část (též zvaná \"Nýznerov 2. díl\"). Za první republiky zde byla postavena poměrně významná vodní elektrárna. Ve II. světové války byl v Nýznerově pracovní tábor zejména pro sovětské zajatce; je zde jejich hrob a památník. Turistickým cílem je Nýznerov především díky Nýznerovským vodopádům. Je zde rovněž soukromá obora s chovem muflonů a daňků.\n\n\"Správní příslušnost Skorošic od roku 1848\"\n\nPočet obyvatel Skorošic podle sčítání nebo jiných úředních záznamů:\n\n\"Celá obec Skorošice\"\nV obci Skorošice je evidováno 304 adres : 296 čísel popisných (trvalé objekty) a 8 čísel evidenčních (dočasné či rekreační objekty). Při sčítání lidu roku 2001 zde bylo napočteno 259 domů, z toho 217 trvale obydlených.\n\n\"Část obce Skorošice (včetně Kamenného, Sedmlánů a Nýznerova)\"\nV samotných Skorošicích (s uvedenými místními částmi) je evidováno 261 adres : 254 čísla popisná (trvalé objekty) a 7 čísel evidenčních (dočasné či rekreační objekty). Při sčítání lidu roku 2001 zde bylo napočteno 224 domů, z toho 195 trvale obydlených.\n\n\"Kamenné\"\nZ hlediska římskokatolické církevní správy spadají Skorošice do farnosti Skorošice, která patří do děkanátu Jeseník diecéze ostravsko-opavské. Farnost je administrována excurrendo z Bílé Vody.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nZákladní sídelní jednotky: Dolní Skorošice, Horní Skorošice, Nýznerov, Nýznerov-jih, Petrovice a Sedmlánů.\n\nSkorošic se dotýká silnice I. třídy číslo 60 z Jeseníku a Žulové směrem na Vlčic a Javorník a dále na státní hranici, odkud pokračuje jako silnice 382 do polského Pačkova. Pro dopravní napojení slouží silnice III. třídy spojující Skorošice se Žulovou, Tomíkovicemi a Vojtovicemi a směřující skrze Nýznerov na jihu do údolí Stříbrného potoka.\n\nNa území Skorošic zasahuje evropsky významná lokalita Rychlebské hory - Sokolský hřbet.\n\nV obci se nachází mateřská škola a základní škola nižšího stupně (1.-5. ročník).\n\n"}
{"id": "117485", "url": "https://cs.wikipedia.org/wiki?curid=117485", "title": "Makanru", "text": "Makanru\n\nMakanru (japonsky: 磨勘留島, \"Makanru-tó\"), uváděno též jako \"Makanruši\", je jeden z menších ostrovů severní skupiny Kurilských ostrovů. Jeho poloha je 28 km severovýchodně od ostrova Onekotan, na západním konci Čtvrté kurilské úžiny (53 km široký průliv o velké hloubce, který odděluje Onekotan od Paramuširu.\n\n"}
{"id": "117486", "url": "https://cs.wikipedia.org/wiki?curid=117486", "title": "Citice", "text": "Citice\n\nCitice (německy: \"Zieditz\") jsou obcí v okrese Sokolov, v kraji Karlovarský. Žije zde  obyvatel.\n\n\nPrvní písemná zmínka o obci pochází z roku 1370.\n\n\n"}
{"id": "117489", "url": "https://cs.wikipedia.org/wiki?curid=117489", "title": "Chlum Svaté Maří", "text": "Chlum Svaté Maří\n\nObec Chlum Svaté Maří ( , v letech 1960 až 1990 \"Chlum nad Ohří\") se nachází v západních Čechách na Sokolovsku v Karlovarském kraji na okraji Sokolovské pánve v podhůří Krušných hor. Žije zde obyvatel.\n\nObec je známá konventem křižovníků s červenou hvězdou a poutním kostelem Nanebevzetí Panny Marie. Odehrává se zde děj nesmírně populární divadelní hry Loupežníci na Chlumu z roku 1814 od Heinricha Cuno.\n\nVětšina historiků předpokládá, že základem pojmenování bylo slovanské slovo chlum ve významu kopec nebo pahorek. Oblast horního Poohří byla až do raného středověku řídce osídlena slovanským obyvatelstvem, jež brzy vystřídalo německé etnikum. Původní německé pojmenování (\"\") vychází ze slova chlum. Teprve od poloviny 17. století se vyskytuje v podobě Maria Kulm, podle poutního místa zasvěcené Panně Marii. Název Drsného Chlumu, jehož zástavba těsně navazovala na Chlum Svaté Maří, pochází z poloviny 17. století, a to v podobě Rauenkulm. Nejstarším doloženým místním názvem v obci Chlum Svaté Maří je název osady Rusov v ustálené podobě Reissengrün. Teprve na počátku 19. století vznikla při vrcholu Zeleného vrchu osada Svatá Maří Pomocná, v podobě Mariahilfsberg. Název osady vycházel z polohy na kopci nad mariánským poutním místem a k poctění pomáhající Matky Boží. České názvy lokalit Chlum Svaté Maří, Drsný Chlum a Svatá Maří Pomocná byly po dřívějších pokusech o počeštění vytvořeny úředně v roce 1923 a používaly se zároveň vedle německých názvů. V období německé okupace byly české místní názvy v pohraničí zrušeny, obnoveny byly až po skončení druhé světové války. Při tom dostala také české jméno osada Rusov. Roku 1960 došlo z ideologických důvodů k přejmenování Chlumu Svaté Maří na Chlum nad Ohří. K původnímu názvu Chlum Svaté Maří se obec vrátila 1. září 1990.\n\nPrvní písemná zmínka o obci pochází z roku 1341. Vznik územního celku obce je poměrně složitý. Tvoří jej území čtyř původně samostatných lokalit a to Chlumu Svaté Maří, Drsného Chlumu, Svaté Maří Pomocné a Rusova. Teprve v letech 1922 a 1923 se sloučily do jedné obce.\n\nVelká část území v okolí Zeleného vrchu byla ve 14. století v držení šlechtického rodu Reissengrünerů. Počátky jsou spojeny s Rusovem, kde se zřejmě nacházelo sídlo Reissengrünerů.\n\nV letech 1850–1910 se obec jmenovala jen \"Chlum\" v okrese Falknov, v roce 1921–1930 obec \"Chlum Svaté Maří\" v okrese Falknov nad Ohří, v roce 1931–1950 obec \"Chlum Svaté Maří\", v okrese Falknov nad Ohří, v roce 1950 obec Chlum Svaté Maří v okrese Sokolov, v roce 1961–1990 obec \"Chlum nad Ohří\" v okrese Sokolov, v roce 1991 \"Chlum Svaté Maří\" v okrese Sokolov.První písemná zmínka o obci pochází z roku 1341. V letech 1869–1910 se obec jmenovala jen \"Chlum\" v okrese Falknov, v roce 1921–1930 obec \"Chlum Svaté Maří\" v okrese Falknov nad Ohří, v roce 1931–1950 obec \"Chlum Svaté Maří\", v okrese Falknov nad Ohří, v roce 1950 obec Chlum Svaté Maří v okrese Sokolov, v roce 1961–1990 obec \"Chlum nad Ohří\" v okrese Sokolov, v roce 1991 \"Chlum Svaté Maří\" v okrese Sokolov.\n\nČasová posloupnost osídlování není přesně známá. Nejstarší písemné zmínky o místních osadách jsou časově značně vzdálené o doby jejich založení. Dobový zájem o mariánský kult ve 14. století přispěl k nárůstu obyvatel. Přicházelo mnoho poutníků, kterým zdejší obyvatelstvo poskytovalo ubytovací a pohostinské služby. K výraznějšímu populačnímu nárůstu došlo v 19. století v souvislosti s rozvojem hospodářství a nárůstem pracovních příležitostí. Až do vzniku Československa zde žilo pouze německé obyvatelstvo. Poté přicházeli z vnitrozemí i Češi, ale v dalších letech rostl jejich počet jen nepatrně. Statistické údaje ze sčítání obyvatel uvádějí, že v roce 1921 žilo v Chlumu Svaté Maří 31 Čechů, v roce 1930 to bylo 35 Čechů. Po druhé světové válce byla od 16. dubna 1946 do 18. února 1947 odsunuta většina německého obyvatelstva. Odsun změnil stav osídlení obce a jeho národnostního složení. Z nuceného vysídlení Němců byli vyňati lidé označovaní tehdy jako specialisté, nepostradatelní pro chod národního hospodářství. Zůstal zde proto značný počet německých horníků a tak Němci nadále tvořili většinu místního obyvatelstva. Na základě dekretu prezidenta republiky byl německým obyvatelům zkonfiskován veškerý nemovitý majetek. Až později mohli němečtí obyvatelé, kteří zde zůstali a jimž bylo uděleno československé státní občanství, dostat zpět užívanou část svého majetku do vlastnictví. Od roku 1953, kdy zdejší Němci získali ze zákona československé státní občanství, mohli požádat o navrácení části svého majetku.\n\n\nPanně Marii Chlumské byla zasvěcena 18. kaple Svaté cesty z Prahy do Staré Boleslavi, která byla založena v letech 1674–1690.\n\n"}
{"id": "117490", "url": "https://cs.wikipedia.org/wiki?curid=117490", "title": "Dolní Žandov", "text": "Dolní Žandov\n\nObec Dolní Žandov (německy \"Untersandau\") se nachází v okrese Cheb, kraj Karlovarský. Žije zde  obyvatel.\n\nPrvní písemná zmínka o obci pochází z roku 1197, kdy ves daroval vévoda Jindřich Břetislav tepelskému klášteru. Někdy mezi roky 1261 a 1278 byl Žandov povýšen na město. Jako z drtivé většiny německojazyčné město byl roku 1938 připojen v nacistické Třetí říši. Po druhé světové válce k došlo k vysídlení původních obyvatel. Ke dni 29. 8. 2008 zde žilo 1 208 obyvatel.\n\n\n\nSeverozápadně od obce na Křížovém vrchu stála kaple Svatého Kříže, kolem které vedla Křížová cesta.\n\n"}
{"id": "117492", "url": "https://cs.wikipedia.org/wiki?curid=117492", "title": "Velká Hleďsebe", "text": "Velká Hleďsebe\n\nObec Velká Hleďsebe nebo též \"Sychdychffir\" (německy \"Siehdichfür\") se nachází v okrese Cheb, kraj Karlovarský. Žije zde  obyvatel. Nadmořská výška je 550 m n. m.\n\n\n\n\n\n \n"}
{"id": "117493", "url": "https://cs.wikipedia.org/wiki?curid=117493", "title": "Velké Kunětice", "text": "Velké Kunětice\n\nVelké Kunětice (něm. \"Gross-Kunzendorf\", \"Groß-Kunzendorf\", \"Großkunzendorf\") je slezská obec, ležící těsně u státní hranice s Polskem, administrativně náležející k okresu Jeseník v Olomouckém kraji. Severním okrajem katastru i zástavby obce prochází pohraniční silnice II/457, která ji odděluje od zástavby sousední polské vesnice Sławniowice (německy \"Kunzendorf\"). Žije zde obyvatel.\n\nObec Velké Kunětice sousedí na severu s Polskem (gminy Otmuchów a Głuchołazy), na západě s obcí Stará Červená Voda, na jihu s obcí Supíkovice a na východě s obcemi Hradec-Nová Ves a Mikulovice. Od okresního města Jeseník je vzdálena 10,5 km a od krajského města Olomouc 80,5 km.\n\nGeomorfologicky patří Velké Kunětice k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Sokolský hřbet, a geomorfologický celek Zlatohorská vrchovina, podcelek Bělská pahorkatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Nejvyšším bodem je \"Kamenný vrch\" (459 m n. m.).\n\nÚzemí Velkých Kunětic patří do povodí Odry, resp. Kladské Nisy. Obcí protéká severním směrem potok \"Kunětička\" (v Polsku zvaný \"Mora\"). Na západě katastru pramení potok \"Luže\".\n\nÚzemí obce pokrývá z 69 % zemědělská půda (63,5 % orná půda, 2 % louky a pastviny) a z 23 % les.\n\nPrvní písemná zmínka o obci pochází z roku 1284 jako \"Cunati villa\", tedy \"Kuňatova ves\". Je pravděpodobné, že je starší a patrně pochází z rané fáze kolonizace prováděné na Jesenicku vratislavskými biskupy. Její zakladatel – lokátor – měl slovanské jméno Kuňata. Přívlastek \"Velké\" získaly Kunětice až později, aby se odlišily od stejnojmenné vesnice 9 km východně mezi Hlucholazy a Zlatými Horami, která získala přívlastek \"Suché Kunětice\" (něm. \"Dürr-Kunzendorf\", dnes polský \"Konradów\").\n\nV roce 1305 se ve vsi zmiňuje zákupní fojtství, 60 lánů polností (jednalo se tedy o velkou vesnici) a farní kostel. Majetkové poměry byly spletité: kolem dvou dvorů se zformovaly dva samostatné a zhruba stejně velké statky, jeden biskupský a jeden fojtský (zvaný též \"Hartenberg\"). Fojtové však občas držívali i biskupskou část Kunětic a v jejich části vsi se nacházel místní kostel. Byly zde také menší svobodné statky, ještě roku 1690 jsou registrovány dva.\n\nOd 14. století se zde zmiňuje lámání vápence a dolování železné rudy, které byly dováženy k vápenkám a hamrům v Burgrabicích. V téže době se začal využívat rovněž zdejší mramor.\n\nBiskupská část vsi byla od roku 1580 spravována ze Supíkovic, po třicetileté válce pak jako součást panství Frývaldov (Jeseník). V letech 1603-1615 byly v obci bouře proti zvyšování robot. Vůdce sedláků Fabian Tunkel byl roku 1608 popraven v Nise. Za třicetileté války byla ves zpustošena.\n\nDržitelem fojtské části Velkých Kunětic, k níž patřila rovněž ves \"Borkendorf\" (dnes Burgrabice na sever od Sławniowic), byl roku 1641 Matyáš Forgáč. V letech 1690 až 1797 to byli pánové von Skal, v letech 1797-1844 hrabata von Strachwitz a poté opavská rodina Gastheimů. Fojtský velkostatek se pak několikerým prodejem drobil a zmenšoval. Jedním z majitelů byl i Josef Schindler, Priessnitzův následovník ve vodoléčbě.\n\nV roce 1651 se zmiňuje poprvé škola u farního kostela. Ten musel být po třicetileté válce a znovu po požáru roku 1758 opraven.\n\nV roce 1742 bylo v důsledku války o dědictví rakouské Slezsko rozděleno a nová hranice přetnula Velké Kunětice vedví. Pruská část získala po roce 1945 název \"Sławniowice\". Kolem roku 1800 vznikly u Velkých Kunětic dvě osady – parcelací biskupského dvora Františkov a parcelací fojtského dvora Strachovičky.\n\nOd 19. století do poloviny 20. století určovala život obce těžba a zpracování žuly a mramoru, zejména v osadě Strachovičky. Mramor se zprvu rovněž používal k výrobě vápna, ta však postupně ustala a převládlo kamenické zpracování.\n\nNa rozdíl od například Supíkovic nebo Žulové však Velké Kunětice zůstaly převážně zemědělskou vsí, čemuž v meziválečné době odpovídala i orientace obyvatel na křesťansko-sociální stranu. Po druhé světové válce a odsunu původního obyvatelstva kamenictví zaniklo a zemědělský charakter obce ještě posílil.\n\nJednotné zemědělské družstvo bylo založeno již roku 1949, potýkalo se však s těžkostmi a dlouho zůstávalo menšinové. V roce 1967 však bylo posíleno přičleněním bývalého fojtského velkostatku od Státního statku Žulová a roku 1974 byly Velké Kunětice vybrány za sídlo velkého JZD pro celé údolí Bělé pod Jeseníkem. To však nebránilo tomu, aby byla obec Velké Kunětice k 1. lednu 1976 přičleněna k obci Supíkovice. Z tohoto svazku se Velké Kunětice osvobodily k 23. listopadu 1990.\n\nRozvoj obce po roce 1989 je brzděn především velkou nezaměstnaností, zejména mezi početnou romskou menšinou. Pozitivní vliv však mělo otevření hraničního přechodu pro malý pohraniční styk a navázání partnerství se Sławniowicemi.\n\nVelké Kunětice jsou členem Mikroregionu Zlatohorsko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nNa severozápad od obce v místě, kde silnice 455 překračuje státní hranici, se nachází vyhlídka Výhled (něm. \"Gucke\"). Zde byl již odedávna hostinec a celnice. V roce 1930 zde ve 4 domech bydlelo 28 lidí.\n\n\"Správní příslušnost Velkých Kunětic od roku 1848\"\n\nPočet obyvatel Velkých Kunětic podle sčítání nebo jiných úředních záznamů:\n\n\"Celá obec Velké Kunětice\"\nV obci Velké Kunětice je evidováno 186 adres, vesměs čísel popisných (trvalé objekty). Při sčítání lidu roku 2001 zde bylo napočteno 166 domů, z toho 140 trvale obydlených.\n\n\"Osada (ZSJ) Velké Kunětice\"\n\nZ hlediska římskokatolické církevní správy spadají Velké Kunětice do farnosti Velké Kunětice, která patří do děkanátu Jeseník diecéze ostravsko-opavské. Farnost je administrována excurrendo ze Supíkovic.\n\nEvangeličtí věřící patří k farnímu sboru v Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\nVelké Kunětice se nečlení na části a tvoří ho jen jedno katastrální území – \"Velké Kunětice\" (981,26 ha). Základními sídelními jednotkami jsou kromě vlastních Velkých Kunětic osady Františkov a Strachovičky.\n\nObcí procházejí:\n\n\nV obci se nachází mateřská škola.\n\n"}
{"id": "117494", "url": "https://cs.wikipedia.org/wiki?curid=117494", "title": "Stonava", "text": "Stonava\n\nObec Stonava (pol. \"Stonawa\", něm. \"Steinau\") se nachází v okrese Karviná v Moravskoslezském kraji na území historického Těšínského Slezska. Rozkládá se na řece Stonávce, přibližně 4 km jižně od Karviné a 8 km severovýchodně od Havířova. Žije zde obyvatel. V roce 2001 se přibližně 20 % obyvatel hlásilo k polské národnosti. Starosta obce a bývalý senátor Ing. Ondřej Feber má také polskou národnost. Obec je známá především díky přítomnosti činných černouhelných dolů. Stonava je vesnicí roku 2000 Moravskoslezského kraje.\n\nPrvní písemná zmínka o obci pochází z roku 1388, kdy se v písemných pramenech objevuje vladyka Hanke von Stoen, jeden z tehdejších vlastníků Stonavy. V roce 1415 je zmiňován Zbyněk ze Stonavy, jeden z přísedících dvorského soudu v Těšíně. V roce 1434 je v listinách zmiňován Hanes Hunt Kornitz von der Stonaw, člen významného šlechtického rodu Kornitzů.. V roce 1437 postoupil kníže Přemysl II Těšínský vrchní práva ve Stonavě Machníkovi ze Stonavy. Z pramenů vyplývá, že Stonava byla v držení několika vlastníků, a také zde bylo zřejmě šlechtické sídlo v podobě tvrze v místě dnešní tzv. Švédské mohyly. Z roku 1447 pochází první zmínka o kostele, který byl zasvěcen Sv. Máří Magdeléně. V roce 1565 kupuje část Stonavy Jan Vlček z Dobrozemice a od roku 1590 se objevuje poprvé jméno rodu Larischů, kdy díl Stonavy kupuje majitel Karviné Fridrich Larische. V roce 1580 je poprvé zmiňována tvrz v místě Zámeckého dvora, který i s částí vesnice patřil Zikmundovi Sedlnickému z Choltic. Dalšími majiteli byli Mikuláš Cikán ze Sloupska (1584-1633), Gočálkovský z Gočálkovic, Maxmilián Gottlieb Skrbenský z Hříště a konečně od roku 1743 získává tvrz i velkou částí obce rod Larischů, který ve Stonavě působil až do roku 1945. Larischové však stonavský Zámecký dvůr nevyužívali jako šlechtické sídlo - sloužil ke správě dvora. V roce 1808 byla dokončena stavba nového dřevěného kostela Sv. Máří Magdalény (původní kostel byl pro zchátralý stav nebezpečný pro životy farníků). V obci působilo 5 folvarků (panských dvorů), a to Zámecký dvůr v Dolanech (nejrozsáhlejší a nejdůležitější), Ovčárna a Dřevěník v Bonkově, Nový Dvůr v Holkovicích u hranice s Albrechticemi a Smolkovec na protější straně Stonávky.\n\nV roce 1812 byla postavena dřevěná škola na Hořanech (poloha byla cca 20 m jižně od školy dnešní), ve které se v roce 1868 učilo již 135 dětí. V roce 1853 byla v Hořanech postavena škola druhá (v roce 1875 přestavěna na dvoupatrovou; funguje dodnes jako ZŠ Hořany pro 1. až 4. třídu), která se nedlouho po otevření stala katolickou a děti z evangelických rodin cestovaly do škol v Bludovicích, Suché nebo Chotěbuzi - po roce 1860 do nově postavené evangelické školy v Albrechticích. Až v roce 1900 je zahájena výuka v evangelické polské škole ve Stonavě (parcelu věnoval hrabě Larisch). První česká základní škola byla otevřena v roce 1920 v budově polské školy v lokalitě Křivý Důl, v souvislosti s prudkým nárůstem obyvatel české národnosti v obci. V roce 1937 je otevřena dnešní základní škola v Dolanech (1.-9. třída), která v letech 1992-93 prošla generální rekonstrukcí.\n\nPo roce 1870 mění obec s ryze zemědělským rázem v souvislosti z rozvojem těžby černého uhlí charakter, řada obyvatel se živí hornictvím, a také se začíná projevovat příliv přistěhovalců, zejména z podhorských oblastí a z Haliče. Počet obyvatel se začal zvyšovat - v roce 1869 měla Stonava 1516 obyvatel, v roce 1900 již 3135. Drtivá většina obyvatel (99 %) se v této době hlásila k polské národnosti. Podíl českého obyvatelstva začal prudce narůstat až po roce 1910. Dřevěný kostel z roku 1808 pro nedostatečnou péči rychle zchátral, a tak byl v letech 1906-1910 byl postaven zděný kostel Sv. Máří Magdalény. V roce 1896 bylo ve Stonavě založeno Spotřební družstvo dělníků a rolníků (Stowarzyszenie Spoźywcze dla Robotników i Rolników w Stonawie), které se stalo centrem politického a kulturního života v obci (od roku 1903 pobočka na Dolanech, poté pobočky i v dalších okolních obcích). Mělo vlastní jatka, pekárnu, obchodní síť, byty pro zaměstnance, ševcovskou dílnu, stáje a sklad v Albrechticích. V roce 1905 družstvo otevřelo Dělnický dům s kulturním sálem, hospodou, sídlila zde pokladna Reifeisen, odborová organizace či sdružení Sila.\n\nPo první světové válce, po rozpadu Rakouska-Uherska, se Stonava stává součástí sporného území Těšínska, které si nárokovalo Československo i Polsko. V noci z 30.10. na 1.11.1918 polská armáda obsadila většinu Těšínska včetně Stonavy, Československo však území stále považovalo za své. Po neúspěchu diplomatických řešení se Československo rozhodlo pro vojenské řešení a během Sedmidenní války (23.-30.1.1919) polskou armádu z území Těšínska vytlačila. Na velvyslanecké konferenci ve Spa bylo 28. července 1920 rozhodnuto o rozdělení Těšínska mezi oba státy, a Stonava se definitivně stává součástí Československa.\n\nMezitím dochází v roce 1919 k pozemkové reformě, pozemky rodu Larischů jsou rozparcelovány a 212 parcel je přiděleno k výstavbě domů. Dochází ke vzniku čtyř nových osad - U nádraží, Křivý Důl, Na Stavech a u hranice s Horní Suchou. Počet obyvatel obce tak dále roste a v roce 1930 dosahuje počtu 4819. V roce 1938 byl dokončen evangelický kostel v Kateřině. V předvečer druhé světové války bylo v říjnu 1938 Těšínsko opět anektováno Polskem, a Stonava se tak stává jeho součástí. Toto však nemělo opět dlouhého trvání, protože v září 1939 bylo Těšínsko i se Stonavou obsazeno německým nacistickým vojskem a stává se součástí Německa, kraje Oberschlesien. V roce 1939 byla obec postižena povodněmi. Obec byla osvobozena 3. května 1945 Rudou armádou, hranice mezi Československem a Polskem byla obnovena v předválečných hranicích, a Stonava je opět součástí Československa.\n\nPo roce 1945 dochází k odsunu obyvatel německé národnosti (v roce 1930 se k německé národnosti hlásilo 167 Stonaváků) a jejich majetek byl zkonfiskován. Týkalo se to i rodu Larischů a Zámeckého dvora se zámkem, který byl po roce 1945 využíván zemědělskými organizacemi.\n\nZásadní roli pro další vývoj obce měla přítomnost ložisek černého uhlí pod obcí a jejím blízkém okolí. Následkem bylo zastavení rozvoje obce a později naopak její rozsáhlá devastace následkem poddolování. V 50. letech 20. století byla na hranici s Horní Suchou zahájena výstavba Dolu 9. květen (tehdy nazýván Důl Suchá-Stonava; od roku 1993 Důl Darkov 3; v roce 2016 ukončil činnost), který byl dokončen v roce 1960. Výstavbě dolu muselo ustoupit 30 domů a zabrána byla rozsáhlá zemědělská a lesní plocha. Ve východní části obce byla v roce 1958 zahájena v lokalitě Mexiko výstavba Dolu ČSM (ze dvěma závody ČSM-Sever s vlastní úpravnou uhlí a teplárnou a ČSM-Jih), provoz byl zahájen v prosinci 1968. V 70. letech bylo v sousední osadě Mexiko zbořeno 60 domů a vykáceno 100 ha lesa. Zbývající domy v Mexiku mizí postupně dodnes. V letech 1972-1982 byl na severu obce na hranici s Karvinou-Darkovem postaven Důl Darkov. Pro výstavbu přístupových komunikací a správní budovy muselo být přeloženo také koryto řeky Stonávky. V 80. letech byla mezi Dolem ČSM-Sever a Hořany zahájena výstavba koksovny, čímž se obec dostala až na hranu ohrožení své samotné existence. Byla téměř dokončena, díky změně politických poměrů v roce 1989 však nikdy nedošlo k jejímu zprovoznění (s výjimkou několikaletého příležitostného provozu menšího průmyslového kotle pro posílení výroby tepla Teplárny Dolu ČSM v mrazivém období). Koksovna poté chátrala a dnes je její areál z velké části zbourán.\n\nObec Stonava se tak dostala ze tří stran do obklíčení doly, jejichž dobývací pole zasahovaly do jejího katastru. V důsledku poddolování tak došlo k zániku osady Křivý Důl, převážné části Kateřiny, Dolan, Mexika a části Bonkova a Hořan. V letech 1965-1966 byl z důvodu narušené statiky zbořen také zámek se dvorem. V první polovině 60. let 20. století byla naopak vybudována dvě malá sídliště s bytovými domy v Hořanech a Novém Světě (na pomezí Stonavy a Albrechtic) především pro rodiny zaměstnanců blízkých dolů nebo rodiny vystěhované z domů určených k demolici. Počet obyvatel Stonavy se začal prudce snižovat: ze 4511 obyvatel v roce 1960 klesl jejich počet na 1714 obyvatel v roce 1991.\n\nPo roce 1990 došlo po změně politického režimu ke zvýšení důrazu na ochranu životního prostředí. Přestože v důsledku poddolování stále mizí jednotlivé domy (především v lokalitě Mexiko), začaly práce na rekultivacích zdevastovaných území a k záchranným pracím na významných budovách - v roce 1993 byly zajištěny základy dominanty obce, kostela sv. Máří Magdalény a byl zrestaurován, stejně jako evangelický kostel v Kateřině. Obec začala pracovat na investicích pro zkvalitnění života obyvatel v obci (mj. díky financím od společnosti OKD jako náhrady za důlní škody). Ve druhé polovině 90. let byly postaveny dvě čističky odpadních vod a kanalizace v Hořanech. Zrekonstruována byla škola, dům PZKO, postaven domov pro seniory, zrekonstruovány cesty a chodníky, postaveny dětské parky, sportoviště a oddechové zóny. V Bonkově byla postavena nová osada s rodinnými domy, bylo zkvalitněno autobusové spojení s okolím. Díky tomu se podařilo zastavit pokles počtu obyvatel v obci, který nyní stagnuje či nepatrně roste až na dnešní stav okolo 1850 obyvatel.\n\nToto úsilí bylo korunováno v roce 2000, kdy byla obec Stonava vyhlášená vesnicí roku Moravskoslezského kraje a skončila třetí v celorepublikovém kole. V roce 2018 se obec umístila v klání vesnice Moravskoslezského kraje na třetím místě. Starosta obce Ondřej Feber opakovaně obhájil svůj post, v letech 2000 až 2006 byl také členem Senátu ČR.\n\nStonava spadala v letech 1849 až 1939 pod okres Fryštát, během druhé světové války byla součástí okupačního okresu Těšín (Teschen) , v letech 1945 až 1949 se vrátila pod okres Fryštát. Od roku 1949, kdy došlo ke sloučení měst Fryštát a Karviná, až po současnost, obec spadá do okresu Karviná ve všech jeho historických podobách.\n\nOd 1.1.2003, kdy byly zrušeny okresní úřady, vykonává nad Stonavou přenesenou státní správu obec s rozšířenou působností Karviná.\n\nStonava se rozkládá v Ostravské pánvi (součást Severních Vněkarpatských sníženin), konkrétně ve východní části podcelku Havířovská plošina. Ráz krajiny je dáván údolím řeky Stonávky, která protéká zhruba středem katastru obce z jihu na sever. Po obou stranách se území zvolna zvedá, nejvyšším bodem v obci je bezejmenná kóta (278 m n. m.) v Louckém lese, jihovýchodně od Dolu ČSM-Jih.\n\nObec spadá do úmoří Baltského moře. Je odvodňována řekou Stonávkou, které spadá do povodí řeky Odry.\n\nStonavou prochází několik krajských silnic druhé a třetí třídy, obec má tudíž kvalitní silniční napojení s okolím. Všechny silnice však trpí následky poddolování, a proto musí být často opravovány. Nejfrekventovanější jsou v době střídání směn v okolních dolech a podnicích. Nejdůležitější je silnice II/475 (silnice Havířov - Karviná - Petrovice u Karviné). Napojení směrem do Albrechtic a Karviné-Dolů zajišťuje silnice III/4749, směrem do Horní Suché přes území zaniklé osady Křivý Důl vede silnice III/4748. Avšak důležitou je silnice III/4687, která protíná samotné centrum obce ve směru z Dolan do Karviné.\n\nAutobusová doprava je zajišťována meziměstskými linkami, které jsou součástí integrovaného dopravního systému ODIS. Nejdůležitějšími linkami jsou 581 (Albrechtice - Stonava - Karviná), 582 (Karviná - Stonava - Albrechtice - Horní Suchá) plnící také funkci spojení mezi jednotlivými roztroušenými stonavskými osadami a od roku 2017 také nová linka 583 (Karviná - Stonava - Havířov), která zajistila přímé spojení centra obce s městem Havířov. Do sídliště Nový Svět zajíždí několik spojů MHD Havířov, konkrétně linky 402. Kromě toho obcí projíždí několik linek spojujících stonavské doly s okolními městy.\n\nŽelezničním spojením obec nedisponuje, nejbližší stanicí jsou Albrechtice (0,5 km od sídliště Nový Svět, cca 3 km od centra obce). Obcí prochází pouze několik železničních nákladních vleček pro zajištění dopravy uhlí z okolních dolů.\n\nObcí prochází cyklostezka č. 6097 spojující albrechtickou lokalitu Pacalůvka s karvinskými lázněmi.\n\n\nChrám byl místními farníky postaven na začátku 20. století v době, kdy se obec těšila velkému rozmachu. Nový svatostánek měl být náhradou za starý dřevěný kostelík, který původně stál v místech dnešního katolického hřbitova.\n\nEvangelický kostel byl postaven v roce 1938. Kostel je 18 metrů dlouhý a 10,5 metrů široký. Od roku 1950 je střediskem samostatného sboru. Vedle kostelíka se nachází evangelický hřbitov.\n\nŠvédský kopec je poutní místo ve Stonavě, o kterém panuje spousta pověstí a legend. Třeba že jsou zde pochováni švédští vojáci, padlí či zemřelí v průběhu třicetileté války. Pravděpodobně je tato umělá vyvýšenina v terénu pozůstatkem tvrze typu motte, která sloužila ve středověku jako sídlo nižší šlechty.\n\n"}
{"id": "117495", "url": "https://cs.wikipedia.org/wiki?curid=117495", "title": "Uhelná", "text": "Uhelná\n\nObec Uhelná (do roku 1948 Serksdorf, něm. \"Sörgsdorf\") se nachází ve Slezsku, v okrese Jeseník v Olomouckém kraji. Žije zde obyvatel.\n\nObec Uhelná sousedí na západě s městem Javorník, na jihu s Polskem (gmina Stronie Śląskie) a na východě s obcemi Skorošice, Vlčice a Bernartice. Od okresního města Jeseník je vzdálena 21 km a od krajského města Olomouc 87,5 km.\n\nGeomorfologicky patří Uhelná k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Hornolipovská hornatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Severní část obce je rovinatá, nejhornatější je katastr Nových Vilémovic. Nejvyšším vrcholem je \"Strážiště\" (813 m n. m.), dále např. \"Roveň\" (779 m n. m.), \"Vápenný vrch\" (776 m n. m.), \"Hraničný vrch\" (753 m n. m.), \"Suť\" (717 m n. m.).\n\nÚzemí Uhelné patří do povodí Odry, resp. Kladské Nisy. Obcí protéká severovýchodním směrem několik drobných toků pramenících v Rychlebských horách: \"Lánský potok\", protékající postupně Novými Vilémovicemi a Uhelnou a posléze přijímající zprava \"Vlčický potok\", a severněji \"Červený potok\", protékající osadou Červený Důl a Dolním Fořtem a ústící do \"Račího potoka\". V osadě Hraničky pramení \"Vojtovický potok\". U Uhelné je zatopený důl \"Pelnář\".\n\nÚzemí obce pokrývá z téměř 49 % zemědělská půda (24,5 % orná půda, 23 % louky a pastviny) a z 45,5 % les.\n\nPrvní písemná zmínka o obci pochází z roku 1290. Obec vznikla zřejmě v rámci kolonizace prováděné na Jesenicku vratislavskými biskupy ve 13. století. Roku 1305 se psala jako „Sorykesdorph“, byla tedy pravděpodobně pojmenována po svém lokátorovi jménem Šorik, Šora nebo podobně; z toho vzniklo německé \"Sörgsdorf\" a počeštěné \"Serksdorf\".\n\nOd první zmínky patřila Uhelná k panství vratislavských biskupů a byla spravována většinou z Jánského Vrchu.\n\nJiž roku 1305 zde bylo zákupní fojtství, které přetrvalo jako samostatný lenní statek až do konce patrimoniální správy roku 1850, resp. do roku 1945. Nezískalo však tak dominantní význam jako v jiných vsích na Jesenicku. V 18. století je držela rodina Andersů.\n\nVes nebyla příliš velká, v 16.–18. století však byla v jejím okolí založena řada sídel: Dolní a Horní Fořt, Zastávka, obnoveny byly i zaniklé Nové Vilémovice. Uhelná byla převážně zemědělskou obcí, koncem 18. a začátkem 19. století však zde byla provozována i těžba cihlářské hlíny zpracovávané ve fojtské cihelně a těžba hrnčířské hlíny s navazujícím hrnčířstvím, vznikla zde i palírna a potašovna. V 2. polovině 18. století byla na návsi postavena kaple sv. Floriána, roku 1801 pak byl nákladem zdejší občanky Kateřiny Freundové postaven kostel sv. Kateřiny a u něj zřízena římskokatolická fara a o něco později i škola. V roce 1859 se začal o u obce těžit v povrchovém dole nazvaném „Friedrich“ hnědé uhlí – lignit.\n\nPo druhé světové válce bylo odsunuto zdejší německé obyvatelstvo, samotnou Uhelnou se však podařilo – na rozdíl od okolních vesnic – dosídlit poměrně úspěšně. V roce 1948 byl dosavadní úřední název Serksdorf změněn na „Uhelnou“ podle zdejší těžby hnědého uhlí a analogicky k novým názvům zvoleným pro okolní obce (Žulová, Vápenná, Písečná). Uhelný důl, kterému obec vděčila za nový název, byl z „Bedřicha“ přejmenován na „(Antonín) Pelnář“, avšak již roku 1957 byl zatopen a přeměněn na dnešní rybník využívaný k rekreaci. V zemědělství dominoval Státní statek Javorník, kterému roku 1949 připadly konfiskované pozemky fojtského velkostatku a ke kterému byla postupně připojena i veškerá ostatní zemědělská půda.\n\nOsady Dolní Fořt Domkáři, Dolní Fořt Mlatci Zahradníci, Horní Fořt a Zastávka náležely k obci Uhelná již od počátku obecního zřízení roku 1850. V roce 1949 byla k Uhelné připojena sousední obec Nové Vilémovice i s osadami Hraničky a Červený Důl. Celá takto rozšířená obec Uhelná byla v poslední etapě normalizačního slučování k 1. lednu 1985 připojena k městu Javorník. 23. listopadu 1990 se však opět osamostatnila.\n\nUhelná je členem Mikroregionu Javornicko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nK Uhelné patřila osada Zastávka (něm. \"Stillstand\"), nacházející se 2 km jižně na svahu vrchu Suť, poblíž bývalé osady Hřibová na katastru Vlčic. Její jméno znamená území, na kterém je zakázáno stavět, zastavena stavba: dotyčná oblast byla totiž sporná mezi vratislavskými biskupy jako držiteli Uhelné a sousedními pány von Maltitz jako majiteli statku Vlčice. Po vyřešení sporu zde roku 1735 biskup zřídil drobnou osadu. Půda se zde však hodila nanejvýš k pastvě a obyvatelé se živili námezdní prací a přadláctvím. Roku 1836 zde bylo 12 domů, v letech 1900 a 1930 11. Po odsunu původních německých obyvatel v letech 1945–1946 se odlehlou osadu bez valného hospodářského významu nepodařilo dosídlit, v 50. letech byla zcela opuštěna a roku 1963 i úředně zrušena. Nyní jsou zde jen rozvaliny několika budov.\n\n\"Správní příslušnost Uhelné od roku 1848\"\n\nPočet obyvatel Uhelné podle sčítání nebo jiných úředních záznamů:\n\n\"Celá obec Uhelná\"\nV obci Uhelná je evidováno 238 adres : 200 čísel popisných (trvalé objekty) a 38 čísel evidenčních (dočasné či rekreační objekty). Při sčítání lidu roku 2001 zde bylo napočteno 155 domů, z toho 130 trvale obydlených.\n\n\"Část obce Uhelná\"\nV samotné Uhelné je evidováno 1131 adres : 129 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 106 domů, z toho 93 trvale obydlených.\n\nZ hlediska římskokatolické církevní správy spadá Uhelná do farnosti Uhelná, která patří do děkanátu Jeseník diecéze ostravsko-opavské. Farnost je administrována excurrendo z Javorníku.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku.\n\n\nObcí prochází silnice I. třídy číslo 60 z Jeseníku, Žulové a Vlčic směrem na Javorník a dále na státní hranici, odkud pokračuje jako silnice 382 do polského Pačkova, a dále severojižní silnice III. třídy odbočující ze silnice II/457 a procházející Uhelnou směrem na části obce Nové Vilémovice a Červený Důl.\n\n\nV obci se nachází mateřská škola.\n\n"}
{"id": "117496", "url": "https://cs.wikipedia.org/wiki?curid=117496", "title": "Velká Kraš", "text": "Velká Kraš\n\nObec Velká Kraš (německy \"Groß Krosse\", \"Groß-Krosse\", \"Großkrosse\", dříve též \"Großgrosse\", polsky \"Wielka Krasz\") se nachází v okrese Jeseník v Olomouckém kraji. Žije zde obyvatel.\n\nObec Velká Kraš sousedí na severu s Polskem (gmina Otmuchów) a obcí Bernartice, na jihozápadě s obcí Kobylá nad Vidnavkou, na jihovýchodě s obcemi Černá Voda a Stará Červená Voda a na východě s městem Vidnava. Od okresního města Jeseník je vzdálena 16 km a od krajského města Olomouc 86 km.\n\nGeomorfologicky patří Velká Kraš k provincii Česká vysočina, subprovincii krkonošsko-jesenické (sudetské), oblasti Krkonošsko-jesenické podhůří (Sudetské podhůří), geomorfologické celky Vidnavská nížina a Žulovská pahorkatina. V pahorkaté jižní části je nejvyšší \"Smolný vrch\" (404 m n. m.), severní část je rovinatá.\n\nÚzemí Velké Kraše patří do povodí Odry, resp. Kladské Nisy. Velkou Kraší protéká východním směrem říčka Vidnavka, přijímající v Malé Kraši zprava \"Černý potok\". Na jih od obce v tzv. Vidnavském lese je řada nádrží v zatopených lomech, zejm. \"Velký\" a \"Malý Křemen\" a \"Vidnavský rybník\".\n\nÚzemí obce pokrývá z 62 % zemědělská půda (56,5 % orná půda, 4 % louky a pastviny) a z 30 % les.\n\nPrvní písemná zmínka o obci se nachází v zakládací listině vidnavského fojtství z roku 1291 popisující stav v letech 1266-1268. Ves je však nepochybně starší. Z celého Jesenicka jsou právě jen v nejbližším okolí Vidnavy doklady prehistorického osídlení. Název vesnice, poprvé zachycený jako \"Craz\", pochází pravděpodobně od slovanského vlastního jména Kras. Jak slovanský název a způsob jeho tvoření, tak i skutečnost, že se ve druhé třetině 13. století s Kraší setkáváme již plně osídlenou a rozdělenou na řadu samostatných menších vesnic, ukazují na její vysoké stáří. Město Vidnava bylo v roce 1266 založeno pravděpodobně přímo na pozemcích starší obce Kraše. Kraš však nadále odváděla desátek faře do Otmuchova, což je dalším důkazem, že existovala již před založením Vidnavy.\n\nV poslední třetině 13. století se tedy v majetku vratislavského biskupa zmiňuje celá řada Kraší, jejichž identifikace je mnohdy obtížná. Dnešní Velkou Kraš lze ztotožnit s \"Magnum Craz\" připomínanou roku 1284, ke stejnému roku se připomínají též dnešní Hukovice jako \"Cras Hugonis\" a Fojtova Kraš jako \"Advocati Craz\", později se cituje též Šubrtova Kraš (dnešní Krasov - součást Vidnavy), ale Malou Kraš lze odpovědně ztotožnit snad až s Henčkovou Kraší zmiňovanou roku 1326. Kterým částem vsi lze přiřadit současně uváděná jména Bernardova Kraš, Rudgerova Kraš, Dlouhá Kraš, Žibřidova Kraš, Třetí Kraš, Čtvrtá Kraš a Jiná Kraš, nelze spolehlivě rozhodnout. Vedle centrální a největší (1420: 26 lánů) Velké Kraše se jako historicky samostatné zachovaly ty části vsi, které měly již roku 1326 vlastní fojtství: Malá a Fojtova Kraš a Hukovice. Velké Kraši se později, od 16. století, říkalo rovněž \"Schlachte Seite\", tedy \"Rovná strana\", neboť levý břeh Vidnavky je plochý a vhodný k zemědělství. Protilehlé Malé Kraši se naopak říkalo \"Lahme Seite\", \"Chromá strana\", neboť byla kamenitá a nerovná.\n\nVesnice Velká Kraš byla stejně jako Vidnava roku 1428 vypálena husitskými vojsky navracejícími se od obléhání Nisy. S Vidnavou byla v druhé polovině 15. století také vratislavskými biskupy zastavovány a získal je zpět do přímého držení až biskup Jan Thurzó roku 1506. Nadále byla v přímém držení biskupů a patřila k panství Jánský Vrch. Obnova obce však byla velmi pozvolná: trpěla jednak zásahy města Vidnavy, jež na základě mílového práva bránila usazování řemeslníků ve Velké Kraši, a jednak rozsáhlými feudálními povinnostmi vůči kostelům v Otmuchově a ve Vidnavě, kolegiátní kapitule v Nise a ovšem vůči vratislavskému biskupovi jako vrchnosti - tažné roboty u dvora v Bernarticích a pěší roboty v Otmuchově.\n\nDalší katastrofou pro Velkou Kraš byla třicetiletá válka, a zejména morová epidemie roku 1633. Obnova opět probíhala jen pomalu.\n\nDědičné fojtství (šoltézství) drželi od poloviny 15. století do roku 1612 Sagkové. Téhož roku je koupil - podobně jako o rok dříve fojtství v Kobylé - významný státník ve službách vratislavského biskupa a později též císařů Rudolfa II. a Matyáše, a současně pozdně humanistický učenec a básník, Johann Mathias Wacker von Wackenfels. Po Wackerově smrti získala statek jeho dcera Maria Emilia, provdaná za Simona Hieronyma svobodného pána von Sprinzenstein (†1639), po kterém dědil jeho syn Ferdinand Maxmilian (†1679), jehož dcera Kateřina velkokrašské fojtství ještě za života otce roku 1670 prodala Ferdinandu Andreasi Beerovi von Beerenberg (†1681). Po jeho dceři Johanně (†1692) dědil nejdříve její syn z prvního manželství Franz Erdmann von Zischwitz (Tschischwitz) und Kunitz, ale ještě téhož roku její druhý manžel Carl Heinrich von Winanko und Wertenstein, který fojtství směnil s vratislavským biskupem za jeho část Kobylé, takže Winanko nadále držel celou Kobylou a biskup celou Velkou Kraš.\n\nRoku 1742 došlo k dělení Slezska a Velká Kraš se stala pohraniční obcí. Byla v té době téměř výhradně zemědělskou vsí, fungoval zde jen svobodný mlýn. Později se obyvatelé začali zabývat domácím přadláctvím (roku 1846 zde byla dokonce otevřena přadlácká škola) a od již roku 1773 tu Johann Zothe založil první brusírnu a pilu na žulu, která zde fungovala ještě po druhé světové válce.\n\nHukovický fojt Friedrich Theuer podnítil a financoval stavbu kaple sv. Floriána (1770-1801). Obecná škola byla v obci zřízena roku 1820 (zrušena roku 1979). V letech 1844-1846 vedla obecná neúroda k hladomoru.\n\nRoku 1850 se po zániku patrimoniální správy stala Velká Kraš samostatnou obcí, ale vsi tvořící dnes její části - Fojtova Kraš, Malá Kraš a Hukovice - k ní byly připojeny až roku 1869.\n\nRoku 1896 byla postavena železniční trať z Dolní Lipové do Bernartic a dále do Otmuchova a o rok později byly otevřeny pobočky z Bernartic do Javorníka a z Velké Kraše (Hukovic) do Vidnavy (a později dále do Nisy). Na území Velké Kraše se od té doby nachází nádraží \"Velká Kraš\" (do 1978 \"Hukovice\"), zastávka \"Velká Kraš zastávka\" (do 1978 jen \"Velká Kraš\") a nádraží \"Vidnava\" (na katastru Fojtovy Kraše).\n\nFojtova Kraš, na jejímž území se nacházela vidnavská šamotka, a Hukovice s nádražím, lihovarem a mlékárnou tvořily industriální póly obce, samotná Velká Kraš zůstávala zemědělská. Tomu odpovídá i meziválečná politická orientace obyvatel na německou křesťansko-sociální stranu. Občané Velké Kraše však byli postiženi hospodářskou krizí 30. let, někteří se účastnili i Frývaldovské stávky, později se orientovali na bojovný nacionalismus Sudetoněmecké strany, který měl horlivé přívržence ve Vidnavě. Již před předáním Sudet Německu na základě Mnichovské dohody 22. září 1938 obsadily freikorpsy Vidnavu i s okolím a v samotné Velké Kraši došlo k přestřelce u nádraží, kde Freikorps zastavil a ostřeloval vlak s Čechy prchajícími z Vidnavy.\n\nZa druhé světové války fungovaly ve Velké Kraši dva menší zajatecké tábory. I tudy táhly na počátku roku 1945 \"pochody smrti\". Po odsunu původních německých obyvatel byla obec poměrně uspokojivě dosídlena, postupně však přišla o řemeslné i některé průmyslové závody (mlýn, mlékárna a hukovický lihovar), zachováno bylo v menší míře kamenictví a ovšem vidnavské keramické závody (do roku 1991). Především ženy našly od roku 1957-1958 zaměstnání v továrně na nákupní tašky Gala n.p. v budově bývalé mlékárny. Zůstal však zachován v zásadě zemědělský charakter obce - významným zaměstnavatelem bylo zdejší vcelku úspěšné jednotné zemědělské družstvo. To bylo v 70. letech začleněno do velkodružstva Javornicko, ale po roce 1989 se opět osamostatnilo.\n\nK 1. lednu 1976 byla Velká Kraš připojena k městu Vidnavě, od 23. listopadu 1990 je opět samostatnou obcí. Roku 1994 byla u obce vybudovaná jedna z prvních větrných elektráren. Roku 2003 byl u kaple sv. Floriána vybudován památník obětem válek a násilí.\n\nVelká Kraš je členem Mikroregionu Žulovsko, svazku obcí vzniklého v roce 2003. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\n\"Správní příslušnost Velké Kraše od roku 1848\"\n\nPočet obyvatel Velké Kraše podle sčítání nebo jiných úředních záznamů:\n\n\"Celá obec Velká Kraš\"\nV obci Velká Kraš je evidováno 267 adres : 244 čísla popisná (trvalé objekty) a 23 čísla evidenční (dočasné či rekreační objekty). Při sčítání lidu roku 2001 zde bylo napočteno 221 domů, z toho 194 trvale obydlených.\n\n\"Osada (ZSJ) Velká Kraš\"\n\nZ hlediska římskokatolické církevní správy spadá Velká Kraš do farnosti Vidnava, která patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\nVelká Kraš se nečlení na části, má ale čtyři katastrální území (a jim odpovídající ZSJ):\n\nVelkou Kraší vede regionální železniční trať č. 295 (železniční trať Lipová Lázně - Javorník ve Slezsku). Na území obce je stanice této trati s názvem „Velká Kraš“. V této stanici se rovněž napojuje regionální železniční trať č. 296 (Železniční trať Velká Kraš - Vidnava) a na území Velké Kraše se dále nacházejí zastávka s názvem „Velká Kraš zastávka“ i konečná stanice s názvem „Vidnava“.\n\nOkrajem vsi prochází podél státní hranice silnice II. třídy číslo 457 z Osoblahy, Zlatých Hor a Vidnavy směrem na Javorník a dále na státní hranici, odkud pokračuje do polského města Lądek Zdrój. Větší význam pro obec má silnice III. třídy vedoucí z Vidnavy a větvící se v Hukovicích jednak severně na Horní Heřmanice, jednak jižně na Kobylou nad Vidnavkou.\n\n\nV obci se nachází mateřská škola (v budově dřívější základní školy).\n\n\n"}
{"id": "117498", "url": "https://cs.wikipedia.org/wiki?curid=117498", "title": "Supíkovice", "text": "Supíkovice\n\nObec Supíkovice ( se nachází v okrese Jeseník v Olomouckém kraji. Žije zde obyvatel.\n\nObec Supíkovice sousedí na severu s obcí Velké Kunětice, na západě s obcí Stará Červená Voda, na jihu s obcemi Česká Ves a Písečná a na východě s obcí Hradec-Nová Ves. Od okresního města Jeseník je vzdálena 9 km a od krajského města Olomouc 79 km.\n\nPrvní písemná zmínka o vesnice pochází z roku 1284, kdy je zmiňována jako \"Supicovici\" a patřila vratislavskému biskupství. Supíkovice vznikly kolonizací a byly pojmenovány patrně po svém lokátorovi Supíkovi nebo Šupíkovi. Německý název vznikl postupným komolením původního \"Supikowitz, Supigisdorf.\"\n\nJak naznačuje existence dnes zaniklé vodní tvrze, bylo zde ve 14. až 16. století sídlo samostatného statku. Již před rokem 1353 byl majitelem Mikuláš Čambory z Kečerdorfu, od nějž Supíkovic téhož roku získali Albert a Jindřich Cruze (patrně z rodu Krušinů z Lichtenburka). Ti i další majitelé (1400–1420 Mikuláš, 1428 Konrád) se titulovali \"ze Supíkovic\". Anna ze Supíkovic, jeptiška u dominikánek v Ratiboři, přenechala roku 1435 Supíkovice svému ujci Hansovi von der Leipa/Leippe. Patrně jeho stejnojmenný syn pak prodal roku 1484 ves Markétě, vdově po Václavovi Bavorovi z Holovous († 1462). Markéta se znovu provdala za Jiříka Girka von Arnsdorf, Supíkovice však přenechala roku 1498 synům z prvního manželství Janu († 1524) a Jiřímu († 1514) Bavorům z Holovous; Supíkovice držel od roku 1512 Jiří a po něm jeho syn Kryštof. Ten postoupil roku 1573 Supíkovice svým synům Achillovi, Samsonovi a Kryštofovi ml. Bavorům z Holovous. Roku 1574 si Achilles a Kryštof ml. ves rozdělili: Achilles měl Dolní dvůr a dolní část vsi, Kryštof ml. Horní dvůr a horní část vsi.\n\nRoku 1580 od obou bratří vratislavský biskup vesnici odkoupil a rozparceloval tzv. Horní dvůr mezi osadníky. Původně samostatná správa statku byla po třicetileté válce přenesena do Jeseníka a od té doby ves patřila k biskupskému frývaldovskému panství. Tvrz byla ještě v 18. století používána jako kněžské vězení, pak však zanikla (ještě roku 1836 je uváděna jako zřícenina) a na jejím místě vznikla kolonie Geislersfeld (Lomy). Ve vsi bylo rovněž dědičné fojtství.\n\nZdejší římskokatolický kostel je zmiňován poprvé roku 1651, je však nepochybně mnohem starší, jak dokazuje i zachovaný renesanční portál z 16. století. Tehdy je uváděn jako zasvěcený Neposkvrněnému početí P. Marie, již roku 1666 se však uvádí zasvěcení sv. Hedvice. Škola u něj byla již roku 1686, avšak farou spadaly Supíkovice pod Velké Kunětice. Teprve roku 1822 zde byla zřízena samostatná lokální kuracie a později fara.\n\nSupíkovice byly zprvu zemědělskou vsí, v době před průmyslovou revolucí se obyvatelé zabývali i přadláctvím a plátenictvím, pro hospodářství obce však měl zvláštní význam zdejší mramor. Již roku 1430 se ve zprávě Itala A. Waly zmiňuje zdejší nerostné bohatství: v hoře Špičák (něm. Spitzenstein) se prý těžilo zlato a stříbro. Uvedená relace se zmiňuje i o zdejších jeskyních – jedná se o první písemnou zmínku o jeskyních na území České republiky. Lámání vápence je doloženo v 16. století; roku 1579 se zmiňují čtyři lamači kamene a dvě vápenné pece. Kámen však byl tehdy většinou v drobných pecích pálen na vápno a to pak bylo dopravováno pro stavební účely do celého Slezska. Až od 19. století, a zejména od jeho druhé poloviny, začal být kvalitní mramor těžen jako stavební kámen. V obci vnikla řada kamenických závodů zpracovávajících mramor i žulu. První z nich byla firma Hillebrand & Co. snad již kolem roku 1848, postupně jich však vzniklo několik desítek. Mramor získal díky vynikajícím vlastnostem brzy značnou pověst a Supíkovice byly označován jako „slezská Carrara“ (vzhledem k podobnosti zdejšího kamene s bílými mramory z italské Carrary). Naopak vápenictvi do počátku 20. století zaniklo.\n\nV Supíkovicích od roku 1886 fungovala \"Zemská odborná škola pro mramorový průmysl\" (v blízké Žulové byla v témže roce zřízena škola pro zpracování žuly), po převzetí státem roku 1910 pojmenovaná \"Císařsko-královská odborná škola pro zpracování kamene\" a od roku 1918 jen „Státní“. Zanikla v lednu 1945 a její vybavení bylo po druhé světové válce převezeno z větší části do kamenické školy v Hořicích.\n\nV meziválečném období zde soupeřily o přízeň strany křesťansko-sociální, zastupující zemědělskou část zdejších obyvatel, a komunistická, již podporovali dělníci kamenických závodů. Po hospodářských problémech způsobených krizí zde vítězila Sudetoněmecká strana, ačkoli ne tak výrazně jako jinde na Jesenicku.\n\nPo druhé světové válce, uzavření školy a odsunu většiny zdejších německých obyvatel kamenictví ztratilo na intenzitě. Těžba i zpracování byly postátněny a koncentrovány do jediného podniku, který podléhal mnohým reorganizacím a přejmenováním. Jeho nástupcem a pokračovatelem supíkovického kamenictví je společnost Slezský kámen.\n\nPočet obyvatel poklesl asi na polovinu oproti předválečnému stavu, přesto bylo dosídlení relativně úspěšné a stabilní. Zdejší jednotné zemědělské družstvo bylo založeno již v roce 1949 a v porovnání s okolními JZD se mu dařilo lépe. Roku 1974 však bylo přičleněno k JZD Velké Kunětice.\n\nOd 1. ledna 1976 do 23. listopadu 1990 byly k Supíkovicím připojeny Velké Kunětice a osadami Františkov a Strachovičky.\n\nSupíkovice jsou členem Mikroregionu Zlatohorsko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nSoučástí Supíkovic je osada Lomy (toto jméno až roku 1949 nahradilo původní německé či někdy též počešťované na \"Geislerov\"), řada domků ve východním záhumení Supíkovic. Vznikla na místě bývalé vodní tvrze, Dolního dvora a ovčína roku 1780. Stavebně je od počátku se Supíkovicemi úzce spojena.\n\nGeomorfologicky patří Supíkovice k provincii Česká vysočina, subprovincii krkonošsko-jesenické (sudetské), oblasti jesenické (východosudetské) na rozhraní geomorfologického celku Rychlebské hory (podcelek Sokolský hřbet) a geomorfologického celku Zlatohorská vrchovina (podcelek Bělská pahorkatina). Nejvyšším vrcholem je Křemenáč (735 metrů), dalšími jsou např. Nízká hora (552 metrů) a Velký Špičák (516 metrů).\n\nÚzemí Supíkovic patří do povodí Odry, resp. Kladské Nisy. U obce pramení a protéká jí potok Kunětička. Pod vrchem Křemenáč pramení rovněž stejnojmenný potok odtékající do Staré Červené Vody. Území obce pokrývá z 44,5 % zemědělská půda (35 % orná půda, 6,5 % louky a pastviny) a z téměř 46 % les.\n\nJižně od vesnice se nachází národní přírodní památka Na Špičáku, jejíž součástí je jeskyně Na Špičáku, ve které žije populace vrápence malého a údajně se v ní ukrýval Jan Amos Komenský. Západně od bývalé vápenky roste památný Tis u vodárny.\n\nPočet obyvatel Supíkovic podle sčítání nebo jiných úředních záznamů:\nV obci Supíkovice je evidováno 232 adres : 231 číslo popisné (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 205 domů, z toho 174 trvale obydlených.\n\nZ hlediska římskokatolické církevní správy spadají Supíkovice do farnosti Supíkovice, která patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru v Jeseníku. Věřící Československé církve husitské patří k náboženské obci v Jeseníku.\n\n\"Správní příslušnost Supíkovic od roku 1848\"\n\nObcí prochází silnice II. třídy číslo 455 z Písečné směrem na Velké Kunětice a na státní hranici s Polskem.\n\nV obci se nachází mateřská škola a základní škola nižšího i vyššího stupně (1.–9. ročník).\n\n\n\n"}
{"id": "117499", "url": "https://cs.wikipedia.org/wiki?curid=117499", "title": "Stará Červená Voda", "text": "Stará Červená Voda\n\nObec Stará Červená Voda (něm. \"Alt Rothwasser\", \"Alt-Rothwasser\", \"Altrothwasser\", pol. \"Stara Czerwona Woda\") se nachází v okrese Jeseník v Olomouckém kraji. Žije zde obyvatel.\n\nObec Stará Červená Voda sousedí na severozápadě s městem Vidnava a obcí Velká Kraš, na západě s obcemi Černá Voda a Vápenná, na jihu s obcí Česká Ves, na východě s obcemi Supíkovice a Velké Kunětice a na severovýchodě s Polskem (gmina Otmuchów). Od okresního města Jeseník je vzdálena 11 km a od krajského města Olomouc 82 km.\n\nGeomorfologicky patří Stará Červená Voda k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Sokolský hřbet) a oblasti Krkonošsko-jesenické (Sudetské) podhůří (geomorfologické celky Vidnavská nížina a Žulovská pahorkatina). Nejvyšších poloh dosahuje území obce na jižní hranici (\"Sokolí vrch\" 967 m n. m., \"Klen\" 777 m n. m., \"Lázeňský vrch\" 807 m n. m.). V severní části obce je nejvyšší \"Kostelní vrch\" (365 m n. m.) nad farním kostelem.\n\nÚzemí Staré Červené Vody patří do povodí Odry, resp. Kladské Nisy. Hlavním tokem je \"Červený potok\", který dal vsi jméno: pramení pod Sokolím vrchem a teče severním směrem, přijímá několik menších potoků (\"Kopřivový\", \"Uhlířský\", \"Křemenáč\") a na severu katastru se zprava vlévá do \"Černého potoka\". Do toho se na území Staré Červené Vody vlévá – zleva – rovněž \"Plavný potok\". Východem katastru směrem do Polska protéká rovněž potok \"Luže\". Ve 'Farském lese' v Dolní Červené Vodě je zatopený kaolínový důl.\n\nÚzemí obce pokrývá z 38 % zemědělská půda (28,5 % orná půda, 8,5 % louky a pastviny) a z 58 % les.\n\nPrvní písemná zmínka o obci pochází z listiny hlásící se k roku 1291, avšak popisující stav v letech 1266-1268. Tehdy se označuje jako „Rutta aqua“, tj. Rudá či Červená Voda (přívlastek \"Stará\" získala až ve 2. polovině 16. století po založení Nové Červené Vody. Německá podoba \"Rotin Wasser\" se připomíná poprvé roku 1373. Název Červené Vody - podobně jako u blízké Černé Vody a Bílé Vody - odkazuje na barvu toku nebo spíše na barvu jeho dna. Ves sleduje ostatně tok \"Červeného potoka\". Jednalo se tehdy o poměrně velkou vesnici (60 lánů), avšak buď se původní kolonizační záměr zcela nezdařil, nebo Červenou Vodu později postihla nějaká pohroma, neboť na počátku 15. století je označována jako zpola pustá.\n\nJiž roku 1305 je zmiňováno zdejší zákupní fojtství. Z jeho majetku, soustředěného kolem tzv. Dolního dvora, se postupně vyvinul samostatný statek Dolní Červená Voda.\n\nVětšina vsi však zůstala v majetku vratislavských biskupů a byla spravována nejdříve z Kaltenštejna, po jeho zničení z Otmuchova a později z Vidnavy. S Vidnavou pak byla Červená Voda koncem 15. století zastavována. Nakonec tvořila součást panství Jánský Vrch.\n\nZdejší kostel zasvěcený původně Nanebevzetí P. Marie pochází (podle analýzy stavby) z 13. století a výslovně se připomíná roku 1305. Oproti tomu fara se poprvé zmiňuje až roku 1579, ačkoli pravděpodobně existovala i ve středověku. V té době držel její patronát vratislavský biskup, avšak s poznámkou, že původním patronem byl opat cisterciáckého kláštera v dolnoslezském Jindřichově (dnes Henryków). Na počátku 17. století zde existovaly poutě k obrazu Panny Marie na oltáři, ale ten byl za třicetileté války ukraden a chrám znesvěcen. V 17. století bylo zasvěcení změněno na kostel Božího těla.\n\nVes utrpěla průchody vojsk za třicetileté války a opět tábořením vojsk za slezských válek roku 1759. Po rozdělení Slezska roku 1742 se ocitla na rakousko-pruské hranici.\n\nStará Červená Voda byla především zemědělskou obcí. Specialitou bylo zdejší ovocnářství a včelařství. Zemědělské produkty se zpracovávaly (v pivovarech a palírnách) ve fojtských dvorech v Dolní a Nové Červené Vodě. Velkou část rozlehlého katastru zabíraly lesy, zejména v Nové Červené Vodě. Těžba nerostů, rozšířená na Jesenicku od počátku 19. století, se rovněž týkala především okrajových částí obce: kaolín se těžil v Dolné Červené Vodě, kamenolomy se nacházely v Nové Červené Vodě. Od roku 1876 zde bylo vyráběno zemědělské nářadí.\n\nPo zániku patrimoniální správy roku 1850 bylo zavedeno obecní zřízení. Stará, Nová a Dolní Červená Voda vytvořily společně obec s názvem \"Červená Voda\", ale od konce 19. století se začal používat název její největší části, Staré Červené Vody, což trvá dodnes.\n\nPo roce 1945 a odsunu původních německých obyvatel se v obci vedle zemědělství udržel jen kamenický průmysl (zpočátku zde působila Zlínská akciová společnost firmy Baťa). I ten byl však postupně redukován a nakonec zde zbyl jen lom na žulu, otevřený v Nové Červené Vodě roku 1970. Zemědělské pozemky byly postupně soustředěny do místního jednotného zemědělského družstva, které však bylo roku 1962 pohlceno Státním statkem Žulová. Lesní pozemky, patřící dříve vesměs vratislavskému arcibiskupství, převzal Lesní závod Javorník.\n\nV současnosti je Stará Červená Voda je členem Mikroregionu Žulovsko, svazku obcí vzniklého v roce 2003. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\n\"Správní příslušnost Staré Červené Vody od roku 1848\"\n\nPočet obyvatel Staré Červené Vody podle sčítání nebo jiných úředních záznamů:\n\n\"Celá obec Stará Červená Voda\"\nV obci Stará Červená Voda je evidováno 251 adres : 248 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 229 domů, z toho 186 trvale obydlených.\n\n\"Část obce Stará Červená Voda\"\nV samotné Staré Červené Vodě (včetně Dolní Červené Vody) je evidováno 148 adres : 147 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 134 domů, z toho 115 trvale obydlených.\n\nZ hlediska římskokatolické církevní správy spadá Stará Červená Voda do dvou farností:\nObě farnosti patří do děkanátu Jeseník diecéze ostravsko-opavské. Farnost Stará Červená Voda je administrována excurrendo ze Supíkovic.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nObcí procházejí:\n\n\nV obci se nachází mateřská škola a základní škola nižšího stupně (1.-5. ročník).\n\n"}
{"id": "117501", "url": "https://cs.wikipedia.org/wiki?curid=117501", "title": "Rychvald", "text": "Rychvald\n\nMěsto Rychvald ( ', ') se nachází v okrese Karviná v Moravskoslezském kraji. Žije zde obyvatel.\n\nPrvní zmínka o obci pochází z roku 1305, v době kdy vznikalo Těšínské knížectví. V roce 1327 se toto knížectví dostalo pod vládu Jana Lucemburského. Když zemřel poslední Piastovec, připadlo Habsburkům, kteří jej měli v držení až do první světové války. Po skončení 1. světové války si na celé Těšínsko začaly dělat nároky jak polská, tak československá strana: při prvním dočasném rozdělení Těšínska v roce 1918 získali Rychvald pod svou správu Poláci, při druhém a posledním dělení ho nakonec získalo Československo. V roce 1938 byl Rychvald obsazen polskou armádou a v roce 1939 zase armádou německou. Československá správa byla obnovena až po válce v roce 1945.\n\n\n\nPočátkem roku 2013 vzrostl počet obyvatel na 7 216, ve srovnání s rokem 2010, kdy jich bylo 7 107.\n\nV Rychvaldě nyní existují čtyři sportovní kluby:\n\nV Rychvaldě také existuje víceúčelové sportoviště, které se nachází v objektu školy na ulici Školní a dá se na něm hrát malá kopaná, florbal, stolní tenis a další sporty. Pořádají se zde i kulturní akce pro děti.\n\nDo města se dá dostat autem po ulici Orlovské buď od Ostravy-Heřmanic nebo od Orlové-Poruby, po ulici Michálkovické z Ostravy-Michálkovic, nebo po ulici Bohumínské z Bohumína a Orlové-Lutyně.\n\n\nMoravskoslezský kraj dostal za stav silnice č. II/471 v Rychvaldu v roce 2011 od serveru Výmoly.cz v prvním ročníku ankety cenu Nejhorší díra v ČR; toto místo uspělo v konkurenci cca 500 nahlášených výmolů z celé republiky, když získalo kolem 10 tisíc hlasů.\n\n\n\n\n"}
{"id": "117502", "url": "https://cs.wikipedia.org/wiki?curid=117502", "title": "Tři Sekery", "text": "Tři Sekery\n\nObec Tři Sekery (německy \"Dreihacken\") se nachází v okrese Cheb, kraj Karlovarský. Žije zde  obyvatel.\n\nPodle pověsti tudy někdy v první polovině 15. století projížděli norimberští formani se svým zbožím. Po přenocování v hlubokém lese je probudilo slunce, které osvětlilo třpytící se kameny. Podle váhy a lesku je považovali za rudy stříbra nebo mědi. Několik vzorků vzali pro svého pána a místu označili třemi záseky na mohutné jedli. Po prozkoumání kamenů se potvrdil vysoký obsah mědi. Brzy sem dorazili první horníci z Norimberku a začali rudu těžit. Tak vznikla hornická osada Tři Sekery. Později byla dána do znaku obce jedle, která má u kořenů tři zaseklé sekery.\n\nNejstarší historie území byla spojena s ostrahou hranice českého státu, kterou zajišťovali Chodové. Tehdy zde ještě neexistovaly žádné vesnice a vznik Tří Seker nebyl v souvislosti s Chody, ale s objevem rudních ložisek v 15. století.\nPrvní písemná zmínka o obci pochází z roku 1555. Jiný zdroj uvádí první písemnou zmínku v roce 1529, kde je v historických pramenech v tachovském archívu zmíněno nové sídlo v Tachovském lese „Drey Hockkhenn“. Roku 1538 je uváděna těžba měděné rudy a udělení první hornické svobody Kašparu Pluhovi. Až do roku 1606 byl majitelem obce i veškeré hornické těžby panovník, jež ovšem obojí pronajímal. Roku 1606 prodal císař Rudolf II. Tři Sekery a okolní osady šlechtici Janu Bartoloměji Širntyngarovi a rozsáhlá hornická privilegia třem norimberským těžařům. Horní díla byla podřízena hornímu úřadu v Horním Slavkově, dohled měl hormistr v Dolním Kramolíně. Jan Bartoloměj Širntyngar o panství přišel konfiskací za jeho účast na stavovském povstání. Konfiskát byl roku 1623 prodán Johannu Albrechtu Heimhausenovi, který musel v roce 1627 nedobrovolně část svého panství prodat Metternichům, kteří krátce předtím koupili panství Kynžvartské. Tím se území Tří Seker rozdělilo na dvě části. Tou větší byly Kynžvartské Tři Sekery (k. ú. \"Tři Sekery u Kynžvartu\"), menší byly Tachovské Tři Sekery (k. ú. \"Tři Sekery u Tachova\"). Majitel tachovského panství Johann Hausmann, kterému Tachovské Tři Sekery patřily, se rozhodl rozšířit těžby rud na území jeho panství, která později zajistila významný rozvoj Tachovských Tří Seker.\n\nVznikly dvě samostatné obce, ve kterých uvádí Schaller v roce 1788 v Kynžvartských Třech Sekerách 68 domů a v Tachovských Třech Sekerách 62 domů. Topograf Sommer uvádí v roce 1838 u Tachovských Tří Seker 84 domů a 677 obyvatel, u Kynžvartských Tří Seker 70 domů a 589 obyvatel. Stav dvou samostatných obcí, Tachovských a Kynžvartských Tří Seker, s vlastními starosty a samostatným číslováním domů skončil v roce 1939 spojením v jednu obec po připojení Sudet k nacistickému Německu.\n\nAž do roku 1787 patřila obec pod farnost Trstěnice s farním kostelem svatého Víta. Roku 1787 povolil císař Josef II. stavbu farního kostela ve Třech Sekerách a vznikla farnost třísekerská. Farní kostel Čtrnácti svatých pomocníků byl postaven v letech 1787–1790. Před kostel byla umístěna socha Archanděla Michaela, která je starší než kostel. Je z roku 1717 a byla sem převezena z nedalekého, nyní již zaniklého Cechu Svatého Víta. Rovněž socha svatého Jana Nepomuckého nedaleko kostela je starší než kostel a pochází z roku 1765.\n\nV roce 1901 byla v obci postavena továrna na výrobu perleťových knoflíků, ve které pracovalo až 100 dělníků. V důsledku ztrátovosti však byla výroba v roce 1907 zastavena a později část továrny vyhořela. Roku 1926 byla ve Třech Sekerách založena česká menšinová škola, ve které probíhala výuka v jedné třídě německé školy.\n\nDne 6. května 1945 přijela do Tří Seker americká armáda, která obec bez boje osvobodila. V červnu 1945 přišli do obce příslušníci československé Finanční stráže a dne 26. listopadu první osídlenci, reemigranti z oblasti Střelína ve Slezsku. Řada obyvatel Tří Seker byla po válce souzena za spolupráci s nacistickým režimem.\n\nOdsun německého obyvatelstva probíhal po etapách od ledna 1946 až do konce roku 1946. Obec se podařilo částečně dosídlit, především reemigranty. Přesto však zůstalo mnoho neobydlených stavení, která chátrala a mnohá z nich byla postupem času zbourána.\n\nAž do roku 1947 neměla obec žádné autobusové spojení s okolím. Zajíždělo sem pouze poštovní auto z Mariánských Lázní. V roce 1947 již zajížděla do Tří Seker dvakrát denně pravidelná linka ČSAD z Mariánských Lázní.\nZápadním okrajem obce prochází státní silnice III. třídy z Drmoulu do Tří Seker. V jižní části území odbočují silnice III. třídy do Tachovské Huti a do Chodovské Huti. Páteřní komunikací celé obce je silnice z Broumova do Velké Hleďsebi.\n\n\n\n"}
{"id": "117503", "url": "https://cs.wikipedia.org/wiki?curid=117503", "title": "Vápenná", "text": "Vápenná\n\nObec Vápenná (do roku 1949 Zighartice, ) se nachází v okrese Jeseník v Olomouckém kraji. Žije zde obyvatel.\n\nObec Vápenná sousedí na severu s obcí Černá Voda a s městem Žulová, na západě s obcí Skorošice, na jihu s obcí Lipová-lázně a na východě s obcemi Česká Ves a Stará Červená Voda. Od okresního města Jeseník je vzdálena 10 km a od krajského města Olomouc 78 km.\n\nGeomorfologicky patří Vápenná k provincii Česká vysočina, subprovincii krkonošsko-jesenické , na rozhraní oblasti jesenické (geomorfologický celek Rychlebské hory, podcelky Hornolipovská hornatina a Sokolský hřbet) a oblasti Krkonošsko-jesenické podhůří (geomorfologický celek Žulovská pahorkatina). Nejvyšším vrcholem je Studený (1042 m n. m.), dalšími např. \"Kopřivník\" (929 m n. m.), \"Kopřivný\" (823 m n. m.), \"Na radosti\" (979 m n. m.), \"Jasanový vrch\" (800 m n. m.), \"Žulový vrch\" (719 m n. m.).\n\nÚzemí Vápenné patří do povodí Odry, resp. Kladské Nisy. Hlavním tokem je říčka Vidnavka, která protéká obcí zhruba severním směrem a přijímá mj. zleva v Lesní Čtvrti potok \"Obloučník\" a \"Ztracený potok\" (protékající osadou Polka) a zprava \"Vápenský potok\". Na severozápadě katastru pramení pod Zelenou horou \"Černý potok\" a pod Studničním vrchem \"Mariánský potok\".\n\nÚzemí obce pokrývá ze 16,5 % zemědělská půda (7 % orná půda, 8,5 % louky a pastviny) a z téměř 78 % les.\n\nJe možné, že se k dnešní Vápenné vztahuje jméno vesnice \"Schiccovici\" v zakládací listině kláštera ve slezském Jindřichově (Henryków). První spolehlivá písemná zmínka o obci zvané \"Seczikisdorf\" se však ale vyskytuje poměrně pozdě, až z roku 1358, kdy ves vykoupil vratislavský biskup (spolu s celým panstvím přináležejícím k hradu Frýdberku - dnešní Žulová) od loupeživých rytířů, bratří Hynka a Václava Haugviců a připojil ji ke svému panství se sídlem na Jánském Vrchu. Jméno vesnice pochází pravděpodobně od lokátora slovanského původu jménem Siecich, Siecik, Setěch nebo Secech. Pozdější české jméno \"Zighartice\" vzniklo až mnohem později, zřejmě mylným odvozením od jména Sieghart. Ves se nalézala v majetku vratislavských biskupů.\n\nJiž roku 1420 jsou však Zighartice jmenovány jako pusté a obnoveny byly až roku 1576. Ves poté poměrně rychle rostla i přes poničení ve třicetileté válce. Již roku 1629 se zde zmiňuje výroba vápna ve dvou vápenných pecích; vedle toho bylo významnou aktivitou v obci dřevařství. Výrazem rozvoje obce ve 2. polovině 18. století bylo vedle založení řady osad v jejím okolí (Polky, Nýznerova a dalších) také stavba kostela sv. Filipa (na počest patrona chrámu, biskupa Filipa Schaffgotsche) v letech 1780-1781 i s farní budovou (tehdy budovou lokálie; na faru byla změněna až roku 1845), zřízení školy od roku 1781 (stálá školní budova zde byla až od roku 1872) a povýšení zdejšího fojtství na rytířský statek roku 1775. Statek fojtství zůstal - ve srovnání se situací v okolních vesnicích - poměrně skromný, přesto k němu patřila zejména osada Nýznerov.\n\nObyvatelstvo se v té době vedle zemědělství živilo též dřevařstvím a přadláctvím, ale největší význam\npro rozvoj obce v 19. století měla výroba vápna ze zdejšího vápence. V roce 1836 zde bylo napočteno sedmnáct vápenných pecí, již modernějších než původní polní pece, ale skutečný průmyslový rozvoj začal až se stavbou moderních kruhových vápenek. První z nich nechal roku 1868 postavil Anton Cajetan Latzel ze známé rodiny podnikatelů se lněnou přízí ze sousedních Skorošic, které patřilo od roku 1839 zdejší fojtství. Rodině Latzelů patřila nejvýznamnější vápenka v obci do roku 1945; byly zde však i další závody A. Rösnera a S. Neugebauera, založené bezprostředně po latzelovské vápence. Kromě toho se na území obce nalézaly lomy na žulu a mramor.\n\nVápenná byla do konce patrimoniální správy roku 1850 součástí panství Frýdberk (Žulová) patřícího vratislavskému biskupovi, od té doby je samostatnou obcí.\n\nVápenná se díky průmyslu stala jednak jednou z největších vesnic v okolí (téměř 3000 obyvatel), jednak také střediskem dělnického, zvláště komunistického hnutí, které se vyostřilo zejména začátkem 30. let 20. století, kdy těžbu a zpracování nerostů na Jesenicku silně ochromila hospodářská krize. Řada zdejších dělníků se aktivně účastnila tzv. Frývaldovské stávky a na zdejším hřbitově je pohřbeno sedm obětí četnické střelby z 25. listopadu 1931. Po prohrané stávce se obyvatelstvo obrátilo vesměs k Sudetoněmecké straně.\n\nPo druhé světové válce a odsunu německých obyvatel se zde dlouho udržela tradiční průmyslová odvětví; poslední žulový lom, lom Jana Vycpálka, byl uzavřen roku 1969 a vápenka zastavila provoz o deset let později. Zdejší zemědělství bylo nejprve koncentrováno do jednotného zemědělského družstva a poté přičleněno ke Státnímu statku Žulová, lesnictví k Lesnímu závodu Javorník.\n\nTěžbu a zpracování mramoru provozuje dosud firma Omya CZ s.r.o. Vápenná, která má vlastní mramorový lom na Smrčníku již na katastru Lipové-lázní. Vápenná se rovněž stala rekreační oblastí, ve které jsou zvláštními lákadly bývalé lomy (Vycpálkův, Arcibiskupský).\n\nVápenná je členem Mikroregionu Žulovsko, svazku obcí vzniklého v roce 2003. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník. Z Euroregionu Praděd vystoupila roku 2005.\n\nVedle osady Polka, která má postavení části obce, má Vápenná tyto další místní části:\n\nZelená Hora (něm. \"Grünberg\") 2 km na východ od Vápenné, založená v 70. letech 18. století. Roku 1930 zde bylo 14 domů a 108 obyvatel.\n\nČást Starého Podhradí (do 1948 \"Nový Kaltštejn\", něm. \"Neu-Kaltenstein\") 3,5 km východně od Vápenné. Větší část osady patří k obci Černá Voda, s níž má i celá osada jediné dopravní spojení. V současnosti se jedná o sloučení obou dílů. Roku 1930 bylo ve vápenské části Starého Podhradí 8 domů a 34 obyvatel.\n\nPaseky (dříve \"Muhrova Paseka\", něm. \"Moorhau\" nebo \"Muhrhau\") a Bažiny (dříve \"Vrbiska\", něm. \"Weiden Sümpfe\", \"Weidensümpfe\"), dvě skupiny chalup 3 km jihovýchodně od Vápenné, v nivě Vápenského potoka od Předním a Zadním Jílovcem, založené v 70. letech 18. století. Roku 1930 bylo v Pasekách 6 domů a 43 obyvatel, v Bažinách 8 domů a 54 obyvatel.\n\nLesní Čtvrť (něm. \"Bogengrund\"), 3 km jižně od Vápenné na cestě do Lipové-lázní, na soutoku Vidnavky a potoka Obloučník. Roku 1930 zde bylo 5 domů a 41 obyvatel.\n\nDo roku 1949 patřila k Vápenné také větší část osady Nýznerova (zvaná též \"Nýznerov 1. díl\"), založená na pozemcích bývalého vápenského fojtství. Ta se však nalézala na nejzápadnější hranici obce a byla přístupná jen od Žulové a od Skorošic. Ke Skorošicím byla nakonec uvedeného roku připojena.\n\n\"Správní příslušnost Vápenné od roku 1848\"\n\nPočet obyvatel Vápenné podle sčítání nebo jiných úředních záznamů:\n\n\"Celá obec Vápenná\"\nV obci Vápenná je evidováno 367 adres : 365 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 323 domů, z toho 270 trvale obydlených.\n\n\"Část obce Vápenná\"\nV samotné Vápenné (bez Polky) je evidováno 354 adres : 353 čísla popisná (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 307 domů, z toho 259 trvale obydlených.\n\nZ hlediska římskokatolické církevní správy spadá Vápenná do farnosti Vápenná, která patří do děkanátu Jeseník diecéze ostravsko-opavské. Farnost je administrována excurrendo z Vidnavy.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nVápennou vede regionální železniční trať č. 295 (železniční trať Lipová Lázně - Javorník ve Slezsku). Na území obce je stanice této trati s názvem „Vápenná“.\n\nObcí prochází silnice I. třídy číslo 60 z Jeseníku a Lipové-lázní směrem na Žulovou, Javorník a dále na státní hranici, odkud pokračuje jako silnice 382 do polského Pačkova. Z ní odbočují komunikace místního významu (např. do osad Polka a Zelená Hora).\n\n\n\nV obci se nachází mateřská škola a základní škola nižšího i vyššího stupně (1.-9. ročník).\n\n\n\n"}
{"id": "117504", "url": "https://cs.wikipedia.org/wiki?curid=117504", "title": "Kynšperk nad Ohří", "text": "Kynšperk nad Ohří\n\nMěsto Kynšperk nad Ohří ( ) se nachází v okrese Sokolov v Karlovarském kraji. Žije zde  obyvatel.\n\nPrvní písemná zmínka o obci pochází z roku 1232 (\"Cuningberch\"), a to ze zakládací listiny města, která je uložena v Národním archivu v Praze. Vydal ji král Václavem I. a je nejstarší dochovanou zakládací listinou města v ČR. Král v ní povolil doksanskému klášteru založení města v okolí kopce zvaného \"Cuningberg\" (Královská hora). Archeologické nálezy dokazují, že k pokusu o založení města došlo, nikoliv ovšem na území dnešního města, ale na ostrohu nad říčkou Libavou, poblíž dnešního Libavského Údolí.\n\nVzhledem k nutnosti ochránit západní hranice státu a obchodní stezku vedoucí do tehdy ještě německého Chebu podél řeky Ohře byl na vrchu Cuningberg založen kynšperský hrad. Jeho zakladatelem byl nejspíše panovník, ale doba založení je nejasná a mohlo k němu dojít už před rokem 1232. V podhradí, v místech kde se dnes nachází náměstí Míru, záhy vzniklo město sloužící jako hospodářské zázemí hradu. Více než padesátce okolních vsí připadla povinnost sloužit při obraně pevnosti (tzv. služebná manství). Město Kynšperk vzniklo jako královské město, nicméně na jeho území působil šlechtický rod Plankarů, který v Kynšperku a okolí na přelomu 13. a 14. století vlastnil několik statků. Nejstarší zmínku o nich máme z 22. září 1290, kdy je v listině týkající se sporu mezi křižovníky s červenou hvězdou a cisterciáky z Waldsassenu o patronátní právo nad kynšperským kostelem Panny Marie zmínka o pánu Volfartovi z Kynšperka (také Wolfhardtovi).\n\nKynšperku je Přemyslem uděleno také Hrdelní právo, kterému podléhalo na 40 okolních vesnic. V roce 1364 uděluje císař Karel IV. Kynšperku Městské právo a též právo postavit kolem vnitřního města dřevěné hradby. K rozvoji města pomohlo i rozhodnutí Václava IV. z roku 1406, kterým umožnil usazování kolonistů v Kynšperku i okolí.\n\nV roce 1408 zastavuje Václav IV. kynšperský hrad Mikuláši a Janovi Forsterům, ale zajišťuje se, aby mu zůstal otevřeným hradem.\n\nBěhem husitské revoluce zůstali místní věrni císaři Zikmundovi Lucemburskému, který jim za odměnu potvrdil městská práva.\n\nV roce 1426 je Kynšperk znovu zastaven, tentokrát Endrési staršímu ze Štampachu (také Ondřej ze Steinbachu), pravděpodobně za věrné služby Zikmundovi. Ondřej se dostal do sporu s kynšperskými měšťany v lednu 1437 pro omezování jejich práv. Spor nakonec musel řešit císař Zikmund, který znovu potvrdil městské svobody. Ty později potvrdil i král Jiří (1460), Vladislav (1477) a Ludvík (1522). V této době se na listinách prvně objevuje pečeť s městským znakem, který byl shodný se znakem královým.\n\nVe 2. polovině 15. století se rod Štampachů dostal do sporu se šlechtickým rodem Šliků, který díky věrné službě Zikmundovi získal rozsáhlá území po celé Evropě a ovládl i téměř celé Loketsko. Po smrti Kašpara ze Štampachu v roce 1479 eskaloval spor v ozbrojený konflikt. Šlikům se podařilo hrad a město dobýt a značně vyplenit a tak se Štampachové rozhodli hrad raději předat svému spojenci, členu v té době mocného rodu Gutštejnů, Jetřichovi z Gutštejna, který se v roce 1493 vydal spolu s Janem Hasištejnským z Lobkovic na výpravu do Svaté země. V roce 1508 je pak Kynšperk potvrzen Jetřichu v léno i králem Vladislavem Jagellonským, který zvýšil zástavu o 500 kop grošů k odstranění škod.\n\nPřed rokem 1523 se rod Gutštejnů dostává do sporu s panovníkem a Volf z Gutštejna je přinucen prodat Kynšperk Štěpánu Šlikovi z Holíče a Pasounu. Za něj dochází k velkému rozvoji města včetně rekonstrukce hradu. V roce 1537 Ferdinand I. Habsburský potvrzuje městská privilegia a uděluje Kynšperku právo obehnat město kamennými hradbami. Po smrti Štěpána Šlika Kynšperk získal Albrecht Šlik, připojil jej k Loketskému kraji a roku 1541 jej přenechává strýci Jeronýmovi.\nBěhem Prvního stavovského povstání se Jeroným Šlik postavil proti císaři a po porážce povstání je jedním z potrestaných. Ztratil nárok na Loketsko, ale Kynšperk mu zůstal jako zástavní statek. O rok později ho vyměňuje s císařem Ferdinandem I. za švamberské panství a Kynšperk se tak stává opět královským městem. Císař ovšem potřeboval peníze a tak se rozhodl město opět zastavit. Nejprve v roce 1553 Jindřichovi z Plavna, poté v roce 1562 městu Lokti. Po skončení zástavy byl Kynšperk prodán jako svobodný statek za 22000 zlatých Janu Poppovi. Během jeho vlastnictví uděluje Kynšperku císař Rudolf II.Právo várečné majestátem vydaným 22.6.1595. Během 16. století se také objevují první zmínky o kynšperské škole.\n\nV roce 1600 bylo město i okolní panství znovu prodáno, tentokrát Kašparovi staršímu Belvicovi z Nostic, jako dědičný a vzpupný (svobodný) statek. Ten na poměrně drahou koupi (38 000 kop grošů) získává prostředky okamžitým rozprodejem a tak roku 1603 prodává hrad, sad, sladovnu a další majetek kynšperským měšťanům. Kromě majetku odprodal kynšperským měšťanům také městská práva a Kynšperk se tak stal svobodným městem. Při rozprodeji přišlo město o hrdelní právo nad některými vesnicemi, které přenechal Kašpar statku Habršperskému, další vesnice odprodal a zbytek připojil k Mostovu, který si zatím ponechal.\n\nMěšťané se ovšem rozhodli přijmout město opět jako královské léno. Za roční poplatek 100 zlatých jim ale Rudolf II. zaručil podřízení pouze českému králi. To potvrdil v roce 1612 také Matyáš Habsburský. Kynšperský hrad, nyní nevyužívaný, začal pustnout a na jeho severní straně byl dokonce zřízen židovský hřbitov.\n\nBěhem Českého stavovského povstání se Kynšperští postavili na stranu stavů, za což byli Ferdinandem II. Štýrským po porážce povstání potrestáni. V roce 1621 byly za půjčku 40 tis. zlatých kynšperské statky zastaveny rodu Metternichů, kteří je v roce 1630 kupují. Během následujících bojů třicetileté války byl Kynšperk několikrát obsazen, nejprve saským a ve čtyřicátých letech švédským vojskem. Během jednoho obléhání byl také značně poškozen hrad, který vyhořel. Následkem bojů značně poklesl počet obyvatel. Soupis obyvatel z roku 1651 ukazuje, že v Kynšperku žilo pouhých 288 obyvatel v 61 domech. Po skončení bojů přichází období postupného rozvoje pod správou Metternichů, kteří ke Kynšperskému panství postupně připojovali okolní statky a vsi. Hrad, který byl v dezolátním stavu byl postupně rozebírán na nové stavby a tak byl pro potřeby vrchnosti na náměstí vystavěn Panský dům.\n\nRoku 1695 tato větev Meternichů vymírá a majitelem Kynšperka se stává Filip Adolf. Během jeho vlastnictví, 15.8.1706 vypukl v Kynšperku požár, který zničil nejméně 68 domů. Po něm přichází velká rekonstrukce města, která vyvrcholila stavbou nového kostela Nanebevzetí Panny Marie v letech 1721-1727. Mezitím se ovšem velmi Filip Adolf zadlužuje a tak Kynšperk propadá správě věřitelů. Po odškodnění věřitelů probíhá v roce 1725 ocenění majetku Filipa Adolfa ve kterém je uvedeno, že z kynšperského hradu již zbývají jen sklepy a část ohrazeného nádvoří.\n\nV roce 1726 byl Kynšperk znovu prodán, tentokrát angličanovi Antonínu Fridrichu Conveyovi z Waterforthu za 220 000 zlatých. Již v roce 1740 město ovšem prodává dál, tentokrát Františkovi Václavovi ze Sinzendorfu.\n\nBěhem války o rakouské dědictví byl Kynšperk v červnu roku 1742 obsazen francouzským vojskem, spojenci bavorského vévody Karla Albrechta. Ti z Kynšperka vytvořili zásobovací místo. Rakouským vojskům Marie Terezie se podařilo Loketsko osvobodit až na konci roku 1742.\n\nZ ekonomických důvodů byl pak Sinzendorf donucen rozprodat části kynšperského panství (např. majetek v Mokřině, Šabině, Hlavně a v Citicích). Z Tereziánského katastru vyplývá, že výnos zmenšeného panství byl stanoven na 4170 zlatých ročně, na čemž měl největší podíl panský pivovar s ročním výstavem až 600 sudů a ziskem 2389 zlatých.\n\nV roce 1755 Marie Terezie uděluje Kynšperku právo na pořádání obilných trhů a tím zvýšila ziskovost panství.\n\nPo smrti F. V. Sinzendorfa se pokusili měšťané odkoupit městská práva, ale nedokázali sehnat požadovanou sumu. Ve vlastnictví se pak rychle vystřídali Josef Antonín Mulz z Valdova a Jiří Felix Lutz ze Stahlenbergu se kterým měšťané vedli několik sporů pro omezování jejich práv a ukládání neoprávněných dávek.\n\nV roce 1780 mu bylo město obstaveno věřiteli a prodáno skupině bohatých chebských měšťanů a sedláků, kteří jej v roce 1817 znovu prodávají Arnoštu Fleissnerovi z Vostrovic. Ten prodal kynšperským měšťanům za 4400 zlatých hradní zříceninu a panský dům a přesunul své sídlo na Kamenný Dvůr, kde přestavěl místní statek, ležící u císařské silnice mezi Karlovými Vary a Chebem, na výstavný zámek. 23. 5. 1840 prodal panství za 204 000 zlatých zámožnému podnikateli Augustinu Eusebiu Haasovi, majiteli slavné porcelánky Haas & Czjzek a dalších podniků. Ten zámek v Kamenném dvoře dokončil. S ním se kynšperští měšťané dohodli na převodu všech městských poddanských povinností na roční poplatek 130 zlatých.\n\nOd konce 18. století začínají v Kynšperku vznikat první moderní průmyslové podniky. Byly to především textilní a truhlářské závody. Nejvýznamnějším byl textilní závod Jana Davida Lenka, který se přistěhoval do Kynšperka v roce 1826 a zřídil zde prádelnu a tkalcovnu. Pro nedostatek vody byl nakonec nucen přesunout výrobu k říčce Libavě, kde postupně vybudoval velký závod, který zaměstnával až 2000 lidí.\n\nNejvýznamnějším truhlářským závodem byla truhlárna Emanuela Gottlieba, který ve 30. letech zřídil závod na výrobu uměleckého nábytku a především díky tomu, že si jeho práci oblíbil Klement Václav z Metternichu, získal řadu zakázek na evropských dvorech. Před svou smrtí Gottlieb svou výrobnu rozpustil.\n\nS rozvojem řemesel přišla i větší potřeba rozvoje obchodu. František I. udělil Kynšperku právo dobytčích trhů (září 1827), dva výroční trhy (říjen 1829) a týdenní trh (únor 1831), který se konal vždy v sobotu. Na ekonomický rozvoj navázal i rozvoj stavební a potřebě růstu vnitřního města muselo ustoupit i opevnění, které bylo zbořeno. Zachována zůstala pouze jižní brána a část opevnění na západním svahu Zámeckého vrchu, které stojí do dnes. V roce 1847 má Kynšperk 3781 obyvatel ve 466 domech a v okolních statcích a osadách žije dalších 1573 obyvatel.\n\nPo revolučním roce 1848 ke změnám ve správním uspořádání království. Základem byla nově správní politická obec. Ta kynšperská byla vytvořena v roce 1850 a byl ji uznán statut města. První volby proběhly v září 1850 starostou byl zvolen dosavadní purkmistr Jan Bötzl. V novém systému politických okresů byl ovšem v okolí největší Kynšperk pro nevhodnou polohu pominut a okresním městem se stal menší Sokolov.\n\nEkonomický rozvoj obce nicméně nadále pokračuje. Zásadním přínosem bylo spuštění železniční tratě Karlovy Vary – Cheb 19. září 1870, na níž byla zřízena i železniční stanice Kynšperk nad Ohří – Chlum sv. Máří (Königsberg – Mariakulm). Nádraží bylo zbudováno relativně daleko od levého břehu řeky Ohře, kdežto samotné město Kynšperk leží na pravé straně. Volný prostor mezi nádražím a řekou se začal rychle zaplňovat novými závody a domy. U nově vybudovaného nádraží vznikla nová přádelna Jana Davida Wilda, dále firma rodiny Glücků vyrábějící rolety a žaluzie nebo výrobna truhlářského klihu Aloise Löwa. Na truhlářskou tradici v Kynšperku navazovali další místní truhláři, kteří se specializovali na výrobu nábytku. V roce 1871 se část místních truhlářů organizovala v prvním truhlářském spolku. Potřeba kvalifikovaných sil vedla v roce 1874 k založení truhlářského učiliště. Starý panský pivovar byl v roce 1866 strojově vybaven a produkoval na 25 000 hl piva ročně. Po modernizaci na přelomu století dokonce 80 000 hl ročně.\n\nTextilní závod rodiny Lenků koupil roku 1875 Vídeňský bankovní spolek a továrnu zmodernizoval. S modernizací podniků stroji na parní pohon vzrůstala poptávka po kvalitním uhlí. Textilní závod vyřešil své potřeby otevřením dvou vlastních hnědouhelných dolů František a Ludmila v kopci mezi Kynšperkem a Libavským Údolím. Další doly vznikly v okolí Pochlovic. V roce 1876 byl otevřen důl Mikuláš, v roce 1880 důl Boží požehnání. Těžba v kynšperském revíru vzrostla natolik, že se těžebnímu spolku vyplatilo postavit vlastní briketárnu (roku 1882). Její kapacita ovšem po deseti letech přestala stačit a tak byla postavena ještě jedna s větší kapacitou.\n\nHospodářský růst volal po vylepšení infrastruktury. Na přelomu století tak byly vydlážděny ulice v centru města, vybudována cesta spojující Kynšperk s nedalekou císařskou silnicí a nedaleko pivovaru byl postaven železný most přes řeku Ohři.\n\nNeustále také stoupal počet obyvatel, který před první světovou válkou přesáhl 5 tisíc. Tento růst a nové školské reformy zvýšili počet školáků, kterému už staré budovy nevyhovovaly. V letech 1901-02 proto byla postavena nová budova školy. Značně se také změnilo náboženské složení obce. Vedle malé skupiny Židů byla v obci převážná většina obyvatel katolického vyznání. Na přelomu 19. a 20. století ovšem řada z nich přešla na evangelickou víru. V letech 1904-1905 si evangelická obec staví vlastní kostel Vykupitele.\n\n1. světová válka se dotkla i Kynšperka. Zvláště textilní závod musel drasticky omezit výrobu pro nedostatek surovin. Ve městě se projevoval i nedostatek potravin. Zatímco ještě na začátku války panovala ve městě euforie, již v listopadu 1914 zřídil lékař A. Markgraf v místní tělocvičně lazaret pro vracející se raněné. Od léta 1915 dochází k nepokojům, v pozdějších letech i drancování. Vše vyvrcholilo epidemií chřipky v roce 1918, která si vyžádala mnoho obětí. Během bojů 1. světové války zahynulo 160 místních obyvatel bojujících v jednotkách rakousko-uherské armády.\n\nPo 28. 10. 1918 se vedení ve městě chopila vojenská rada složená z místních radikálů za jejichž správy docházelo k řadě nepokojů. Pořádek ve městě se podařilo obnovit až lidové obraně složené z navrativších se vojáků. Definitivní uklidnění přinesl až příchod československé armády v prosinci 1918.\n\nI pak však pokračovaly protesty Němců za právo na sebeurčení. V té době byl Kynšperk téměř čistě německé město a ani po vzniku samostatné Československé republiky se i na tom nic neměnilo. Mladý stát se snažil zvýšit počet Čechů v oblasti především jejich dosazováním do místních úřadů, přesto ještě v roce 1930 žilo v Kynšperku pouhých 79 Čechů (1,54 %). Česká škola vznikla v Kynšperku až v roce 1922, sídlila ve staré školní budově u kostela Panny Marie a navštěvovalo jí 26 dětí z Kynšperka i okolí.\n\nPo válce byla nejsilnější politickou stranou německá sociální demokracie a koalice živnostníků a zemědělců. Během hospodářské krize však začala posilovat Německá nacionálně socialistická dělnická strana. Ve volbách v roce 1931 již byla v Kynšperku druhou nejsilnější a její zástupce Josef Reif se stal starostou Kynšperka.\n\nPo zákazu národně sociální strany její členové založili Sudetoněmeckou stranu (SdP), jejíž podpora ještě vzrostla. V roce 1935 získala SdP 1944 hlasů, zatímco druhá sociální demokracie jen 813. V roce 1938 pak podpora SdP narostla na 2757 hlasů, zatímco podpora sociálních demokratů klesla na 538 hlasů.\n\nPo uzavření Mnichovské dohody bylo české pohraničí obsazeno německým vojskem. Do Kynšperka dorazil Wehrmacht 3. října 1938 a byl nadšeně uvítán. Po začlenění Sudet do Velkoněmecké říše byla SdP zrušena a její členové přešli do NSDAP.\n\nStále rostoucí projevy antisemitismu vyvrcholily v Kynšperku Křišťálovou nocí z 9. na 10. listopadu 1938, kdy byla vypálena místní židovská modlitebna a poškozen židovský hřbitov.\n\nBoje druhé světové války se Kynšperku vyhnuly, nicméně ovlivňovaly ho po celou dobu. Velká část mužské populace byla odvedena a chybějící pracovní síly nahrazovali totálně nasazení z Čech, ale třeba i Sovětského svazu. Například v Libavském Údolí, kde byla část textilky přestavěna na zbrojní výrobu, se nacházel tábor pracovních sil ze Sovětského svazu.\n\nKe konci války se do Kynšperka stáhli i ustupující jednotky wehrmachtu. Nedaleko Kynšperka v obci Klingen (nynější Hlínová) došlo k posledním ozbrojeným bojům druhé světové války v Evropě. Těsně před příchodem Američanů Němci ustoupili od plánu na obranu Kynšperka, vyhodili do vzduchu oba kynšperské mosty a ustoupili na levý břeh Ohře. Američané tak 6. května 1945 osvobodili Kynšperk bez boje.\n\nPo osvobození města ustavili Američané vojenskou správu, jejíž prvním krokem bylo zajištění nacistických funkcionářů a kolaborantů. Zároveň také vykonávala dohled nad nově ustanovenou civilní správou. Ve městě pobývaly americké jednotky až do 24. 11. 1945.\n\nCivilní správu měly na starosti Místní správní komise, která byla ustavena již 30. 6. 1945 a o správní agendu se starala až do 25. 6. 1946, kdy se v Kynšperku sešel první řádně zvolený Místní národní výbor (dále MNV). V něm byli nejsilnější stranou komunisté.\n\nOd poloviny roku 1945 a během roku 1946 došlo k odsunu velké části německého obyvatelstva. Během tzv. „divokého odsunu“ a od března 1946 československým státem organizovaného odsunu odešlo cca 550 německých rodin. I přes poměrně výrazný příliv osídlenců z vnitrozemí, poklesl počet obyvatel o cca 40 %. Ještě výraznější byl podíl v okolních vsích, z nichž některé zcela zanikly.\n\nPo únorovém puči v roce 1948 začaly v Československu probíhat komunistické čistky, kterými se KSČ chtěla vypořádat s politickými odpůrci a nespolehlivými jedinci. Za tímto účelem vznikly i v Kynšperku Akční výbory Národní fronty (dále AV NF), které vznikaly v každé větší a významnější organizaci i orgánech státní správy, aby provedly čistku nepohodlných. Po zásazích AV NF se rozpadl MNV, ve kterém byli zastoupeny i jiné než komunistické politické strany, a byl ustaven nový MNV, tentokrát již jen s komunisty a nestraníky. Nepohodlné osoby musely odejít ze svých úřadů a veškeré organizace byly podřízeny kontrole KSČ. Následovaly správní změny, které měly posílit centralistický režim. Na začátku roku 1949 bylo zrušeno zemské státní uspořádání státu a byly nově zřízeny kraje. Kynšperk se stal součástí kraje Karlovarského, který se v roce 1960 spojil s Plzeňským a vznikl tak Západočeský kraj se sídlem v Plzni.\n\nÚbytek venkovského obyvatelstva, započatý odsunem Němců, pokračoval a tak bylo rozhodnuto o integraci Kynšperka s okolními obcemi. 1. 7. 1960 byly zrušeny obce Chotíkov, Kamenný Dvůr (\"Steinhof\"), Štědrá a osady Podlesí (\"Ebersfeld\"), Zlatá (\"Golddorf\"), Dvorečky (\"Krainhof\") a Libava a byly připojeny k obci Kynšperk nad Ohří. Dále se připojila i část obce Pochlovice (nyní Dolní Pochlovice) s osadou Liboc.\n\nKynšperk nad Ohří tak zvětšil svou rozlohu z původních 614 ha na 2 269 ha, přitom počet obyvatelstva se zvýšil jen o 623 osob na 4 140 obyvatel. Zatímco rozloha tak vzrostla o 270 %, počet obyvatel jen o 15 %.\n\nV roce 1954, kdy proběhly první volby do NV, již měly AV NF situaci pevně v rukou. NV byl obnovován na základě jednotné kandidátky Národní fronty. Národní fronta zaštiťovala i veškerou spolkovou činnost ve městě a a tak byl její záběr opravdu široký. V roce 1987 již zaštiťovala kromě KSČ, dvě další politické strany, 18 spolkových organizací a 9 zájmových organizací od Červeného kříže až po zahrádkářský svaz.\n\nV roce 1960 československý stát znovu uznává instituci města, odstraněnou v roce 1945 a Kynšperk byl jako jedna z devíti prvních obcí v okrese Sokolov prohlášen znovu za město. V roce 1964 došlo k poslední výraznější změně, kdy byla ke Kynšperku připojena část obce Dobroše, Dolní Dobroše. Tím se celkový rozloha města zvětšila na 2 320 ha.\n\nI v Kynšperku se projevil obrodný proces pražského jara v roce 1968. Ten však byl brutálně ukončen okupací vojsky Varšavské smlouvy v noci 21. srpna. Kynšperkem projížděla okupační vojska Německé demokratické republiky ve směru od Kaceřova na Cheb. Poté vyměněné komunistické vedení nastolilo politiku normalizace. Znovu docházelo k čistkám nepohodlných ve všech sférách společnosti.\n\nPo ukončení bojů druhé světové války na našem území byl Němcům v ČSR konfiskován veškerý nemovitý majetek, který přešel pod správu v národní správy a poté rozdělen mezi zájemce. Byly jim také zabaveny jejich průmyslové podniky.\n\nZatímco textilní výroba v Libavském Údolí zůstala zachována, doly a briketárny byly převedeny pod Dolové a průmyslové závody v Dolním Rychnově a postupně byla jejich činnost ukončena. Přádelna Jana Davida Wilda v roce 1949 vyhořela a provoz již nebyl obnoven. Kynšperský pivovar přešel pod správu ONV Sokolov, poté zpět do rukou obce Kynšperk nad Ohří, aby se v roce 1951 stal součástí národního podniku (dále n.p.) Chebsko – karlovarské pivovary, které jej uzavřelo. V ostatních závodech proběhly změny na základě principů centrálního řízení. Kynšperský dřevozpracující provoz byl převeden pod n.p. Jitona Soběslav. Od roku 1958 se zaměřil na výrobu speciálních druhů nábytku určených především na export. Do vyhořelého areálu přádelny J. D. Wilda se v roce 1950 nastěhovala Strojní a traktorová stanice (STS). Do budov pivovaru se nastěhoval n.p. Technomat vyrábějící kovové zboží. V roce 1969 pak v Kynšperku zahájil výrobu rukavic n.p. Tosta Aš. I přes vznik nových závodů ubylo celkově v Kynšperku podniků a tím také pracovních míst. Velká část obyvatel začala dojíždět do závodů v okolních městech. Velká část získala zaměstnání v Hnědouhelných dolech a briketárnách Sokolov (HDB) a od roku 1955 také v nově budované uhelné elektrárně v Tisové (ETI).\n\nZemědělský majetek byl po konfiskaci Němcům svěřen do péče Národní správy, která je opět rozdělila mezi zájemce z řad nově přišedších kolonistů. Po roce 1948 byla po celém Československu v rámci tzv. kolektivizace zakládána Jednotná zemědělská družstva (JZD). JZD vzniklo v Kynšperku v roce 1949, o rok později vzniklo JZD i v Chotíkově, v roce 1951 pak v Kamenném Dvoře a v roce 1953 dokonce i ve Štědré. To se ale hned v roce vzniku rozpadlo. Také JZD v Kynšperku a Kamenném Dvoře trpěla řadou problémů, což mělo vyřešit jejich sloučení. K tomu došlo v roce 1961, ale ještě v tom roce JZD zaniklo a jeho majetek přešel pod Kynžvartské lesní závody. JZD Chotíkov se dokázalo stabilizovat a po roce 1965 zůstalo jediným družstvem v okrese Sokolov.\n\nVlastní město leží v geomorfologického celku Chebská pánev, značná část území obce i v geomorfologickém celku Sokolovská pánev.\nOd druhé poloviny 19. století zde probíhala těžba hnědého uhlí. Uhlí se dobývalo hlubinně i lomově a bylo vesměs dopravováno do briketáren k dalšímu zpracování. Roku 1876 byl v Kynšperku otevřen důl Mikuláš, roku 1880 zahájil těžbu důl Boží Požehnání. Ve stejném roce byla nedaleko dolu Boží požehnání postavena první kynšperská briketárna, která byla druhou briketárnou nejen v Čechách, ale i tehdejším Rakousko-Uhersku (první česká briketárna byla v Mostecké pánvi v Křemýži v okrese Teplice, která však brzy zanikla). Druhá briketárna s větším výkonem byla postavena v roce 1890: Briketárny v Kynšperku byly dlouho největší a jediné v Čechách.\n\nMěsto leží na obou březích řeky Ohře, která protéká stranou městského centra. Celý úsek Ohře na území obce je od roku 2009 chráněn jako Evropsky významná lokalita. Nejvýraznějším prvkem řeky jsou zde její meandry, ostrůvky a po obou stranách hlavního toku slepá a mrtvá ramena, která někdy vytvářejí celé soustavy propojených ramen. U některých ústí ramen dochází k zazemňování a je nastartován jejich postupný zánik a vznik mrtvých ramen a tůní. Do Ohře se ve městě vlévá Suchý potok a na území obce před Kynšperkem zleva Libocký potok a za Kynšperkem zprava Velká Libava.\n\nPo skončení druhé světové války a odsunu velké části místního obyvatelstva zůstala řada městských domů neobydlena. Navíc ani noví nájemníci, kteří domy nevlastnili je tolik neudržovali. Došlo tak k postupnému chátrání řady budov. Nedostatek prostředků pro jejich udržování vedl rozhodnutí o demolici těchto domů. Tomuto rozhodnutí padla za oběť řada památkově hodnotných budov, převážně z, pro Kynšperk typického, hrázděného zdiva.\n\nV padesátých letech vzrůstající počet obyvatel, především nových zaměstnanců závodů HDB a ETI, vyžádal řešení nedostatku bytů. V letech 1958–1960 byly vybudovány bytové domy v prolukách po staré bytové zástavbě (okolí Náměstí Míru). Ještě výrazněji změnila ráz města výstavba městského sídliště na jižním okraji města v letech 1959 až 1965. Sídliště Slovenského národního povstání (SNP) se stalo samostatnou jednotku v rámci města s veškerou občanskou vybaveností. Na jeho výstavbu navázala stavba jeslí (rok 1968), zdravotního střediska (1972–1974), obchodního střediska Jednota (1975–1977) a Městského kulturního střediska (1984). Soustředilo se zde 45 % bytového fondu města.\n\n\n\n\n\n\n"}
{"id": "117505", "url": "https://cs.wikipedia.org/wiki?curid=117505", "title": "Allofán", "text": "Allofán\n\nAllofán je nekrystalický jílový minerál, vznikající zvětráváním allumosilikátového skla sopečných popelů, nebo krystalizací křemičitoalluminosolů. Vyznačuje se vysokou kationtovou výměnnou kapacitou. Váže humusové kyseliny a fosforečnanové anionty, adsorbuje a inaktivuje enzymy.\n"}
{"id": "117507", "url": "https://cs.wikipedia.org/wiki?curid=117507", "title": "Diagnostický půdní horizont", "text": "Diagnostický půdní horizont\n\nDiagnostický půdní horizont („půdní horizont“) je vrstva půdy, která má specifické horizontální umístění a určité fyzikální a chemické vlastnosti. Je vymezen souborem vizuálních analytických znaků s hraničními měřitelnými hodnotami. Všechny půdní horizonty tvoří půdní profil.\n\nExistuje velké množství klasifikací půd pro potřeby různých států, které mají samozřejmě odlišné druhy půd. Diagnostické horizonty se značí kombinací písmenočíselných kódů.\n\n\nHorizonty se označují velkými písmeny – anglické zkratky, popř. číslicemi. K subhorizontům se pak připojuje ještě malé písmeno označující samotný subhorizont. Půdní horizonty se liší chemismem, fyzikálními vlastnostmi, ale též faunou a florou.\n\nKombinace velkých písmen se používá u přechodných horizontů.\n\nČtyři jednoduché diagnostické horizonty, tedy horizont A, horizont B a horizont C, jsou znározněny na obrázku.\n\nZákladní horizonty sestupně od zemského povrchu k matečné hornině jsou:\n\n\nHorizont A (pravý humusový horizont):\nHorizont B (iluviální):\nHorizont E (eluviální):\nHorizont C:\nHorizont D:\nHorizont G:\nHorizont Ca (karbonátový):\nHorizont T:\n"}
{"id": "117508", "url": "https://cs.wikipedia.org/wiki?curid=117508", "title": "Dojírna", "text": "Dojírna\n\n\n\n\n"}
{"id": "117509", "url": "https://cs.wikipedia.org/wiki?curid=117509", "title": "Formy nadložního humusu", "text": "Formy nadložního humusu\n\nFormy nadložního humusu jsou druhy humusu, se kterými se můžeme setkat v rámci půdního profilu. Jedná se o vertikální sloupce určitých kvalit a vlastností. Tyto formy jsou tři a jmenují se: Mor, Mull (též Měl) a Moder. V půdním profilu se může vyskytovat jeden tento horizont v dané lokalitě.\n\nTento horizont se vyznačuje nízkým pH (3-4), je mělký, zooedafon obsahuje hlavně roztoče a chvostoskoky. Drží se na něm hodně opadanky. Výrazným znakem je, že ho lze odtrhnout od povrchu půdy.\n\nMull zvaný též Měl je forma nadložního humusu vyznačující se neutrální až slabě kyselou reakcí. Ze zooedafonu se zde setkáváme hlavně se žížalami. Je zde vyšší intenzita biochemických reakcí. Je propojen se spodnímy horizonty, proto lze ho jen těžko odtrhnout od půdy.\n\nJedná se o rašelinný horizont se zbytky rašeliníku.\n\n"}
{"id": "117511", "url": "https://cs.wikipedia.org/wiki?curid=117511", "title": "Jemnozem", "text": "Jemnozem\n\nJemnozem je půdní frakce o velikosti částic < 2 mm. S touto frakcí se nejčastěji pracuje v pedologických laboratořích k určení chemicko-fyzikálních vlastností půdy. Jemnozem se získává přesypáním homogenizovaného vzorku půdy přes síta s otvory menšími než 2 mm.\n\nJemnozem se podle velikosti částic dělí na:\n\nSe zvětšováním velikosti částic následuje skelet. Pokud obsahují půdy do 20 % hrubého prachu, jsou hlinité. Pokud ho obsahují 20-30 %, jsou sprašové. \n\n"}
{"id": "117512", "url": "https://cs.wikipedia.org/wiki?curid=117512", "title": "Kationtová výměnná kapacita", "text": "Kationtová výměnná kapacita\n\nKationtová výměnná kapacita (zkratka KVK ) určuje množství iontů, které je daný systém schopen poutat. Její měření se využívá například v pedologii k určení sorpce půdy. Udává se v mmol . 0,1 kg zeminy.\n"}
{"id": "117513", "url": "https://cs.wikipedia.org/wiki?curid=117513", "title": "KVK", "text": "KVK\n\nZkratka KVK může mít následující významy:\n\n"}
{"id": "117514", "url": "https://cs.wikipedia.org/wiki?curid=117514", "title": "Propustná výkonnost", "text": "Propustná výkonnost\n\nPropustná výkonnost (propustnost) je v železniční nebo jiné kolejové dopravě veličina, která udává počet úkonů (především jízd vlaků a posunujících dílů), které je možno realizovat na daném úseku, místě nebo jiném prvku trati za výpočetní dobu. Výpočetní doba je zvolený časový úsek, kterým bývá nejčastěji 1440 minut, tj. jeden den. Zjednodušeně řečeno udává kapacitní možnosti daného prvku.\n\nV železniční dopravě se nejčastěji setkáváme s propustností následujících prvků železniční dráhy:\n\nPropustnost dále dělíme na:\n\nMaximální propustnost je propustnost vypočtená za ideálních podmínek, kdy na sebe jednotlivé úkony (např. jízdy vlaků) bezprostředně navazují a na daném prvku se nevyskytují žádné výluky, či jiné manipulace, které omezují provedení daných úkonů.\n\nVzorec pro výpočet maximální propustnosti:\nformula_1\n\nkde:\n\nN = maximální propustná výkonnost\n\nT = výpočetní čas (1440 minut v případě denní propustnosti; u zařízení, která jsou nerovnoměrně zatížena je vhodnější výpočet propustnosti pro špičkové období, např. pro 60 nebo 120 minut)\n\nt = průměrný čas potřebný k uskutečnění dané technologické operace (např. jízda vlaku, posun atd.)\n\nRealitu však vystihuje praktická propustnost, která zahrnuje výluky a omezující manipulace a také odráží stochastický charakter železniční dopravy, kdy jednotlivé úkony na sebe bezprostředně nenavazují (tj. vlaky nejedou podle toho, aby to vycházelo dobře z matematického hlediska, ale aby bylo vyhověno přáním cestujících a přepravců).\n\nVzorec pro orientační výpočet praktické propustné výkonnosti (veškeré časy se zadávají v minutách):\n\nformula_2\n\nkde:\n\nn = praktická propustná výkonnost daného zařízení nebo jeho prvku\n\nT = výpočetní čas (zpravidla 1440 minut, tj. jeden den, případně kratší pro výpočet za špičkové období)\n\nT – celkový čas, po který je daný prvek vyloučen z provozu z předem známých důvodů (např. pravidelné prohlídky, plánované rekonstrukce apod.)\n\nT – celkový čas stálých manipulací, tj. čas, po který je dané zařízení obsazeno jinými úkony, než těmi, pro které je zjišťována propustnost\n\nt – technologický čas obsazení zařízení (prvku) úkonem, pro který je zjišťována propustnost (např. jedna jízda vlaku přes zhlaví, tj. úkonem je jízda vlaku, prvkem je zhlaví)\n\nt – průměrný čas připadající na jeden úkon, který se skládá:\n\nt – průměrný čas z celkového času pravděpodobného vzájemného rušení úkonů, které vzniká na zařízeních (prvcích) proto, že není možné prováděn úkony na daném prvku současně (např. není možné, aby zhlavím projížděly dva vlaky současně)\n\nDaněk, J., Vonka, J.: \"Dopravní provoz železnic\". Alfa, Bratislava 1988\n"}
{"id": "117515", "url": "https://cs.wikipedia.org/wiki?curid=117515", "title": "Ortštejn", "text": "Ortštejn\n\nOrtštejn (někdy označovaný jako \"stmelenec\") je půdní novotvar, který vzniká v podzolových půdách v hloubkách 22–30 cm. Tento novotvar je značně těžký, protože obsahuje značné množství železa. Ortštejn vzniká díky podzolizaci při prosychání profilů podzolů. Vrstva je tvořená z písčitých částic, které jsou slepeny hydroxidy železa, hliníku a humusem.\n\nVrstva ortštejnu je zpravidla nepropustná pro kořenové systémy rostlin, které mohou následně využívat jen malou část půdního profilu a získávat odsud živiny.\n"}
{"id": "117516", "url": "https://cs.wikipedia.org/wiki?curid=117516", "title": "Dol Guldur", "text": "Dol Guldur\n\nDol Guldur je pevnost ve fiktivním Tolkienově světě Středozemi. Dol Guldur (čili „Černokněžnický pahorek“ se původně jmenoval Amon Lanc, čili „Holý vrch“) byl hlavním městem lesních elfů ve Velkém zeleném hvozdu.\n\nV pevnosti Dol Guldur v Temném hvozdu se usadil Sauron někdy kolem roku 1 000 Druhého věku po svém návratu do Středozemě. Poté, co Sauron obsadil \"Amon Lanc\", Thrainduil, syn Oropherův, odvedl svůj lid za řeku. Později byl hvozd přejmenován na Temný hvozd.\n\nBílá rada se obávala, že zlá moc v Dol Gulduru přezdívaná jako Nekromant je ve skutečnosti Sauron, a v roce 2063 Třetího věku tam Gandalf šel. Sauron se vrátil do Mordoru.\n\nV roce 2460 se Sauron vrátil. V této době získal Sméagol Jeden prsten. V roce 2845 byl v Dol Gulduru Thrain II. uvězněn. Gandalf zjistil, že onen „Nekromant“ v Dol Gulduru je Sauron.\n\nGandalf navrhl útok na Dol Guldur, ale Saruman jej odmítl. Po likvidaci Šmaka Sauron odešel do Mordoru a poté povstal v ještě větší síle a v pevnosti zanechal Khamûla, jednoho z nazgûlů.\n\nBěhem Války o prsten třikrát vojska Dol Gulduru napadla Lothlórien, ale sílu prstenu Nenya mohl přemoci pouze Sauron sám. Po zničení Jednoho prstenu byl Dol Guldur dobyt a rozbořen elfy z Lorienu a Temného hvozdu.\n\nDol Guldur je viditelný na mapě zveřejněno v příběhu \"Pán Prstenů\". Kopec se nachází nad Řekou Anduin vedle Lórien v lese který je na východ od řeky.Sauronův vliv způsobil velký stí nemoci a smtrti se stal nad lesem, kterýmu se začalo říkat Temný Hvozd. Na severovýchod na druhé straně lesa se ocituje Thranduilovo království a Erebor, Osamělá Hora. Dál na sever je Ered Mithrin, Šedé Hory, kde jednou žili Trpaslíci.\nPodle přílohy v knížce, během zasedání v lese po poražení Saurona, Celeborn a Thranduil přejmenovali les na \"Erzn Lasgalen\", \"Les Zelených listů\". Thranduil prohlásil pravomoc na severní regiony lesa na sever až po hory uprostřed lesa (Hory Emyn Duir) a Celeborn si vzal jižní část lesa kterou pojmenoval Jižní Lórien.\n\nDol Guldur je zmiňován v několika pracích Tolkiena včetně \"Pána Prstenů, Hobita, Silmarillionu\" a \"Nedokončených Příběhů\". Sauronova historie na tomto místě začíná okolo roku 1100 Třetího věku. Důsledkem situace v Temném hvozdu a na východ od Lórienu, Dol Guldur se stal velkým bodem v Sauronově návratu k moci.\nPo porážce Saurona ve Válce Posledního Spojenství, Sauron ustoupil do Amon Lanc a vybudoval pevnost kde se v tajnosti skrýval, zatímco čerpal zpět sílu. Protože přítomnost jeho zlé síly byla zjevné z venku, ono místo bylo pojmenováno Necromancer. Zprvu se nevědělo, že Sauron opět měl fyzickou formu a sílu; myslelo se, že Nazgûlové sídlili v této věži. Ale když se síla zvětšovala, Gandalf Šedý počal mít podezření a v roce 2063 se vydal do Dol Gulduru na výzvědy. Sauron počítal s jeho příchodem a přemístil se na východ, aby si udržel svojí tajnost. Tímto začal takzvaný Ostražitý mír, který se držel až po rok 2460, kdy Sauron se vrátil zpět do Dol Gulduru po letech schovávání a čerpání síly.\nV roce 2845, Thráín II., král lidu Durin, poslední držitel jednoho ze sedmi Prstenů Moci darovaného trpaslíkům, byl chycen Sauronovými posly a držen v zajetí v Dol Gulduru, kde svůj prsten odevzdal Sauronovi po dlouhých mukách. Gandalf se znovu vrátil do Dol Gulduru v roce 2850 vyzkoumat jeho podezření moci, která se zvětšovala, kde zjistil, že zde skutečně je Sauron a našel Thráína ve vězení ne daleko od smrti. Thráín zapomněl své vlastní jméno, ale dal Gandalfovi mapu a klíč od Osamělé hory pro jeho syna, Thorina Pavézu. Sauron opět očekával Gandalfa, opustil tedy Dol Guldur v roce 2941 a odešel do Mordoru. Po deseti letech, kdy se Sauron ohlásil býti v Mordoru, poslal tři Nazgûly opět obsadit Dol Guldur. Khamûl, jeden z techto tří, velel pevnosti v Sauronově nepřítomnosti. V březnu 3018 skřeti z Dol Gulduru se dozvěděli, že Glum byl převezen do Temného hvozdu, kde byl uvězněn Thranduilem. 20. května téhož roku skřeti z Dol Gulduru zaútočili na elfy, kteří zajali Gluma. V tomto zmatku se Glumovi podařilo utéct a zmizet. V březnu 3019, během posledních dnů Války o Prsten, Dol Guldur poslal jednotky proti Lothlórienu a Thranduilovi do bitev později známé jako bitvy Lothlórienu a Temného Hvozdu: tři útoky na Lórien (11., 15. a 22. března) a jedna „Bitva pod Stromy“, proti Thranduilovi (15. března). Ve všech se tvrdě bojovalo, ale Galadrielina moc a síla elfů se ukázala být příliš velká, než aby Dol Guldur zvítězil. Po porážce Saurona 25. března Celeborn napochodoval na Dol Guldur a převzal ho. Galadriel zničila pevnost, aby les byl volný od stínu oné věže.\n"}
{"id": "117517", "url": "https://cs.wikipedia.org/wiki?curid=117517", "title": "Černice (pedologie)", "text": "Černice (pedologie)\n\nČernice či feozemě () jsou půdy dle americké klasifikace půd patřící pod mollisoly. Vyskytují se hlavně pod původními prériemi v Severní Americe, dále v Uruguayi a Argentině společně s černozeměmi a částečně i v Eurasii. V dnešní době se na těchto prériích nachází hlavně orná půda, kde se pěstuje sója a kukuřice (Iowa). Jsou to nejlepší půdy světa co do úrodnosti. Kvůli intenzivnímu pěstování hlavně kukuřice jsou ale ve velkém ohrožení hlavně vodní erozí. Tvoří se v plochém terénu na spraších, či ledovcových hlínách, lokálně i na slínech nebo písčitých spraších. Feozemě též často navazují na kaštanozemě.\n\nDále se dělí na:\n"}
{"id": "117518", "url": "https://cs.wikipedia.org/wiki?curid=117518", "title": "Půdní novotvar", "text": "Půdní novotvar\n\nPůdní novotvar vzniká činností půdy při pedologických procesech kumulací určité látky. Půdní novotvar většinou indikuje chemické procesy v dané půdě. Půdní novotvar není ani hornina ani minerál.\n\n"}
{"id": "117519", "url": "https://cs.wikipedia.org/wiki?curid=117519", "title": "Půdní profil", "text": "Půdní profil\n\nPůdní profil je vertikální průřez půdou od povrchu až po nezvětralý horninový podklad. Zkoumání půdního profilu se provádí výkopem sondy. Z půdního profilu se dají vyčíst půdní horizonty, kategorie půdy a částečně i chemizmus půdy. Nachází se do 120–150 cm pod povrchem.\n\n"}
{"id": "117522", "url": "https://cs.wikipedia.org/wiki?curid=117522", "title": "Skelet", "text": "Skelet\n\nSlovo skelet (latinsky \"sceletus\", řecky \"σκελετός\") znamená v řečtině doslova vysušený a označovalo mumii. Postupně (v latině) však získalo daleko rozšířenější význam kostra. \n\nToto slovo má více významů:\n\n\n\n"}
{"id": "117523", "url": "https://cs.wikipedia.org/wiki?curid=117523", "title": "Taxonomický klasifikační systém půd České republiky", "text": "Taxonomický klasifikační systém půd České republiky\n\nV hierarchii klasifikace se rozlišují:\n\nStrom (do úrovně půdních typů):\n\n\n\n"}
{"id": "117524", "url": "https://cs.wikipedia.org/wiki?curid=117524", "title": "Morannon", "text": "Morannon\n\nMorannon nebo také Černá brána je brána strážící vstup do Mordoru\nv Tolkienově Středozemi. \nSauron postavil Černou bránu, aby zabránil útoku nepřátel v průsmyku mezi Ered Lithui a Ephel Dúath. Bránu pravděpodobně postavil s pomocí Jednoho prstenu. Po Sauronově pádu ve válce Posledního spojenectví byla obsazena Dúnadany.\n\nPo Příbuzenském sváru byla opuštěna. Do Mordoru se vrátili nazgûlové\na dobyli Minas Ithil. Morannon byl obsazen vojskem Mordoru. Glum tudy chtěl vést Froda se Samem do Mordoru. Během války o Prsten zde proběhla bitva u Morannonu. Po zničení Vládnoucího prstenu se Černá brána zřítila. Brána se propadla a s ní všichni skřetové.\n"}
{"id": "117527", "url": "https://cs.wikipedia.org/wiki?curid=117527", "title": "SWIFT", "text": "SWIFT\n\nSWIFT (Society for Worldwide Interbank Financial Telecommunication – \"Společnost pro celosvětovou mezibankovní finanční telekomunikaci\") slouží zejména k mezinárodnímu platebnímu styku. Společnost podléhá právu Evropské unie. Jejím cílem má být mimo jiné bezpečnější platební styk prostřednictvím telekomunikační sítě SWIFTNet, kterou užívá více než 11 000 bank na celém světě. Kromě toho SWIFT definuje zpravodajské standardy a poskytuje software a služby souvsiející s finančními transakcemi.\n\nSWIFTnet je počítačově řízený systém pro dálkový přenos dat mezi bankami a dalšími finančními i nefinačními institucemi. V rámci SWIFTu má každá zúčastněná banka svůj jedinečný kód, kterým se identifikuje – BIC.\n\nJde o nezávislou společnost (právní formu je družstvo s ručením omezeným – \"Société à responsabilité limitée Cooperative\") vlastněnou zúčastněnými institucemi se sídlem v La Hulpe v Belgii. Společnost SWIFT byla založena velkými evropskými a severoamerickými bankami v roce 1973 a to za účelem vývoje a provozování velké mezinárodní telekomunikační sítě zvláště pro potřeby bank a finančních institucí. V druhém desetiletí 21. století je ve SWIFTu napojeno více než 11 000 uživatelů z 214 zemí světa. Například v roce 2013 zaslali všichni uživatelé dohromady přes 5 miliard swiftových zpráv a další 2 TB dat novou službou FileAct. Historicky první zemí vyloučenou ze systému SWIFT byl 17. března 2012 Írán (v kontextu ekonomických a finančních sankcí). Írán byl do systému SWIFT opět připojen v roce 2016. Dále britská vláda uvažovala o vyloučení Ruska (2014) ze systému, v rámci sankcí na něj uvalených v souvislosti s krizí na Ukrajině. SWIFT je tedy možné ve vzácných případech použít k politickému boji vzhledem k závislosti všech zemí na něm.\n\nNa sklonku šedesátých let začal výrazný nárůst mezinárodních bankovních operací převyšovat možnosti klasického ručního zpracování i možnosti tehdejších telekomunikačních prostředků. V této době banky komunikovaly převážně prostřednictvím dálnopisu (telex), který neposkytoval dostatečnou bezpečnost a nenabízel prostor pro efektivní automatizaci. Náklady se prudce zvyšovaly, což nutilo jednotlivé banky automatizovat a budovat vlastní zúčtovací systémy. Používání různých systémů a odlišných postupů jednotlivých bank v platebním styku vedlo velmi často k nedorozumění a ve svém důsledku komplikovalo zpracování plateb. Skupina významných bank navrhla proto řešení založené na dvou klíčových požadavcích – společném jazyku a společném telekomunikačním systému mezi bankami.\n\nV květnu roku 1973 skupina 239 bank z patnácti vyspělých zemí Evropy a Severní Ameriky založila nevýdělečnou organizaci typu družstva, plně vlastněnou členskými bankami s hlavním sídlem v Bruselu v jejímž vedení byl Carl Reuterskiöld. Tato společnost měla za úkol sjednotit a standardizovat mezibankovní komunikaci a umožnit přenos dat mezi bankami a dalšími finančními institucemi s důrazem na bezpečnost a spolehlivost. Návrh a vývoj jednotného systému, postupů, řešení technických, komerčních a právních otázek trvaly další čtyři roky a velký význam v něm měla společnost Logica, mezinárodní společnost specializující se na informační technologie, která měla už tou dobou ve svém portfoliu zřízení řídícího systému pro síť plynovodů ve Spojeném království roku 1971.\n\nV roce 1977 byl systém SWIFT úspěšně uveden do provozu, všechny jeho zakládající země „živě“ napojeny a počet členských bank vzrostl na 586. První standardizovaná finanční zpráva byla poslána swiftovou sítí v květnu 1977 belgickým princem Albertem. V té době již skupinu tvořilo 518 komerčních bank z 22 zemí.\nV prvním roce provozu sítě bylo odesláno celkem 3,4 mil. swiftových zpráv. Původně plánovaný objem 300 tis. zpráv za den byl v následujících letech výrazně překonán. Rozšiřování okruhu členských bank bylo doprovázeno zvyšováním objemu přenesených zpráv. K dnešnímu dni výhod systému SWIFT využívá přes 9 tisíc peněžních institucí a dalších více než tisíc korporátních klientů, objem přenesených zpráv za den se blíží 20 milionům a průměrný čas doručení zprávy je méně než 20 sekund.\n\nV současné době používají banky k přenosu dat i informací převážně jen SWIFT. Dálnopisové zprávy tvoří nepatrnou část zasílaných zpráv. Dálnopisové spojení využívají hlavně méně významné banky a finanční instituce, které zpracovávají malé množství platebních operací, pro něž by bylo napojení na swiftovou síť příliš nákladné vzhledem k malému rozsahu využití.\nV řadě zemí byl dokonce dálnopis už zrušen, v ČR se tak stalo v r. 2008.\n\nZapojení do SWIFTu získávají banky mnoho výhod, zejména\n\nSwiftová síť je složena ze dvou operačních středisek. Jedno je v Evropě (Leiden) a druhé v USA (New York). Střediska jsou mezi sebou vzájemně propojena a slouží k ukládání dat druhému středisku. Přenos dat a informací realizovaný prostřednictvím SWIFTu se provádí prostřednictvím tzv. swiftových zpráv, které jsou charakterizovány vysokým stupněm standardizace formy i obsahu a stejným jazykem – angličtinou. Každá swiftová zpráva se vždy označuje písmeny MT a třemi numerickými znaky – MT xyz, kde x je kategorie zprávy; y je skupina zprávy; z je typ zprávy. Paralelně byla vyvinuta nová sada finančních zpráv ve formátu XML, jejich používání je však zatím dobrovolné až na SEPA platby.\n\nPro připojení do sítě SWIFT slouží rozhraní SWIFT (aplikace umožňující komunikaci dle standardů podporovaných v síti SWIFT).\n\n\nSwiftové zprávy se člení do deseti kategorií:\nv každé kategorii kromě 0 je pak poslední skupina zpráv společná:\n\nSwiftová adresa dané banky BIC (Bank Identifier Code = \"bankovní identifikační kód\") je osmi nebo jedenáctimístný údaj, který se skládá z následujících znaků:\n\nSwiftové adresy jsou popsány normou ISO 9362 a jsou publikovány v adresáři BIC Directory a to v tištěné nebo v elektronické podobě. Lze je též nalézt na webových stránkách SWIFTu.\n\nPozn: Kvůli zapojení nefinančních korporací se BIC dnes správně jmenuje\" Business Identifier Code \"tedy \"obchodní identifikační kód\".\n\nV tabulce jsou uvedeny kódy bank, stavebních spořitelen a závodních družstev. Stav k 6. 11. 2018.\n\"Zdroj: Měšec.cz\"\n\nMACUG (Member Administered Closed User Group) je zkratka, pod kterou se skrývá uzavřená skupina firem spravovaná bankou – Member. Closed User Group má za úkol umožnit bankám a jejich korporátním klientům výměnu dat a informací pomocí zabezpečené sítě SWIFTNet. Skupina je označena za uzavřenou, protože firmy nemohou komunikovat s jinými uživateli sítě, dokonce ani mezi sebou navzájem, ale vždy jen se svou bankou. Druhou možností je SCORE – standardizované prostředí pro korporáty, které zastřešuje přímo SWIFT, takže korporáti mohou komunikovat se všemi bankami zúčastněnými ve SCORE.\n\nSIBOS (SWIFT International Banking Operations Seminar) je jedním z nejvýznamnějších meetingů, který se koná každý rok za účasti zástupců jednotlivých institucí ze všech členských zemí. Cílem této prestižní akce je zhodnocení uplynulého období, stavu probíhajících projektů a dostupnosti sítě, přehled nových a plánovaných projektů, přehlídka nových produktů a služeb atd. Menší evropskou akcí je pak SOFE – SWIFT Operation Forum Europe.\n\n\n"}
{"id": "117528", "url": "https://cs.wikipedia.org/wiki?curid=117528", "title": "Miroslava Topinková Knapková", "text": "Miroslava Topinková Knapková\n\nMiroslava Topinková Knapková (* 19. září 1980 Brno), dívčím příjmením Knapková, je česká veslařka–skifařka, olympijská vítězka ve skifu z LOH 2012 v Londýně, mistryně světa pro rok 2011, vítězka Světového poháru 2002 a 2009, mistryně Evropy z let 2008, 2011, 2013 a 2014, akademická mistryně světa 2002 a také několikanásobná mistryně České republiky.\n\nV dětství se věnovala běhu na lyžích. S veslováním začala v devatenácti letech ve veslařském oddílu TJ Lodní sporty Brno, do té doby se věnovala lehké atletice, běhu na středních tratích. Po přestěhování do Prahy závodí za VK Slavia Praha. V roce 2011 se na slovinském jezeře Bledu stala mistryní světa ve veslování na skifu, v roce 2012 i olympijskou vítězkou.\n\nV roce 2012 počtvrté získala české ocenění veslař roku, kromě toho jí Český olympijský výbor udělil i prestižní sportovní Cenu Jiřího Gutha-Jarkovského.\n\nPochází z veslařské rodiny, oba její rodiče reprezentovali Československo ve veslování. Její otec Miroslav Knapek startoval na LOH 1976 (dvojka bez kormidelníka společně s Vojtěchem Caskou, 6. místo) i na moskevské olympiádě v roce 1980, kde na dvojce bez kormidelníka společně s Miroslavem Vraštilem skončil na 5. místě. O víkendu 3. a 4. října 2015 se provdala za Pavla Topinku. Dne 13.9.2017 se jim narodila dcera Adéla.\nJejím trenérem i bývalým životním partnerem byl Tomáš Kacovský.\n\n\n"}
{"id": "117529", "url": "https://cs.wikipedia.org/wiki?curid=117529", "title": "Key Word Protocol 2000", "text": "Key Word Protocol 2000\n\nKWP2000 (Key Word Protocol 2000) je diagnostický protokol automobilů, definován v normě ISO 14230. Využívá se zejména ve vozidlech od roku 1998 dále.\n\nSnahou výrobců automobilů bylo po rozšíření digitální diagnostiky sjednotit komunikační protokoly. Za tímto účelem vznikl standard ISO 14230. Ten definuje fyzickou vrstvu kompatibilní s ISO 9141, redefinuje způsob inicializace komunikace (tzv. slowinit), zavádí novou metodu rychlé inicializace komunikace (tzv. fastinit), definuje formát přenášených dat a základní příkazy pro komunikaci.\n\n\nFormát dat jednotlivých příkazů je ve většině případů ponechán volbě implementace.\n\nTermínem KWP2000 je také označován program sloužící k aktualizaci firmware řídicích jednotek a tzv. chiptuningu. Aktualizace\nfirmware u většiny ECU probíhá prostřednictvím protokolu KWP2000.\n\n"}
{"id": "117531", "url": "https://cs.wikipedia.org/wiki?curid=117531", "title": "Milan Svoboda", "text": "Milan Svoboda\n\nMilan Svoboda (* 10. prosince 1951, Praha) je český jazzový hudebník, skladatel, dirigent a pedagog. Je autorem mnoha desítek vlastních skladeb, aranžmá a řady hudebních doprovodů k divadelním inscenacím. Nahrál 25 alb a řadu drobnějších nahrávek. V roce 1977 si vzal herečku Janu Paulovou, s níž má dvě dcery.\n\nVystudoval hru na varhany na Pražské konzervatoři, studoval Muzikologii na Karlově Univerzitě v Praze a skladbu (kompozici) na Akademii múzických umění v Praze a na Berklee College of Music.\n\nV letech 1977–1978 hrál v Energitu Luboše Andršta, viz LP Piknik (1978). V 90' letech vedl jazzový orchestr Contraband. Je také autorem hudby k muzikálu \"Pěna dní\", podle novely Borise Viana.\n\nVe svojí hudební kariéře spolupracoval se známými jmény jako například James Moody, Tony Lakatos, Aaron Scott, Phil Wilson, Maria Schneider, Jerry Bergonzi, Greg Badolato, Sonny Costanzo, Victor Mendoza, Ed Partyka, Zbigniew Namysłowski, Jarek Smietana, Jan Ptazsyn Wroblevski, Jiří Stivín, Sigi Finkel ad.\n\nOd roku 2010 také vystupuje v roli dirigenta v Divadle Járy Cimrmana ve hře \"Cimrman v říši hudby\".\n\n\n"}
{"id": "117541", "url": "https://cs.wikipedia.org/wiki?curid=117541", "title": "All I Have", "text": "All I Have\n\nAll I Have je debutové album americké R&B zpěvačky Amerie, které vyšlo 30. července 2002. V americké albové hitparádě bylo toto album v TOP 20 čtyři týdny. Získala za něj i mnoho cen včetně ocenění pro nejlepší r&b zpěvačku.\n\n"}
{"id": "117547", "url": "https://cs.wikipedia.org/wiki?curid=117547", "title": "Mikuláš II. Opavský", "text": "Mikuláš II. Opavský\n\nMikuláš II. Opavský (1288 – 8. prosince 1365) byl opavským (od r. 1318) a ratibořským (od r. 1337) knížetem a vnukem českého krále Přemysla Otakara II.\n\nNarodil se jako syn Mikuláše Opavského a Adelhaid, vzdálené příbuzné římského krále Rudolfa Habsburského.\n\n3. července 1318 se Mikuláš I. Opavský se syny Mikulášem, Janem a Václavem setkali v Praze s Janem Lucemburským. Český král přijal od Mikuláše II. lenní přísahu a Mikuláš II. pak panoval na Opavsku do své smrti. Opavsko bylo odloučeno od Moravy. K tomu s manželkou Annou Ratibořskou Mikuláš vyženil sousední ratibořské knížectví. Získal úřad královského komořího a patřil k předním důvěrníkům Karla IV. Roku 1350 se s pražským arcibiskupem Arnoštem z Pardubic vydal k papeži Klimentovi VI. do Avignonu, aby zde požádali o souhlas s Karlovou císařskou korunovací. Karel IV. byl potomkem přemyslovských králů, stejně jako Mikuláš II., a jejich dobré vztahy potvrzuje i svatba Mikulášovy dcery Markéty, která se stala druhou manželkou Karlova mladšího bratra, moravského markraběte Jana Jindřicha.\n\nMikuláš byl ženatý celkem třikrát, poprvé s Annou Ratibořskou, podruhé s Hedvikou, dcerou vévody Konráda I. Olešnického, potřetí s Jutou, dcerou vévody Bolka I. Opolsko-Falkenberského. Zemřel v 77 letech krátce před narozením desátého dítěte, syna Přemysla I.\n\nPočátkem roku 1366 se moc v opavsko-ratibořském panství rozdělila dle závěti Mikuláše II:\nnejstarší syn Jan I. získal 3/4 země a druhorozený syn Mikuláš III. Opavský 1/4 s hradem Edelštejn. Bylo však jen otázkou času, než mezi nimi začnou spory o území. 10. dubna 1377 se sešla rozhodčí komise, aby rozdělila zemi mezi bratry Jana I., Mikuláše III., Václava a Přemysla I. 18. dubna 1377 bylo oznámeno, že Jan I. a Mikuláš III. se stali vládci západní části vévodství. Mikuláš III. výsledek napadl; dle nového výroku komise z úterý 21. dubna 1377 se Jan I. stal pánem Ratibořska (dále Krnovska a Bruntálska). Mikuláš III. získal Hlubčicko s hradem Edelštejn a polovinu hradu Cvilína. Václav a Přemysl si rozdělili jihovýchodní část země s městem Opavou, hrady Landekem a sídelním Hradcem Opavským. Opavští Přemyslovci už nikdy nezískali takovou moc jako za Mikuláše II.\n\nManželka (asi 1318) Anna Ratibořská (zem. 1340):\n\nManželka Hedvika Olešnická (zem. 1359):\n\nManželka (1360) Juta Falkenberská (zem. 1380):\n\n\n"}
{"id": "117550", "url": "https://cs.wikipedia.org/wiki?curid=117550", "title": "Jan II. Opavský", "text": "Jan II. Opavský\n\nJan II. Opavský (někdy psán jako Jan II. Ratibořský, nebo Jan II. Železný, byl znám také jako Hanuš Ferreus) (narozen okolo roku 1365, zemřel v roce 1424) – byl synem knížete Jana Ratibořského a Anny Zaháňské († neznámo), vnukem Mikuláše II. Opavského, ratibořským knížetem v letech 1380/1382–1424.\n\nPo smrti otce (1380/1382) převzal vládu nad celým knížectvím spolu se svým bratrem Mikulášem IV.z Bruntálu. Teprve v roce 1385, když jeho bratr Mikuláš V. dosáhl plnoletosti, vyčlenil mu nevelké území s Bruntálem, jako sídlem. Toto panství získal zpět po bratrově smrti v roce 1405/1407. Pro finanční těžkosti zastavil Krnovsko (polsky \"Karniow\") a Hlubčice (polsky \"Głubczyce\"), a to se souhlasem českého krále Václav IV..\n\nV roce 1391 napadl a oloupil majetky krakovského biskupství v Maloposlku (\"farní pánské statky,\" polsky \"Klucz lipowiecki\" a \"Klucz sławkowski\"). Jako odškodnění musel krakovskému biskupovi Janu IV. Radlicovi (polsky \"Jan IV. Radlica\") odstoupit vesnice: Imielin, Chelm (polsky \"Chełm Śląski\") a Kosztowy.\n\nV Ratibořském knížectví vládl v letech 1380/1381–1424. V letech 1385–1392 zastavil Krnov opolskému knížeti Vladislavu II. Opolskému, do roku 1385 a od 1405/7 vládl v Bruntále (po smrti bratra Mikuláše IV.), od 1396 v Pštíně (Pštinské panství) a Mikołowě (polsky \"Mikołów\").\n\nJan II celý svůj život a politickou kariéru spojil se službou na české královském dvoře, s dynastií Lucemburků. Úzce spolupracoval s Václavem IV., Joštem Moravským a Zikmundem Lucemburským.\n\nV roce 1397 byl Jan II. jmenován prvním komorníkem českého království (\"nejvyšší hofmistr\"), z tohoto titulu byl členem nejvyšší královské rady. Následně se stal také královským hofmistrem v Nemodlině (polsky \"Niemodlin\") a Kladsku (polsky \"Kłodzko\"), později také v Frankenštejně (polsky \"Ząbkowice Śląskie\").\n\nJan II. si počínal obratně ve sporech moravských markrabat Jošta a Prokopa. V kronikách je zaznamenán případ, kdy nařídil z malicherných důvodů utopit dva kněze. Pro svou tvrdost také získal přízvisko \"mistr Hanuš\" ve smyslu mistr popravčí.\n\nRoku 1422 vykoupil od opolského knížete Mikuláše I. Opolského Krnovsko a Hlubčicko.\n\nJan II. Opavský usoudil, že někteří drobní šlechtici mají na krále Václava IV. příliš velký vliv a odvádějí jeho pozornost od říšských záležitostí. Vhodným okamžikem k „vyřešení“ tohoto problému se stal 11. červen 1397, kdy se měla na Karlštejně sejít královská rada. Tehdy mladý kníže přesvědčil Václava IV., že králova přítomnost na radě není bezpodmínečně nutná. Panovník vyrazil v doprovodu své lovecké družiny do Králova Dvora u Berouna s úmyslem pokračovat dál na Křivoklát.\n\nNa Karlštejně zatím na královské radě přednesl Bořivoj ze Svinař zprávu o zasedání říšského sněmu ve Frankfurtu nad Mohanem. Německá šlechta si na sněmu stěžovala na nečinnost římskoněmeckého a českého krále Václava IV. Předsedající Jan II. Opavský poté ohlásil přestávku v jednání, během níž spolu s významnými českými pány Janem III. z Michalovic, Bohuslavem ze Švamberka a Borešem z Rýzmburka dal obsadit jednací síň strážemi. Zde pak pozval čtyři královy oblíbence (členy tzv. Panské jednoty), příslušníky nižší šlechty – Purkarta Strnada z Janovic, Štěpána z Opočna, Štěpána Podušku z Martinic a velkopřevora řádu johanitů Markolta z Vrutice. Jan II. je napadl slovy: „\"Vy, páni, jste ve dne v noci našemu panu králi radili, aby se o německé země nestaral, a chtěli jste ho zbavit německé říše!\"“\n\nSotva to dořekl, vytasil meč a třemi ranami na místě zabil nejblíže stojícího Purkarta Strnada. Jan z Michalovic, Bohuslav ze Švamberka a Boreš z Rýzmburka se vrhli na zbývající tři královy milce. Dva z nich byli na místě mrtví, velkopřevor Markolt umíral s bodnou ranou v břiše.\n\nJan II. a jeho družina se pak vydali za Václavem IV. do Králova Dvora u Berouna. Jan II. Opavský mu hrdě hlásil, že právě zlikvidovali nebezpečné spiknutí. Asi po měsíci od oné události král označil zavražděné za zrádce, kteří: „\"jednali s námi nevěrně a nevěrně nám sloužili proti své přísaze, jak se vůči nám zavázali a potupili naši čest a chtěli nás zrádně o život připravit, kdyby nás byl Bůh nevaroval skrze naše jiné věrné rádce\"“.\n\nSpolu s ostatními stoupenci moravského markraběte Prokopa Lucemburského byl 4. března 1399 stižen klatbou za pustošení statků olomoucké kapituly.\n\nRoku 1406 nechal zavraždit knížete Přemka I. Osvětimského.\n\nRoku 1421 zajal české poselstvo vyslané čáslavským sněmem k litevskému velkoknížeti Vitoldovi s nabídkou české koruny.\n\n16. ledna 1407 uzavřel Jan II. sňatek s Helenou Litevskou († 2. březen 1422), dcerou knížete Korybuta Dymitryje, která byla z boční linie Gediminovciů. V manželství se narodili dva synové: Mikuláš VI. a Václav IV., a dcery Markétym která se provdala za Kazimíra Osvětimského a Siemovíta V. Mazovského.\n\nJan II byl pochován v kostele dominikánek v Ratiboři.\n\n\n"}
{"id": "117559", "url": "https://cs.wikipedia.org/wiki?curid=117559", "title": "Olbramovice (okres Znojmo)", "text": "Olbramovice (okres Znojmo)\n\nOlbramovice ( ) jsou městys, který se nachází v okrese Znojmo v Jihomoravském kraji. Žije zde obyvatel. Součástí Olbramovic jsou také vesnice Babice, Lidměřice a Želovice.\n\nPrvní písemná zmínka o obci pochází z roku 1253.\n\nV roce 1949 došlo ke sloučení čtyř blízkých obcí Babice, Lidměřice, Olbramovice a Želovice.\n\nOd 23. října 2007 byl obci vrácen status městyse.\n\n\n\n"}
{"id": "117560", "url": "https://cs.wikipedia.org/wiki?curid=117560", "title": "Rybníky (okres Znojmo)", "text": "Rybníky (okres Znojmo)\n\nObec Rybníky () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1238.\n\n\nDne 5. března 2004 byl udělen obci její vlastní znak a prapor.\n\n\n"}
{"id": "117561", "url": "https://cs.wikipedia.org/wiki?curid=117561", "title": "Kubb", "text": "Kubb\n\nKubb je stará, údajně vikingská venkovní společenská hra pro dvě družstva o 1 až 6 členech. Nejčastěji se ale hraje v menších družstvech do tří členů. Je velmi oblíbená zejména v severských zemích, ale postupně se šíří i do dalších částí Evropy.\n\nSlovo \"Kubb\" má v gotlandském nářečí švédštiny význam \"dřevěná kostka\".\n\nHra je nenáročná, pro její realizaci stačí herní souprava a prostor cca 8x5m, a může ji hrát prakticky každý (muži, ženy, děti, senioři…) a družstva dokonce ani nemusejí mít stejný počet hráčů.\n\nČasto se tvrdí, že hra vznikla ve Švédsku během éry Vikingů a že se zachovala na Gotlandu, ale zdá se to být marketingovým příběhem výrobců hry pro lepší prodej. Pravděpodobný původ hry je opravdu z doby Vikingů. Příběhy z různých míst dokazují, že kubb se hrával leckde, kde se Vikingové usazovali: ve Švédsku, Skotsku a Norsku. Není ale jasné, zda pravidla hry odpovídaly tomu, jak se kubb dnes hraje.\n\nStarověcí Egypťané hráli již kolem roku 3000 př. n. l. hry, které jsou velmi podobné kubbu. Jako jedna z prvních a největších civilizací na světě hráli hry pro volný čas, jako je kombinovaná forma oštěpu a šachů, která je velmi podobná kubbu. V té době hrál pouze elita a bohatá buržoazie.\nOd výkopů, kde byly nalezeny dřevěné bloky, a také lidské kosti kosti]] a na egyptských nástěnných malbách, bylo vidět, že hrají společně jako hry v té době. Některé z nejoblíbenějších sportů a her v Egyptě byly předchůdci kuželů, boxů, klobáků a šachů.\nRanní Egypťané hráli také jiné sporty a hry s konkurencí, včetně časných forem hokejové, házené, gymnastiky, oštěpu a těžkého zvedání. V této podobě byly dva soupeři nebo týmy, které v dnešní soutěži mohou být znovu viděny v kubb.\n\nŘímané převzali hru po římské nadvládě a to bylo také úvodem k Peršanům, ale Peršani byli i nadále používáni Kubb, protože to vypadalo hodně jako šachové šachy a pro lidi bylo snadné hrát. V tomto použití se slova \"kontrola\" a \"šachy\" dostávají z arabštiny z perského shāhu, který je \"králem\" of \"monarch\" betekent (Murray 2012: 159). \n\nJméno kubb bylo voláno v arabských zemích jinak Kubtal \"كتلة \" což znamená \"blok\" a je degenerací كتلة.\nكتلة (pronunciation 'kutla']) je doslovně přeložen 'blok' v arabštině, který se později stal Kubb.\nŘímané považovali za hru nízké třídy a nečistoty a hra se zde vyvinula na to, co nyní známe jako [petanque]] a kolečka, nebo hráli na desce variant šachy.\n\nFinální skandinávská atmosféra pochází z jedné z nájezdů Vikingů. Vikingové strávili nájezdy na hranicích mezi Evropou a Asií (viz mapa). Vikingové také převzali hru z pravděpodobně Turecka nebo Ruska v jedné z jejich rabování (viz mapa). Je podezření, že Vikingové přinesli kubb na území Skots a Skandinávie.\nVýsledkem této hry byla dlouhá doba na skandinávském území, které bylo nazýváno kubb ve švédštině; doslovně přeloženo z \"dřevěného bloku\". Opět odkaz na arabské kořeny.\n\nJe důležité zmínit, že \"Föreningen Gutnisk Idrott\" který byl založen v roce 1912, nikdy neuvedl hru jako jednu z tradičních her z Gotlandu. Zdůrazňují však tradici hry, její historii a související standardy interakce. Vhodný oděv během kubb se v průběhu let stal nepolapitelným. Hra ukazuje podobnosti s bowling, šachy, petanque hry a je to, že tyto hry sdílejí společné středověký původ.\n\nV devadesátá léta byly vyrobeny první komerční hry Kubb a dříve neznámá hra se rychle stala velmi populární. V hře je mezinárodní zájem a od roku 1995 se mistrovství světa konají každoročně v Gotlandu. Byly zde národní mistrovství evropských zemí. Hra je také běžná hra v parcích a na plážích a je nyní prodávána v každém obchodě s hračkami.\n\nHerní soupravu tvoří:\n\nVšechny součásti jsou dřevěné, základní kvádry jsou z těžšího tvrdého dřeva, král a všechny ostatní součásti jsou ze dřeva měkčího, a tedy i lehčího.\n\nZ popisu je tedy vidět, že soupravu na Kubb si může téměř každý snadno vyrobit a začít hrát.\n\nHra se hraje na pokud možno rovné ploše bez překážek o rozměrech zhruba 8x5 m. Pro zrychlení hry nebo její usnadnění například pro děti se může vytyčit hřiště menších rozměrů, například o délce 6 m.\nNení vhodné, aby na ploše byl vyšší porost (např. neposekaná vysoká tráva), ale jinak může být povrch hřiště libovolný (trávník, pláž, sníh…).\nHřiště se vymezí čtyřmi kolíky a do jeho středu se postaví figurka krále. Kratší hrany hřiště se nazývají základní čáry.\n\nNa základní čáry se v pravidelných rozestupech rozestaví po pěti kubbech (hranolech z těžšího dřeva). Kubby se stejně jako král staví na výšku. Každá základní čára patří jednomu družstvu. Družstvo A si mezi své hráče rozdělí všechny kolíky a stoupne si zevnějšku hřiště ke své základní čáře. Družstvo B se podobně postaví ke své základní čáře.\n\nHráči družstva A se postupně snaží hodem kolíků ze své základní čáry srazit co nejvíce kubbů družstva B. Kolíky se hází spodním hodem po délce tak, že je hráči drží za konec a druhý konec směřuje ke kubbu, který chce hráč srazit. Kolíky se nesmí házet napříč, ani nesmí příčně rotovat (podobně jako vrtule vrtulníku). Kubby se mohou házet napříč, ale také jen spodním hodem.\n\nKubby, které jsou týmem A sraženy hodí tým B ze základní čáry na polovinu hřiště týmu A (tedy mezi krále a základní čáru A). Pokud je kubb hozen mimo hřiště nebo na polovinu hřiště B, hází se po odházení všech sražených kubbů znovu. Po dvou nepodařených hodech kubb pokládá kamkoliv do patřičné poloviny hřiště protitým. Mezi králem nebo rohovým kolíkem a kubbem přitom však musí zůstat mezera rovná minimálně délce kolíku.\n\nKuby se postaví v místě dopadu na výšku tak, že se otočí kolem jedné z hran podstavy, nesmí se s nimi hýbat jiným způsobem.\n\nTým B se nejprve snaží ze své základní čáry srazit své kubby v herním poli, a teprve až je srazí všechny, začne srážet kubby týmu A na základní čáře. Pokud srazí některý kubb týmu A dříve než své kubby, je toto sražení neplatné a tento kubb se znovu postaví na své místo. Pak se hra opět otočí a hází tým A. Nejprve hází všechny sražené kubby a poté se kolíky trefuje.\n\nPokud se týmu B nepodaří některé ze svých kubbů v polovině hřiště A srazit, nesražený kubb stojící nejblíže ke králi nyní reprezentuje pro družstvo A dočasnou čáru, od které bude pomocí kolíků srážet kubby týmu B. Samotné kubby se ovšem vždy házejí pouze ze základní čáry.\n\nTakto hra pokračuje do doby, než některé družstvo srazí poslední kubb protivníka. Pokud mu ještě zbývají kolíky, může se ihned pokusit srazit krále, čímž hra končí a družstvo vyhrává. Pokud mu už žádný kolík nezbývá nebo se mu nepodaří zbývajícím kolíky krále srazit, hra pokračuje normálně a na tahu je druhé družstvo. Tak to pokračuje, dokud se jednomu družstvu nepodaří srazit všechny stojící kubby a krále během jedné série.\n\nDružstvo, které omylem srazí krále kdykoliv v průběhu hry před sražením všech kubbů protivníka, ihned prohrává. Družstvo které vyhrálo získává jeden bod. Za celkového vítěze se zpravidla prohlašuje družstvo, které vyhrálo dvě ze tří her.\n\nVzhledem k tomu, že terén může jedno z družstev nějakým způsobem handicapovat (protisvětlo, svah, vítr atd.), je vhodné, aby si po každé hře družstva vyměnila strany.\n\n"}
{"id": "117563", "url": "https://cs.wikipedia.org/wiki?curid=117563", "title": "Míčov-Sušice", "text": "Míčov-Sušice\n\nObec Míčov-Sušice se nachází v okrese Chrudim, kraj Pardubický. Žije zde obyvatel.\n\n\nPrvní písemná zmínka o obci pochází z roku 1349.\n\n\n"}
{"id": "117564", "url": "https://cs.wikipedia.org/wiki?curid=117564", "title": "Polje", "text": "Polje\n\nPolje jsou protáhlé, většinou uzavřené, rozlehlé (až 4000 km) krasové sníženiny, ohraničené příkrými svahy s ostrým úpatím. Vyskytují se ve velkých krasových oblastech s rovným nánosovým dnem s humy. Polje jsou často zemědělsky využívány, jelikož se zde nachází úrodná půda, která je sem vlivem eroze zanášena z hor. Okolní krasová krajina bývá naopak pro pěstování plodin nehostinná. Název pochází ze slovinského pojmenování.\n\nTypickou vlastností polje je podzemní zavodňování i odvodňování s vyvěračkami, ponory a estavelami. Některá polje se vyskytují i na styku krasovějících hornin s nekrasovými.\n"}
{"id": "117565", "url": "https://cs.wikipedia.org/wiki?curid=117565", "title": "Nabočany", "text": "Nabočany\n\nObec Nabočany se nachází v okrese Chrudim, kraj Pardubický, mezi městy Hrochův Týnec a Chrast. Středem Nabočan protéká malý potok s názvem Ježděnka. Žije zde  obyvatel. Je zde Sbor dobrovolných hasičů, který má dlouholetou tradici.\n\nPrvní zmínka se vztahuje k roku 1275, kdy je zmiňován jistý Dluhomil z Nabočan. Majitelé se často střídali, patřili k významnějším osobnostem tehdejšího života. Nejstarší dochovanou budovou je dům čp. 1 z roku 1701.\n\n\nV obci Nabočany se nachází také menší zámek. Tato budova zde stojí přibližně od roku 1568. Již roku 1692 byla však přestavěna v duchu baroka. Svou dnešní podobu získala v letech 1820 až 1830, kdy byla velmi rozsáhle přestavována. V současnosti je budova zámku součástí areálu zemědělského družstva a v některých jejích částech jsou byty.\n\nOd roku 2000 se v Nabočanech každoročně koná zemědělská výstava s názvem \"Naše pole\". Probíhá v červnu a lze zde zhlédnout nejrůznější moderní zemědělské stroje i mnoho druhů plodin. Na výstavě se prezentují vystavovatelé z celé České republiky. Součástí akce Naše pole je i poradenství začínajícím zemědělcům.\n\nV Nabočanech sídlí pobočka AG Motor prodávající náhradní díly na zemědělské stroje a řeznictví Kořínek.\n\n"}
{"id": "117566", "url": "https://cs.wikipedia.org/wiki?curid=117566", "title": "Perálec", "text": "Perálec\n\nObec Perálec se nachází v okrese Chrudim, kraj Pardubický. Žije zde obyvatel.\n\n\nPrvní písemná zmínka o obci pochází z roku 1349.\n\n\n"}
{"id": "117567", "url": "https://cs.wikipedia.org/wiki?curid=117567", "title": "Podhořany u Ronova", "text": "Podhořany u Ronova\n\nObec Podhořany u Ronova se nachází v okrese Chrudim, kraj Pardubický. Obec leží na silnici I/17 a nachází se na úpatí Železných hor. Žije zde  obyvatel.\n\nOkolí Podhořan bylo už odnepaměti využíváno jako významná obchodní stezka mezi Litomyšlí a Prahou (tzv. Trstenická stezka). První písemná zmínka o obci pochází z roku 1356. Jedněmi z prvních majitelů podhořanského panství byl rod Slavatů z Chlumu. V 16. století byly nejvýznamnějšími majiteli Gerštorfové. V té době zahrnovalo podhořanské panství také obec Turkovice s kostelem svatého Martina, kde se dodnes nachází kamenné náhrobky patřící šlechtickému rodu Gerštorfů. V Podhořanech se v té době nacházel tvrz, pivovar, později též lihovar a cihelna. V roce 1798 odkoupil podhořanské panství hrabě Arnošt Pachta z Rájova, který se významně podílel na přestavbě turkovického kostela.\n\nV roce 1866 se obce významně dotkla prusko-rakouská válka. Korunní princ Fridrich Vilém I. se ubytoval v podhořanském zámku a vojska odtáhla na Borovou u Chotěboře, kde se střetla s rakouskými oddíly. Při zpátečním tažení vojsk byla do vsi zavlečena cholera, které v obci podlehlo 24 lidí. Jako památka na krušné časy byla na kopci nad obcí vystavěna zděná kaplička s malbou svatého Václava na koni.\n\nRoku 1868 byla v obci zřízena poštovní stanice. V roce 1859 za 185 000 zlatých koupil dvůr pan Alois Welz a dědictvím přešel do vlastnictví paní Kláry Riedlové rozené Welzové.\n\nBěhem první světové války padlo 7 mužů povolaných do zbraně, jejichž jména se nachází na návsi na pomníku z roku 1932. V roce 1919 byla ve vsi vybudována četnická stanice a v roce 1934 založena plachtařská škola, která byla základem pro dnešní letiště sportovních letadel. V obci žilo v roce 2013 celkem 274 obyvatel.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, odpírání souhlasu vrchnosti k uzavírání sňatků, násilné odvody na vojnu za trest, domovní prohlídky atd. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Podhořan u Čáslavi uprchli v roce 1742 (jen) přes městečko Münsterberg v pruském Slezsku tito nekatolíci:\n\n\nPodrobně celou historii popisuje ve svých knihách Edita Štěříková (včetně informačních zdrojů a odkazů). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří reemigranti byli repatriováni v roce 1945 do Čech z polského Zelova, i toto město v r. 1802 založili. Exulant (spolek) stále sdružuje potomky běženců doby pobělohorské z celého světa.\n\nExulanti. Zakladatelé obcí Husinec a Friedrichův Tábor v pruském Slezsku (dnes Polsko). Jejich potomci spoluzakládali další města. \n\nDne 13. dubna 2011 byl obci přidělen znak a vlajka při příležitosti oslav výročí 655 let od založení obce. Znak a vlajku předávala předsedkyně Poslanecké sněmovny Parlamentu České republiky Miroslava Němcová. Obecní symboly jsou připomínkou významných majitelů panství – vladyků z Chlumu (tři zlatá břevna v modrém poli) a rytířů z Gerštorfu (helm s klenotema přikryvadly). Trojice kůlů symbolizuje tři místní části obce (Podhořany, Bílý Kámen a Nový Dvůr).\n\n\nPrvní zmínky o tvrzi v Podhořanech nalézáme již v zemských deskách ze 14. století. V 19. století byla tvrz přestavěna na zámek a v roce 1898 získal zámek novorenesanční podobu. Za druhé světové války sloužil zámek německé posádce, po osvobození Československa je vystřídali vojáci sovětští. Zámek byl poté zkonfiskován na základě Benešových dekretů.\n\nV roce 1947 byla v obci zřízena střední škola, která od roku 1953 sídlila v podhořanském zámku. 1. září 1975 došlo ke zrušení druhého stupně základní školy a většina žáků byla přesunuta do Ronova nad Doubravou, Vrdů a Heřmanova Městce. Poté už škola fungovala pouze jako dvoutřídka a v roce 1979 byla činnost školy ukončena. Od osmdesátých let budova zámku a přilehlý park chátrají, i přes četné snahy nalézt pro celý areál nové využití. V 90. letech budova vyhořela a nyní představuje pouze zbořeniště.\n\nV 19. století byl při silnici z Heřmanova Městce do Čáslavi vystavěn Zájezdní hostinec – výsadní hostinec s přípřežnými koňmi. Za poplatek pomáhali vyvést povozy přes hřeben Železných hor. Pro příliš obtížné stoupání přes podhořanský kopec se v roce 1839 začala budovat nová silnice – podhořanské serpentiny, které jsou dnes pro obec charakteristické.\n\nKaple svatého Václava byla postavena na konci 19. století na kopci nad obcí Podhořany u Ronova nad Doubravou. Jedná se o zděnou kapličku s malbou svatého Václava na koni. Poblíž kapličky se nachází motorest U Svatého Václava. Kaple byla založena na památku těžkých časů v době prusko-rakouské války. Tehdy byla procházejícím vojskem do vsi zavlečena cholera, na kterou v obci zemřelo 24 lidí.\n\n"}
{"id": "117568", "url": "https://cs.wikipedia.org/wiki?curid=117568", "title": "Otradov", "text": "Otradov\n\nObec Otradov (nem.: \"Otradau\"; (stare) \"Klein Grünau\") se nachází v okrese Chrudim, kraj Pardubický. Žije zde  obyvatel. Obcí protéká říčka Krounka.\n\nPrvní písemná zmínka o obci pochází z roku 1349 (\"Grunaw inferior\"). Samostatnou obcí je od roku 1996, kdy se osamostatnila od Krouny (roku 1349 \"Grunaw superior\").\n\n\n"}
{"id": "117569", "url": "https://cs.wikipedia.org/wiki?curid=117569", "title": "Pokřikov", "text": "Pokřikov\n\nObec Pokřikov se nachází v okrese Chrudim, kraj Pardubický. Žije zde  obyvatel. Obcí protéká Dolský potok na jehož toku je severně od obce vybudován Drážní rybník.\n\nPrvní písemná zmínka o obci pochází z roku 1392.\n\n"}
{"id": "117570", "url": "https://cs.wikipedia.org/wiki?curid=117570", "title": "Prachovice", "text": "Prachovice\n\nObec Prachovice se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci pochází z roku 1398.\n\n\n\nVýznamným činitelem v obci je těžba vápence a jeho následné zpracování. V katastru obce na jejím východním okraji se nachází jeden z největších vápencových lomů v České republice (111 ha) – Velkolom Prachovice – a továrna na výrobu cementu a další zpracování vápence švýcarské firmy Holcim, kterou v roce 2015 převzal mexický výrobce stavebnin Cemex.\n\nVelkolom Prachovice je též významnou mineralogickou lokalitou. Z lomu pocházejí četné nálezy morfologicky pestrých kalcitových drúz, krystalů kalcitu a jejich dvojčat, a zároveň i vzorky pyritu a galenitu.\n\nKolem lomu prochází naučná stezka Historie vápenictví.\n\n\n"}
{"id": "117571", "url": "https://cs.wikipedia.org/wiki?curid=117571", "title": "Načešice", "text": "Načešice\n\nObec Načešice se nachází v okrese Chrudim, kraj Pardubický. Žije zde  obyvatel.\n\n\nPrvní písemná zmínka o obci je z roku 1382.\n\n"}
{"id": "117573", "url": "https://cs.wikipedia.org/wiki?curid=117573", "title": "Eurobankovky", "text": "Eurobankovky\n\nEuro (EUR nebo €) je jednotná měna 19 členských států Evropské unie (Belgie, Estonsko , Finsko, Francie, Irsko, Itálie, Kypr, Litva, Lotyšsko, Lucembursko, Malta, Německo, Nizozemsko, Portugalsko, Rakousko, Řecko, Slovensko, Slovinsko a Španělsko), čtyř evropských ministátů, které jsou v měnové unii s členskými státy EU (Andorra, Monako, San Marino a Vatikán), dále pak Černé Hory a Kosova.\n\nEuro bylo ustanoveno 1. ledna 1999 a eurobankovky a mince (viz euromince) vešly v platnost 1. ledna 2002. Od roku 2013 jsou v rámci nové série \"Europa\" eurobankovky emitovány s pozměněným designem a vyšší ochranou proti padělání.\n\nV rámci první série existuje 7 různých eurobankovek, kdy každá má rozdílnou barvu a velikost. Všechny jako téma obsahují některý z evropských architektonických slohů. Na lícové straně jsou zobrazena okna nebo brány a na rubové straně mosty. Důraz byl také kladen na to, aby příklady architektury nereprezentovaly žádnou skutečnou památku.\n\nMezi bankovkami ze série Europa, které jsou postupně uváděny od roku 2013, již nefiguruje nejvyšší hodnota €500, ostatní nominální hodnoty zůstaly zachovány.\n\nNejrozšířenější bankovkou je €50, jichž je v oběhu přes 8 miliard, což představuje 45% z celkového množství všech eurobankovek v oběhu.\n\nNa všech bankovkách je zobrazen motiv evropské vlajky, iniciály Evropské centrální banky v pěti jazykových verzích (BCE, ECB, EZB, ΕΚΤ, EKP), mapa Evropy na zadní straně, název „EURO“ ve dvou abecedách (latinské a řecké) a podpis nynějšího prezidenta ECB.\n\nDesign eurobankovek byl vybrán ze 44 návrhů v konkurzu, který byl pořádán při zasedání Evropského měnového institutu 12. února 1996. Vítězná přihláška, vytvořená Robertem Kalinou z Rakouské národní banky, byla vybrána 3. prosince 1996.\nPapír používaný k výrobě eurobankovek je vlastně 100% čisté bavlněné vlákno, které zvyšuje jejich trvanlivost a dodává jim charakteristický omak.\n\nZámořská území jsou také zobrazena na mapě na zadní straně: Azory, Francouzská Guyana, Guadeloupe, Madeira, Martinik, Réunion a Kanárské ostrovy. Kypr a Malta nejsou zobrazeny, protože se připojily k Evropské unii až v roce 2004. Navíc je Malta příliš malá, protože nejmenší možná velikost pro zobrazení je 400 km².\n\nDo peněžního oběhu se postupně zavádějí bankovky druhé, nové série Europa. Barva a rozměry jsou totožné se staršími bankovky, vylepšeny byly však bezpečnostní prvky. Název „euro“ je zde uveden ve 3 písmech (latinkou, cyrilicí a řeckým písmem), inciály Evropské centrální banky zde jsou v devíti variantách (ECB, BCE, ЕЦБ, EZB, EKP, EKT, EKB, BĊE, EBC).\n\nProzatím byly vydány bankovky o nominálních hodnotách 5, 10, 20 a 50 eur. V květnu roku 2019 vyjdou nové bankovky v hodnotě 100 a 200 eur, které byly veřejnosti představeny 17. září 2018.\nCentrální banka, která tisk bankovky zadala (nemusí se nutně jednat o centrální banku státu, v níž se bankovky tisknou), je vyznačena písmenem nebo kódem země uvedeným před pořadovým číslem.\nKódy členských zemí eurozóny, které zatím vlastní bankovky netisknou:\n\nPísmena vyhrazená pro staré členy EU, které euro ještě nezavedly:\n\nSériová čísla bankovek z této série sestávají ze dvou čísel vytištěných na zadní straně bankovky: z vodorovného čísla vytištěného černě a svislého čísla vytištěného v odlišné barvě. Vodorovné číslo se skládá ze dvou písmen a deseti číslic. První písmeno označuje tiskárnu (písmena Q, O a I byly vynechány). Druhé písmeno nemá žádný zvláštní význam – jen umožňuje zvýšit počet sériových čísel.\n\nPředhled tiskáren eurobankovek a přiřazeného písmene na bankovkách série Europa:\n\n\n"}
{"id": "117574", "url": "https://cs.wikipedia.org/wiki?curid=117574", "title": "Kaposiho sarkom", "text": "Kaposiho sarkom\n\nKaposiho sarkom je nádorové onemocnění utvořené lidským herpesvirem HHV-8. Za normálních okolností je imunitní systém schopen virus potlačit, nemoc propuká teprve při vážně narušené imunitě. Kaposiho sarkom proto neblaze proslul v souvislosti s AIDS, spolu s pneumocystovou pneumonií se stal základem popisu syndromu získané imunitní nedostatečnosti a jeho výskyt je podle Světové zdravotnické organizace diagnostickým znakem selhávání imunity.\n\nSarkom je nádor mezodermálního původu. V případě Kaposiho sarkomu jsou nádorově zvrhlé buňky endotelu, tedy výstelky krevních cév i kapilár. Buňky nabývají charakteristického vřetenovitého tvaru.\n\nKaposiho sarkom se může objevit na kůži, v ústní dutině i na jiných sliznicích, u pacientů s AIDS je agresivní, viscerální, která se objevuje i na plicích a v ostatních vnitřních orgánech. \n\nNádor se jeví jako zarudlá nebo až nafialovělá skvrna, která se plošně šíří. Vznikají uzly tvořené nepravidelnou, ale hustou sítí cév a okolním vazivem. Někdy se objevují i otoky, ložiska se mohou rozpadat. Většinou je nebolestivý, kožní sarkomy jsou víceméně neškodné. U viscerální formy je riziko smrtelného krvácení.\n\nPřed nástupem epidemie AIDS byl Kaposiho sarkom vzácným kožním onemocněním, které postihovalo starší muže. Poprvé byl popsán roku 1872 maďarským lékařem Mauricem Kaposim, jako \"Sarcoma idiopathicum multiplex haemorrhagicum\".\n\nLidský herpesvirus, který způsobuje Kaposiho sarkom, je příkladem oportunitního patogenního organismu. Za normálních okolností je držen v šachu imunitním systémem, při jeho selhání může naplno projevit. Kromě lidí s AIDS postihuje i pacienty po transplantacích, kteří užívají léky potlačující imunitu. V tom případě je Kaposiho sarkom „léčitelný“ vysazením těchto léků, sarkom pak ustoupí, ale také dojde k odmítnutí transplantovaného orgánu.\n\nZ dosud neznámého důvodu postihuje častěji muže, celkem asi 20% pacientů s AIDS.\n"}
{"id": "117576", "url": "https://cs.wikipedia.org/wiki?curid=117576", "title": "Popovice (okres Benešov)", "text": "Popovice (okres Benešov)\n\nObec Popovice se nachází v okrese Benešov ve Středočeském kraji, asi 11 km jihovýchodně od Benešova. Žije zde obyvatel. Součástí obce jsou i vesnice Kamenná Lhota, Kondratice, Mladovice, Pazderná Lhota a Věžníčky. Protéká tudy říčka Chotýšanka, která je levostranným přítokem řeky Blanice.\n\nPrvní písemná zmínka o obci je o Havlovi z Popovic, který je uveden jako svědek při kšaftu, a pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Popovice \"(přísl. Kamenná Lhota, Kondratice, Mladovice, Pazderná Lhota, Věžničky, 1054 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: 2 bednáři, 3 obchodníci s dobytkem, 4 hostince, kolář, 2 kováři, 2 krejčí, lihovar, 2 mlýny, 3 obuvníci, 3 pokrývači, 2 porodní asistentky, 13 rolníků, 4 řezníci, sedlář, sklenář, 3 obchody se smíšeným zbožím, Spořitelní a záložní spolek Svépomoc pro Popovice, Spořitelní a záložní spolek Kampelička pro Popovice, 2 tesařští mistři, 2 trafiky, 2 truhláři, 2 obchody se zvěřinou a drůbeží.\n\nKostel sv. Jakuba Staršího stojí na návsi. První písemný doklad o zdejším kostele je z roku 1358, kdy je zmiňován vladyka Otík z Popovic jako pán podacího farního popovického kostela. Nad vchodem do kostela je umístěn znak rytířského řádu křížovníků s červenou hvězdou. V letech 1729 až 1795, kdy řád křížovníků vlastnil popovické panství, zde prováděl velkorysou stavební činnost. V roce 1761 nechal 35. velmistr řádu P. Antonín Jakub Suchánek stavebně upravit vnější i vnitřní vzhled farního kostela, který má i nyní tehdejší podobu. Z té doby také pochází terakotový znak rytířského řádu křížovníků s červenou hvězdou nad vchodem do kostela. Výsledky stavebně historického průzkumu tvrze i zběžného průzkumu objektů hospodářského dvora (Rykl) ukazují na rozsáhlou stavební aktivitu v době křížovnického panství. Rykl ve svém \"Stavebněhistorickém průzkumu hospodářského dvora\" (1997) uvádí, že „… v dějinách Řádu křížovníků s červenou hvězdou z roku 1930 se uvádí mezi poznámkami výňatek z latinského textu, který upřesňuje některé okolnosti koupě a prodeje panství Popovice „… které bylo v roce 1795 prodáno i s pozemky za tutéž cenu, za níž bylo v roce 1729 koupeno, totiž za 56 000 florentských (zlatých), avšak bez oněch větších budov, které předtím s velkými náklady postavil (….) Beinlich, a bez mnoha jiných, které nelze vyjmenovat bez hlubokého zármutku a jež by nyní S. Ř. (svatému řádu) zmnohonásobily výnosy (překlad prof. L. Freiová). Zde se tedy uvádí ranější letopočet koupě panství Popovice – již 1729, namísto jinde uváděného letopočtu 1732. Prodej panství v roce 1795 byl zřejmě vynucen hospodářskými potížemi řádu v časové tísni a byl nevýhodný. Hospodářské budovy, které řád postavil, stojí v Popovicích dodnes.\n\n\nDopravní síť\n\nVeřejná doprava 2017\n\nPopovice jsou turistickým cílem na cestě do významných středočeských měst. Územím obce vede cyklotrasa č. 0068 Čerčany - Struhařov - Jemniště - Pozov - Popovice - Jankov, č. 0069 Benešov - Postupice - Vlašim - Pravonín, č. 0072 Postupice - Chotýšany - Divišov - Český Šternberk a č. 0094 Neveklov - Bystřice - Pozov - Postupice. Pod hrází rybníka se nachází hostinec Pod Hrází.\n\n\n"}
{"id": "117577", "url": "https://cs.wikipedia.org/wiki?curid=117577", "title": "Heřmaň (okres České Budějovice)", "text": "Heřmaň (okres České Budějovice)\n\nObec Heřmaň () se nachází v okrese České Budějovice v Jihočeském kraji, zhruba sedm kilometrů jihovýchodně od Českých Budějovic. Žije zde obyvatel.\n\nPředchůdce vsi býval dvůr Lhotka (), zmiňovaný již k roku 1400. Na sklonku feudalismu dvůr spadal pod komařické panství, jehož majitelem byl cisterciácký klášter Vyšší Brod. Ves zanikla někdy v 16. století a na jejím místě byl vystavěn stejnojmenný dvůr, který 1633 vyhořel.\n\nRozparcelováním dvora podle Raabovy reformy v roce 1787 byla založena vesnice o 21 domech, nazvaná Hermannsdorf, po tehdejším vyšebrodském opatu Hermannu Kurzovi (třebaže vrchnost dala nové vsi německé jméno, obyvatelstvo bylo národnostně české). Tato nově vzniklá ves měla napjaté vztahy s okolními vesnicemi, dokonce jeden doudlebský sedlák chtěl zamezit Heřmaňským průjezd přes své pozemky.\n\nPo zrušení poddanství tvořila Heřmaň od roku 1850 až do konce roku 1956 součást obce Plav. Mezi 1. lednem 1957 a 13. červnem 1964 se ves nakrátko stala samostatnou obcí, v roce 1960 k ní byla připojena Borovnice. Následně byla začleněna pod obec Nedabyle. Status obce Heřmaň znovu nabyla 24. listopadu 1990.\n\nV letech 1955 až 1958 sepsal heřmaňský aktivista a poštovní ředitel Josef Krátký kroniku obcí Heřmaň a Vidov, která je dnes uložena na obecním úřadě.\n\n\n"}
{"id": "117578", "url": "https://cs.wikipedia.org/wiki?curid=117578", "title": "Nová Ves (okres České Budějovice)", "text": "Nová Ves (okres České Budějovice)\n\nObec Nová Ves se nachází v okrese České Budějovice, kraj Jihočeský, zhruba 7 km jihovýchodně od Českých Budějovic. Žije zde obyvatel.\n\nObec Nová Ves se skládá ze dvou částí, které leží v katastrálním území \"Nová Ves u Českých Budějovic\":\n\nPrvní písemná zmínka o obci pochází z roku 1574, kdy se jistý Říha z Nové Vsi objevuje jako svědek v protokolu ve věci rvačky v Nedabyli. V další zprávě z roku 1580 je přímo popisována jako \"„vnově založená na panství třeboňském“\"; jejím majitelem byl tehdy Vilém z Rožmberka, poté jeho bratr Petr Vok. Když tento v roce 1611 jako poslední svého rodu zemřel, připadlo panství Švamberkům, ale zanedlouho bylo dědicům Petra ze Švamberka pro jeho účast na českém stavovském povstání konfiskováno. Posledními feudálními držiteli Nové Vsi do zrušení poddanství byli Schwarzenberkové.\n\nOd roku 1850 byla Nová Ves samostatnou obcí, která až do roku 1931 zahrnovala i osady Borovnice a Lomec. V roce 1869 byla zprovozněna železniční trať z Gmündu do Českých Budějovic se zastávkou v Nové Vsi (původní staniční budovou bylo čp. 24; nynější nádraží pochází z roku 1896). Zejména v období 1. světové válce došlo k rozvoji zástavby v oblasti nádraží. Za Protektorátu byla nakrátko (1943 až 1945) k Nové Vsi nuceně přičleněna obec Hůrka. Dnem 13. června 1964 na čas skončila samostatnost Nové Vsi, která byla začleněna pod obec Nedabyle. K opětovnému ustavení Nové vsi jako obce došlo dne 24. listopadu 1990 na základě výsledků místního referenda ze dne 6. června téhož roku; pro odtržení od Nedabyle v rámci obce Nová Ves se tehdy vyslovili i obyvatelé Hůrky.\n\n\n"}
{"id": "117579", "url": "https://cs.wikipedia.org/wiki?curid=117579", "title": "Hlavatce (okres České Budějovice)", "text": "Hlavatce (okres České Budějovice)\n\nObec Hlavatce se nachází v okrese České Budějovice v Jihočeském kraji. Malebná vesnička leží v mírně zvlněné krajině Zbudovských Blat, zhruba 5 km severovýchodně od Netolic a 19 km severozápadně od Českých Budějovic. Žije zde obyvatel.\n\nHlavatce na jihozápadě hraničí s obcí Olšovice, směrem na jih s katastrem Mahouš na jihovýchodě s Vlhlavy, na severovýchodě se Sedlcem, směrem na sever s Lékařovou Lhotou a na severozápadě s Podeřišti. Katastry byly částečně upraveny po založení JZD v Sedlci roku 1956. V katastru obce Hlavatce se nachází několik luk, zvaných \"Pode vsí\", \"Pod Vrchy\" a \"U Mezníku\", okolní vrchy nesou jména \"Štumpír\", \"Liška\", \"Stýskava\" a les \"Hlavaťák\". Rybníky – Hlavatecký, rybníky obecní (první, druhý a třetí rybníček). Potok protéká západně a severně od vsi z Netolic kolem Lékařovy Lhoty k Sedlci, od Netolic se nazývá Ropačov, dále v oblasti Zbudovských Blat pak nese jméno Soudný.\n\nArcheologické nálezy dokládají osídlení na katastru obce už v době předhistorické. Asi 400 m jihozápadně od kóty 433 byl nalezen mezolitický kamenný nástroj. Další osídlení bylo doloženo pro střední dobu bronzovou, dobu halštatskou, laténskou i raný středověk. Byla tu nalezena keramika ze 13. až 15. století v lokalitě \"Hláska\" - tyto nálezy mohou signalizovat existenci zaniklé středověké vesnice.\n\nPrvní písemná zmínka o vsi (\"Hlawatecz\"), tehdy příslušné k hradu Poděhusy, se vyskytuje v \"Rožmberském urbáři\" z roku 1379. Po zrušení poddanské závislosti na schwarzenberském panství Libějovice se Hlavatce staly roku 1850 samostatnou obcí. Pouze v období 1943 až 1945 a 1960 až 1990 byla ves přičleněna k obci Sedlci.\n\nHlavatce mají také hasičský sbor. Byl založen 6. ledna 1909.\n\n\n\n"}
{"id": "117581", "url": "https://cs.wikipedia.org/wiki?curid=117581", "title": "Joey Tribbiani", "text": "Joey Tribbiani\n\nJoseph „Joey“ Francis Tribbiani, Jr. (* 1970) je postava amerického televizního seriálu \"Přátelé\" a hlavní postava v sitcomu \"Joey\" (2004–2006). Hraje ho Matt LeBlanc. Dlouhou dobu byl spolubydlícím Chandlera Binga, později bydlel s Rachel Greenovou, mezitím se Joey od Chandlera odstěhoval. Chandler si k sobě po Joeyho odchodu přistěhoval šíleného spolubydlícího Eddieho. Joey a Chandler vyhráli v sázce byt Moniky a Rachel a nějakou dobu v něm i bydleli. V osmé a deváté sérii byl Joey do Rachel i zamilovaný a na dovolené na Barbadosu se dali dohromady. Kvůli Rossovi se ale nakonec rozhodli zůstat jen přáteli. Je hercem v seriálu \"Tak jde čas\" (v seriálu je však označován jako \"Dny našeho života\" podle původního anglického názvu \"Days of Our Lives\"), miluje pizzu a sendviče. Někdy pomalejší než ostatní z party. Pochází z italské rodiny, má sedm sester. Mezi známé patří jeho balicí fráze \"How you doin'?\" (česky: \"Jak to 'de?\"). Joey je téměř nenapravitelný sukničkář. Jako jediný zpočátku věděl o Chandlerově a Moničině vztahu. Nemá vysokou ani střední školu. Požádal Rachel o ruku ta řekla \"ne\", ale potom si myslela, že to Joey zkouší znovu a řekla \"ano\". Joey se kvůli tomu pohádal s Rossem. Joey krátce chodil s Phoebeinou sestrou Uršulou.\n"}
{"id": "117582", "url": "https://cs.wikipedia.org/wiki?curid=117582", "title": "Amerika (vápencové lomy)", "text": "Amerika (vápencové lomy)\n\nAmerika je název pro soustavu jámových vápencových lomů v Českém krasu, které jsou propojené podzemními štolami. Mezi nejznámější patří Velká Amerika, Malá Amerika a Mexiko, několik dalších větších i menších lomů se nachází v okolních lesích.\n\nNachází se u obce Mořina v Českém krasu, poblíž hradu Karlštejn. Názvy jednotlivých lomů jsou druhotné a vzešly ze značné části z trampského prostředí. Konkrétně název Amerika je doložen pro samotu, nacházející se poblíž dolů, již z roku 1859 (viz Amerika (Karlštejn)).\n\nV 19. století v Českém krasu vznikla řada nových vápencových lomů pro potřeby rozvíjejícího se průmyslu, zejména pak kladenských železáren a oceláren. V roce 1878 zde majitel hutí Pražská železářská společnost (Prager Eisen-Industrie Gesellschaft) se sídlem ve Vídni začal zavádět Thomasův způsob výroby oceli. Právě \"thomasování\" místních dříve špatně hutnitelných rud znamenalo velkou konjunkturu pro celý kraj a značný nárůst těžby potřebných surovin (železná ruda, uhlí, vápenec, žáruvzdorné suroviny) a další související výroby. Vápenec se v hutích používal jako struskotvorné činidlo při výrobě surového železa a zásadité činidlo při výrobě oceli.\n\nVzhledem k tomu, že staré lomy u Tachlovic nemohly již pokrýt narůstající spotřebu, bylo přikročeno k vyhledání a otevření nových ložisek kvalitního vápence. Stávající část Kladensko-nučické dráhy byla od Tachlovic protažena do prostoru obce Trněný Újezd, kde 1. října 1891 Pražská železářská společnost otevřela lom Čižovec. Pro malou mocnost ložiska byla trať dále protažena až k obci Velká Mořina (Gross Morzin). Vzhledem k tomu, že už v minulosti tvořily lomy u Trněného Újezda s Mořinou jeden organizační celek, bývá rok 1891 považován i za rok otevření lomů u Mořiny. Vlastní ložisko v prostoru dnešních lomů Amerika bylo ale otevřeno až v roce 1900. Nezbytnou roli zde hrála železnice, tedy již zmíněná Kladensko-nučická dráha. Dnešní lomy Amerika byly nejprve otevřeny od východu z peronu Kozolupy. Po protažení železnice k místu tehdy zvanému „V soudném“ zde byl vybudován hlavní závod Lomů Mořina. Toto místo dostalo název Amerika podle nedaleké usedlosti Kopanina, zvané též Amerika. Z peronu Amerika byl otevřen stejnojmenný lom.\n\nPodle směru těžby a dopravy na obě jmenovaná nákladiště zde vznikly dva velké lomy Amerika a Kozolupy. Lom Amerika byl rozdělen výrazným zlomem na dvě vzájemně posunuté části dnes nazývané Velká Amerika a Trestanecký lom (Mexiko). Lom Kozolupy dnes tvoří východní část Velké Ameriky. Pozdější spojení lomu Amerika do jedné těžební jámy znemožnila halda založená na již zmíněném zlomu. Lomy byly na pěti patrech otevřeny několika štolami (1., 2., 3. patro), nižší obzory úklonnými jámami a hlavní vlečnou jámou. Ložisko bylo též rozfáráno dopravními mezipatrovými úpadnicemi, svážnými a několika kolmými jámami. Průzkumné chodby se až na malé výjimky nerazily. Zanedbání řádného ložiskového průzkumu později způsobilo velké potíže hlavně v Budňanském a Severním ložisku, která byla neuváženě otevřena dlouhými překopy, znamenajícími značné investice. V Budňanech bylo naprojektováno několik hlubokých a rozsáhlých lomů, ale příčné zlomy ložisko rozdělily na posunuté bloky, které podle tehdejších mezí dobyvatelnosti nebylo možné dále rozšiřovat a spojovat. Pořádný průzkum zde proběhl až v letech 1943-44. Ložiskové podmínky způsobily nedostatečné rozvinutí těžebních etáží, to prakticky znemožňovalo nasazení bagrů a znamenalo postupné zastavení těžby v Budňanech. Otvírka Severního ložiska se nakonec pro značné zkrasovění nerealizovala vůbec, i když sem byl vyražen několik set metrů dlouhý „Severní překop“. Při postupu Severního překopu byla v tzv. „Podložním ložisku“ zastižena přes jeden metr mocná dolomitizovaná poloha vápenců, která byla zkušebně dvěma komíny těžena na výrobu žáruvzdorného materiálu. Během války byla prakticky vytěžena západní část lomu Amerika (Trestanecký lom, Mexiko) i se souvisejícími pracovišti 10, 11, 12. Proto se začala připravovat otvírka hlubších pater tehdy opuštěného lomu Kozolupy, kde bylo možno nasadit bagry. Po válce se těžba soustředila hlavně na východní část lomu Amerika a lom Kozolupy (obojí dnešní lom Východ či Velká Amerika), dále v menším rozsahu na severně ležící lom v Podložním ložisku, dnes zvaný lom u Kozolup, a pracoviště „Nová 12“. Později se těžba přesunula na Čeřinku a Holý vrch.\n\nV roce 1937 projevilo ministerstvo národní obrany zájem o tehdy opuštěný lom Holý vrch, kde se během roku 1938 začal budovat sklad chemických bojových látek. Tento nedostavěný sklad byl po válce odtěžen. Později, během roku 1944, byly – podobně jako mnohá jiná místa – lomy v oblasti Ameriky a Holého vrchu zvažovány pro případné umístění podzemní zbrojní výroby, ale vzhledem k různým okolnostem se tyto plány nerealizovaly. Veškeré zkazky o podzemní výrobě v oblasti Amerik patří do oblasti mýtů. V Trestaneckém lomu fungoval za druhé světové války pracovní tábor pro zločince a v letech 1945-1946 zde byli umístěni z různých důvodů uvěznění či v zajetí držení Němci.\n\nV roce 1945 byla celá Pražská železářská společnost znárodněna. Od roku 1946 byla přejmenována na Středočeské uhelné a železnorudné doly, n. p., se sídlem v Kladně. V roce 1950 byl vytvořen podnik nový, Železnorudné doly, n. p., Nučice, kam přešly i vápencové lomy Mořina. S nástupem komunistického režimu došlo také ke zřízení tábora nucených prací pro politické vězně v Trestaneckém lomu, jenž byl v provozu mezi lety 1949 a 1953, zařízení je označováno jako jeden z nejhorších komunistických pracovních táborů pro politické vězně, pamětníky zvaný „český Mauthausen“ či „vápencové peklo Mořina“.\n\nV souvislosti s útlumem těžby železné rudy v Nučicích přešel v roce 1958 celý tento podnik pod Železnorudné doly a hrudkovny, n. p., Ejpovice. Během konce padesátých a počátkem 60. let se těžba postupně přesouvala na lom Čeřinka. Za rok ukončení důlního provozu v oblasti Ameriky lze považovat rok 1963, k definitivnímu ukončení však došlo až v roce 1964. Menší pracoviště, „komíny“ v Budňanech byly po skončení války postupně opuštěny. V roce 1945 pracoviště 15 (Příroďák) a tzv. Pusťák, do roku 1948 Velká hora, v roce 1958 lom Školka (tzv. Malá Amerika).\n\nPo útlumu se lomy Mořina, Holý vrch a Tetín v roce 1964 staly samostatným závodem Železnorudných dolů a hrudkoven Ejpovice (pozdější RND Ejpovice) a zaměřily se na výrobu kameniva a na doplňkové činnosti. Roku 1977 závod přešel pod n. p. Rudné doly Příbram.\n\nV roce 1993 byl závod privatizován a začleněn do společnosti ČEZ. V lednu 1994 pak došlo spolu se společností Českomoravský cement, a. s., k ustavení společnosti Lomy Mořina, spol. s r. o. V současnosti probíhá těžba vápenců pro odsiřování elektráren a saturačních vápenců pro cukrovary a výrobu cementu. Závod vyrábí kamenivo v lomech Čeřinka, Holý vrch a Tetín.\n\nSystém lomů Amerika je ale již využíván druhotně a jen z malé části, neboť v jeho areálu se nachází jen sídlo firmy a je zde částečně zpracováván a nakládán na železnici materiál z Čeřinky.\n\nPůvodní technické řešení těžby vápence bylo obvykle následující:\n\nNejprve proběhl průzkum pomocí malých sond a průzkumných rýh, který vytyčil ložisko, byly ověřeny technologické vzorky kamene, průzkumné štoly se zde v zásadě nikdy nerazily. Ložisko bylo směrně rozfáráno hlavní chodbou, z které se otevíraly odbočky, z nichž byly vyraženy dovrchní komíny, sloužící pro sypání materiálu. Dole v chodbě se kámen ručně roztloukal a nakládal do vozů. Komíny byly postupně těžbou rozšiřovány do tvaru nálevky. Postupně se dno komínu rozšiřovalo, až vznikl prostor, kde bylo možno kámen lépe lámat, roztloukat a nakládat do vozíků důlní drážky. Rozvinutí těžebních etáží bylo zásadním předpokladem pro efektivní těžbu. Tento způsob těžby se nazývá nálevkování či mlýnkování. Výhodné bylo otevřít více komínů vedle sebe a ty propojit do jedné etáže. Během vyřizování prvního patra bylo toto patro podsednuto níže založenou chodbou na hlubším patře a do dna patra prvého byly zespodu raženy nové komíny.\nOtvírka komínů byla pomalá a trvala mnohdy několik měsíců, po rozvinutí etáží se těžba urychlila, mohlo zde být nasazeno více skalníků a později (40. léta) mechanizace (bagry). Kde se kámen nestřílel clonově z velkých vrtů, stěny pro odstřel navrtávali skalníci pneumatickými vrtacími kladivy přímo ve stěně, jištěni či dokonce i zavěšeni do lan. Odstřely mnoha děr se děly elektricky. Odstřelený kámen se ručně roztloukal na požadovanou hrubost a i nakládání probíhalo výhradně ručně (než byly ve 40. letech nasazeny na velké clonové odstřely bagry). (Pozn.: podkopový způsob těžby, kdy se podláme stěna a čeká se, až spadne, se zde nikdy nepoužíval - v té době byly tyto nebezpečné způsoby již přísně zakázány).\nVýškové rozdíly při dopravě kamene byly překonávány pomocí úpadnic, svážných a kolmých šachet. Užívalo se vzduchových a elektrických vrátků. Systém Amerika - Budňany je nejrozvinutějším příkladem nálevkovací dobývací metody v České republice. Postupně zde vzniklo kolem 10 km štol vystrojených drážkou v pěti těžebních patrech a řada menších i větších pracovišť. Jedná se o technickou památku evropského významu.\n\nNejvhodnější část ložiska pro těžbu byl lom Amerika (Trestanecký), kde vrstvy vápence zapadaly prudce až skoro kolmo – zde se v těžbě rychle pokračovalo do hloubky. V části na východě, zvané Kozolupy, byly vrstvy vápence ukloněné, ložisko bylo vytěženo v užším pruhu a před 2. sv. válkou opuštěno. Kvůli úklonu vrstev se jeden čas uvažovalo o těžbě systémem podzemních komor, to se ale nerealizovalo a těžba se sem začala vracet až po 20 letech za 2. sv. války. V lomech postupně vznikl složitý dopravní systém chodeb, úpadnic s vrátky a dalšími dopravními díly. Problémem se ukázalo starší zakládání hald nad nebo v blízkosti ložiska, to ztěžovalo prohlubování těžby. Za 2. sv. války byla západní část lomu Amerika skoro vytěžena a bylo přikročeno k přibírce jihovýchodní stěny v celé její výšce - dělo se tak členitými zálomy (lávkováním), kde odstřelený kámen padal hluboko na dno lomu. Z důvodu této přibírky byla přeložena i hlavní těžná chodba na 3. patře. V té době se znovu otevírala část Kozolupy a intenzivní těžba probíhala v lomu Budňany v Karlštejnském polesí.\n\nZatímco část Amerika a Kozolupy byla díky příznivým ložiskovým poměrům otevřena a těžena bez větších problémů, ložisko Budňany bylo otevřeno bez důkladného ložiskového průzkumu. Plánovaly se zde srovnatelné lomy, jako je dnes lom Amerika a Kozolupy. Předpoklady o podobné horninové stavbě vedly k výstavbě velkého lomu Budňany a ražbě nákladných otvírkových překopů. Příroda však překvapila, ložisko bylo rozlámané na jednotlivé vzájemně posunuté vápencové kry, které neumožnily otvírku velkých lomů, severní část byla navíc značně zkrasovělá, plná jeskyní a hlíny. Zlomy, hlína a jeskyně byly největší nepřátelé starých lamačů, hlína se špatně nakládala, jeskyně komplikovaly těžbu a zlomy těžbu mnohdy přímo vylučovaly.\nNejvětší konjunkturu zažil lom Budňany za 2. sv. války, kdy zde na několika pracovištích probíhala příprava pro těžbu i samotné lámání kamene. Ložiskové obtíže vedly k většímu prozkoumání ložiska pomocí kopaných sond (rýh) a mělkých vrtů, koncem války se začal otevírat nový lom Velká hora a byly podniknuty přípravy k otevírce ložisek na Boubové mezi Bubovickým potokem a Kačákem. Zatímco lom Velká hora byl přes značné zahlinění nakonec otevřen, chodba k Bubovickému potoku vyražena nebyla. Těžba v Budňanském lomu se ukázala jako neefektivní a rozdělané ložisko bylo postupně z větší části opuštěno, s výjimkou lomu Školka (Malá Amerika), kde se těžilo až do roku 1958.\n\nPo válce byla postupně zrušena kolejová doprava v lomech a nahrazena automobilovou dopravou (krom kolejové dopravy překopem z lomu Školka - Malá Amerika).\n\nLomy Amerika se již brzy po ukončení těžby v 60. letech staly oblíbeným cílem především pro trampy a nudisty. Převážně pololegálně působila na území lomů Mořina také řada jeskyňářských a montanistických skupin, zabývajících se dokumentací krasových jevů i historického podzemí. Neoficiální rekreační aktivity se ale z několika důvodů nesetkávaly s pochopením úřadů - byl poškozován majetek podniku, docházelo ke smrtelným úrazům, konfliktům s báňským zákonem, zájmy ochrany přírody (například zimovišť netopýrů) a nelze opomenout ani politické důvody. Až do počátku 90. let tak na místě probíhaly policejní zátahy zaměřené proti návštěvníkům. Dalším způsobem, jak návštěvnost usměrnit, bylo budování překážek. Budoucí osud této výjimečné technické a přírodní památky není kvůli komplikovaným střetům zájmů mezi více stranami dosud uspokojivě vyřešen.\n\nKolem roku 2000 byla okolím lomů vyznačena turistická značená trasa. Žlutě značená trasa č. 6161 o celkové délce 5 kilometrů vychází od Dubu sedmi bratří nedaleko Karlštejna k vyhlídce na západním okraji Malé Ameriky, pokračuje podél jižního okraje Malé Ameriky, pak severní stranou obchází areál Lomů Mořina i lom Mexiko, u východního konce lomu Mexiko z ní vychází odbočka k památníku politických vězňů u vyhlídky na lom, pak trasa pokračuje po severním okraji Velké Ameriky až k velkému parkovišti a silnici a pak k jihu do Mořiny.\n\nOblast Východ, tak, jak je chápána dnes, se nachází východně od areálu Lomů Mořina. Tvoří ji následující lomy:\n\nOblast Západ se nachází západně od areálu lomů Mořina, kromě Kanady a Stotřicítky na území NPR Karlštejn. V této oblasti se nacházejí lomy zvané:\n\nOblíbenou ilegální výletní trasou býval průchod z Pustého lomu (sestup do Pustého lomu je možný za suchého počasí i bez horolezeckého vybavení), z něj tzv. Diabásovou štolou k hlavní štole a hlavní štolou (v úrovni třetího těžebního patra) přes Galerii ve stěně lomu Malá Amerika až k lomu Kanada (třetí těžební patro je zde v úrovni vápenky). Přibližně ve dvou třetinách cesty mezi Diabásovou štolou a Galerií odbočuje doleva Hagenova štola, v níž visí traverza spjatá s pověstmi o Hagenovi. Ještě v devadesátých letech 20. století bývaly oba konce této trasy přístupné, byť ilegálně, a štola hojně navštěvovaná.\n\nPoměrně nejméně náročným dobrodružstvím je přístup z Modlitebny, skrz kterou vede volně přístupná stezka, Kamenskou štolou přes Liščí lom s možnou odbočkou do Liščí štoly.\n\nK lomům Amerika se vztahuje řada moderních pověstí. Pro lokalitu charakteristické jsou zkazky o fantomovi podzemí Hansi Hagenovi, který je v nejčastějších podáních nacistickým vojákem, jenž se zde ukryl po skončení 2. světové války. Zcela neočekávaně se objevuje a během malé chvilky opět zmizí, občas v noci okrádá spící trampy o jídlo, vraždí a podobně. V jedné ze štol visí umístěna traverza a gong, kdo na ni třikrát zabouchá a zavolá „Hagene – vem si mě“, musí se na stejné místo do roka vrátit, jinak zemře.\n\nPověsti o Americe byly několikrát beletristicky zpracovány, převážně trampy a jeskyňáři. Nejvýznamnější beletrizací, která zpětně silně ovlivnila i živou látku, jsou „Pověsti Ameriky“ od Ladislava Lahody.\n\n\n"}
{"id": "117584", "url": "https://cs.wikipedia.org/wiki?curid=117584", "title": "CryoSat", "text": "CryoSat\n\nCryoSat byl první z projektů evropské kosmické agentury zaměřených na výzkum Země. S projektem družice přišel v roce 1998 Duncan Wingham, profesor University College v Londýně. Mise měla za úkol průzkum a výzkum kryosféry, zmrzlé vody ve formě sněhu, ledovců, plovoucích ker či trvale zmrzlé půdy. Družice však byla zničena během startu v říjnu 2005. Náhradou za ni byla postavena nová družice CryoSat-2, vynesená v dubnu 2010.\n\nDružice CryoSat o hmotnosti 650 kg měla pracovat ve výšce 720 km od zemského povrchu. Při rozměrech 4,6 m na délku a 2,34 m na šířku měla být pro měření vybavena novým nástrojem SIRAL (Synthetic Aperture Interferometric Radar Altimeter). SIRAL je novou generací radarových altimetrů, který dokáže měřit i plovoucí led v oceánech. Ostatní zařízení na palubě CryoSatu měly sloužit především k přesnému určení polohy družice na oběžné dráze a k udržení stability družice. Tato zařízení byla konstruována pro zmapování světových zásob ledu s přesností 1 — 3 cm ve vertikálním a 300 metrů ve směru horizontálním.\n\nDne 8. října 2005 došlo k zničení družice při selhání nosné rakety Rokot. Chyba řídicího software rakety zapříčinila, že se od rakety neoddělil druhý stupeň, který se pak s třetím stupněm a družicí zřítil do Severního ledového oceánu severně od Grónska. Pro ruský nosič se ESA rozhodla z důvodu, že nosič odpovídající nosnosti ve svém portfoliu nemá. \n\nV únoru 2006 Evropská kosmická agentura oznámila, že se rozhodla vytvořit nový exemplář ztraceného satelitu . Nová družice CryoSat-2 vzlétla s ročním zpožděním 8. dubna 2010.\n\n"}
{"id": "117587", "url": "https://cs.wikipedia.org/wiki?curid=117587", "title": "Abúsír", "text": "Abúsír\n\nAbúsír je archeologická lokalita v Egyptě, na níž se nachází rozsáhlá nekropole staroegyptských panovníků období 5. dynastie, řada soukromých hrobek a dalších staveb. Leží na západním břehu Nilu na okraji libyjské náhorní plošiny přibližně 20 km jihozápadně od Káhiry nedaleko dnešní vesnice Abúsír a samotné naleziště má rozlohu přibližně 2 km čtvereční. Na jihu sousedí s lokalitou Sakkára, spolu s níž ovšem byla ve starověku pokládána za jedno souvislé území.\n\nO významu lokality svědčí to, že byla využívána po více než 3 tisíciletí. Její současný název je odvozen z někdejšího egyptského místního jména Per Usir – \"„(Kultovní) místo (boha) Usira“\" (řecky Busiris). Nejspíše tomu tak je proto, že místo s podzemními katakombami, které se zde nachází, mohlo být Egypťany považováno za mýtické \"Rosetau\", tedy za jeden ze vstupů do podsvětí. Vykopávky zde od začátku 20. století prováděla Německá orientální společnost, od počátku 60. let 20. století zde probíhá výzkum Českého egyptologického ústavu.\n\nLokalita byla jako hřbitov využívána od konce pravěku a počátku historického období, jako královská nekropole sloužila v období 5. dynastie, pro soukromé hroby i v době pozdější. Nacházejí se zde také pozůstatky tzv. slunečních chrámů: první královskou stavbou na lokalitě vůbec byl sluneční chrám vybudovaný panovníkem Veserkafem. První královskou hrobkou v Abúsíru byla hrobka Veserkafova nástupce krále Sahurea. Jeho pyramidový komplex je charakterizován novým architektonickým i kultovním konceptem, který se stal standardizovaným typem pozdějších staveb.\n\nV zádušních chrámech Sahureova nástupce Neferirkarea, Neferirkareovy manželky královny Chentkaus II. a jejich krátce vládnoucího syna panovníka Neferefrea byly nalezeny pozůstatky papyrových chrámových archivů (označované jako Abúsírský archiv I, II a III) obsahující dokumenty především hospodářského a administrativních charakteru. Jejich nález je důležitý také z hlediska archeologického, protože obsahují informace o abúsírských stavbách, které prozatím nebyly objeveny.\n\nV okolí pyramid vznikly soudobé hřbitovy s hrobkami významných osob spojených s dynastií, nejvýznamnější z nich je mastaba Ptahšepsese, zetě a vezíra panovníka Niuserrea. Na vzdálenějším místě v poušti byl objeven hřbitov s velkými šachtovými hroby z 26. a 27. dynastie, z nichž jeden (pro pohřeb pravděpodobně nikdy nepoužitý) patřil významnému hodnostáři v době vlády Peršanů nad Egyptem Vedžahorresnetovi.\n\n\n"}
{"id": "117588", "url": "https://cs.wikipedia.org/wiki?curid=117588", "title": "Malá Amerika", "text": "Malá Amerika\n\nMalá Amerika (též zvaný Rešná, Nákladový lom, Amerika, Školka) je vápencový lom na území městyse Karlštejn v okrese Beroun ve Středočeském kraji v Česku. Délka lomu je 165 metrů. Dno je v nadmořské výšce 348 m. (5. těžební patro) a do výšky 4. těžebního patra je zatopen vodou, jež vytváří Rešenské jezero, které má rozlohu 0,86 ha. Je 165 m dlouhé a 57 m široké. Leží v nadmořské výšce 361 m.\n\nDno lomu je zatopeno, poloostrůvek u severní strany lomu je přístupný jen po vodě nebo horolezecky z tzv. galerie, tj. z oken tzv. hlavní štoly či podzemními chodbami. Severním okrajem lomu ve 3. těžebním patře (375 m) vede Hlavní sběrná chodba, která je s úrovní 4. těž. patra spojena svislou šachtou. Hlavní sběrná chodba má směrem do lomu řadu otvorů (oken), proto se v tomto úseku nazývá \"Galerie\". Jezero se nachází v národní přírodní rezervaci Karlštejn v chráněné krajinné oblasti Český kras.\n\nJezero nemá povrchový přítok ani odtok. Leží na rozhraní povodí Bubovického a Budňanského potoka v povodí Berounky.\n\nPěšky po žluté turistické značce:\n\n\n"}
{"id": "117590", "url": "https://cs.wikipedia.org/wiki?curid=117590", "title": "Velká Amerika", "text": "Velká Amerika\n\nVelká Amerika (též zvaný Východní lom nebo lom Východ) je vápencový lom na území obce Mořina v okrese Beroun v České republice v CHKO Český kras. Je největším ze skupiny zdejších lomů. Velikost lomu je asi 750×150 metrů. Hloubka lomu bývá udávána v rozmezí 67 až 80 m. Dno je v nadmořské výšce 322 m. (6. těžební patro), přičemž žádný jiný lom ve skupině do tohoto patra nezasahuje.\n\nDo nadmořské výšky 335 m (5. těžební patro, západní polovina dna lomu) je lom zatopen bezodtokým jezerem.\n\nVe východní, výše položené a proto nezatopené části skládají lidé z kamenů různé obrazce a nápisy, proto se tato část nazývá „Obrazárna“.\n\nLom vytváří impozantní kaňon a je vyhledávaným turistickým místem. Byly zde natáčeny české filmy, např. \"Cesta na jihozápad\" (1989), Limonádový Joe, Malá mořská víla, Micimutr a další.\n\nPřístup přímo do lomu a na nezabezpečených místech ani těsně k jeho okrajům není dovolen a správa lomů zde po desetiletí bojuje s ilegálními návštěvníky, kteří nerespektují zákazové tabule, překonávají zábrany a využívají jezero k rekreaci nebo nedovoleným průzkumům. Opakovaně zde při podobných návštěvách došlo k vážným úrazům. Z východní části vede od nedaleké silnice sjezd, který krátkým tunelem umožňuje vjezd do lomu; na začátku tunelu je brána, jež je však trvale zamčena.\n\nLom však začal být turistickému zájmu přizpůsobován. U východního konce lomu je v současné době parkoviště. Přibližně od roku 2008 vede podél severního okraje lomu žlutě značená pěší turistická trasa č. 6161 s několika vyhlídkovými plošinami, která k východnímu konci lomu přichází od Mořiny a od západního konce pokračuje k lomu Mexiko a kolem lomů západního systému pak směrem ke Karlštejnu.\n\nNedaleko východního okraje lomu vede silnice z Mořiny ke křižovatce mezi Bubovicemi a Kozolupy. Po této silnici projíždí několik spojů linky 311 Pražské integrované dopravy, nedaleko lomu mají zastávku \"„Mořina, odb. lom“\" (2 páry spojů v pracovní den a jeden spoj z Prahy ve volných dnech).\n\n\n"}
{"id": "117591", "url": "https://cs.wikipedia.org/wiki?curid=117591", "title": "Onekotan", "text": "Onekotan\n\nOnekotan (japonsky: 温禰古丹島, \"On'nekotan-tó\"; rusky: \"Остров Онекотан\"; v ainštině: \"Onne Kotan\") je se svou rozlohou 425 km² druhý největší ostrov severní skupiny Kurilských ostrovů. Na délku měří 43 km, šířka kolísá mezi 7 a 15 km. Ostrov leží 54 km jihozápadně od Paramuširu a 15 km severovýchodně od Charimkotanu.\n\nNa jižním konci ostrova, na vulkánu Krenicyn (1 324 m n. m. – naposledy činný v roce 1952), se nalézá kráter Tao-Rusyr, jenž je zaplněn vodou a tvoří tak jezero Kaľcevoje (400 m n. m.) Na severním cípu ostrova se nalézá jezero Černoje, jež opět vyplňuje kráter, tentokráte vulkánu Nemo Peak (1 018 m n. m.), naposledy činného v 18. století.\n\n"}
{"id": "117594", "url": "https://cs.wikipedia.org/wiki?curid=117594", "title": "Jírovec na náměstí v Lysé nad Labem", "text": "Jírovec na náměstí v Lysé nad Labem\n\nJírovec na náměstí v Lysé nad Labem je památným stromem, který roste ve středočeské Lysé nad Labem v severozápadní části náměstí Bedřicha Hrozného. \n\nZ botanického hlediska jde o jírovec maďal (lat. \"Aesculus hippocastanum\"). Ochrana stromu byla vyhlášena 20. listopadu 2001, a to z iniciativy města Lysá nad Labem. V tomto roce měl strom výšku 17 metrů a obvod kmenu 335 cm. Odhadované stáří je asi 100 let. Jde o jeden z původních jírovců vysazených při sadovnické úpravě náměstí v roce 1881 po zboření kostela sv. Jana Křtitele v roce 1878.\n"}
{"id": "117595", "url": "https://cs.wikipedia.org/wiki?curid=117595", "title": "Inuitština", "text": "Inuitština\n\nInuitština je skupina jazyků Inuitů tradičně používaná v arktických oblastech Severní Ameriky a částečně v subarktických oblastech na poloostrově Labrador. Okrajově byla rozšířena také v dálnovýchodním Rusku a na Diomedových ostrovech, ale dnes se zde již téměř nevyskytuje. Inuité žijí především ve třech oblastech: v Grónsku, v Kanadě a na Aljašce.\nInuitštinu je možno chápat také jako větev příbuzných, samostatných jazyků. Inupiaq, inuvialuktun, inuinnaqtun, inuktitut a grónština mají přidělený vlastní mezinárodní jazykový kód a jsou úředními jazyky v některých částech Kanady a v Grónsku. Inuktitut dokonce používá vlastní slabičné písmo.\n\nCelkovou populaci mluvčích lze těžko odhadovat s větší přesností. Průzkumy prováděné v Grónsku odhadují počet mluvčích na přibližně 50 000, průzkumy z Kanady mluví asi o 30 000 a průzkumy z Aljašky asi o 3 000 mluvčích z celkové tamější populace 13 000 Inuitů. Dalších 3 000 Inuitů navíc žije v Dánsku. Celkový počet mluvčích všech jazykových variant se tedy odhaduje asi na 86 000.\n\nInuitština se vyskytuje v mnoha dialektech. Ty se často dělí do čtyř základních skupin, které jsou ovšem vymezeny spíše geograficky, neboť hranice mezi jednotlivými dialekty nejsou mnohdy jasně vymezené.\n\n"}
{"id": "117596", "url": "https://cs.wikipedia.org/wiki?curid=117596", "title": "Chandler Bing", "text": "Chandler Bing\n\nChandler Muriel Bing je postava amerického televizního seriálu \"Přátelé\". Hraje ho Matthew Perry. Chandler to v životě neměl moc lehké. Jeho rodiče se rozvedli, když byl ještě dítě. Otec opustil rodinu kvůli jinému muži – sluhovi. Rodiče mu to oznámili na den Díkuvzdání. Jeho matka je autorkou romantických (spíše erotických) novel. Otec dělá travesty show v Las Vegas pod pseudonymem Helena Handbasket. Jeho velkou láskou byla Janice, kterou zbytek party nenáviděl. Několikrát se dali dohromady a pak se zase rozcházeli. V sedmé sérii si vzal Monicu, dlouhou dobu byl spolubydlícím Joeyho. Během seriálu se od Joeyho přestěhoval k Monice. \n\nChandler je známý pro svůj humor. Chandler prohlašuje, že začal používat humor jako obranný mechanismus, když se jeho rodiče rozdělili a Chandlerovi nezbylo nic, než jenom humor. Jednou řekl Joey, že Chandler bez vtipu není Chandler. Když Monica nazvala svého vedoucího jako „největšího srandistu na světě“, měl z toho Chandler trauma a začal vymýšlet sarkastické vtipy. Joey na to přišel jako jediný a řekl to Monice. \n\nVztah s Monikou se začal rozvíjet při Rossově druhé svatbě v Londýně, kde si měl vzít Emily. Při depresi se spolu Monica a Chandler vyspali, později se dovídáme to, že se Monica chtěla vyspat s Joeym. Mezi Moniku a Chandlera se několikrát zamíchá oftalmolog Richard Burke. V poslední epizodě adoptují dvojčata a odstěhují se do domu na předměstí New Yorku.\n\nV každé sérii se alespoň jednou objeví Janice, buď jako pronásledující žena, rádkyně nebo přítelkyně Chandlera. Pro Janice je charakteristický její hlas, smích, vizáž a hlavně slova \"Ach můj bože!\". Její celé jméno je \"Janice Litman Goralniková rozená Hosensteinová\" a hraje ji Maggie Wheelerová. \n\nChandler pořádá setkání s tajemnou ženou přes internet, ze které se nakonec vyklube Janice. Jejich vztah trvá do třetí sezóny, kdy se Janice rozhodne opustit svého manžela, aby byla s Chandlerem. Joey ji však vidí, jak se líbá se svým manželem a Chandler se s ní rozejde. Později se Janice opět vrací do života Chandlera. On ji již ale nechce a snaží se jí zbavit, předstírá, že se stěhuje do Jemenu. \n\nV době, kdy Chandler a Monica jakožto manželé nachází ideální dům pro svůj společný život, zjišťují, že jejich sousedy mají být právě Janice se svým manželem. Chandler, aby zabránil Janice v koupi domu, předstírá, že ji stále miluje. Ona jeho city k překvapení všech opětuje, avšak nechce rozbít svoji rodinu. A tak plán Chandlera s Monikou – sice ne úplně podle prvotních představ – přesto vychází. V tomto domě pak na konci nachází nový domov pro sebe i své adoptované děti.\n"}
{"id": "117600", "url": "https://cs.wikipedia.org/wiki?curid=117600", "title": "Kachna", "text": "Kachna\n\nKachna je české rodové jméno pro menší vodní vrubozobé ptáky. Většina kachen pochází z rodu \"Anas\", kam patří také čírky, hvízdáci, ostralky, lžičáci a kopřivka.\n\nJako kachny se též obecně označují všichni ptáci z čeledi kachnovitých, jsou-li menší než husy nebo labutě, kachnou proto můžeme nazvat prakticky jakýkoliv druh ptáka z podčeledi kachen (\"Anatinae\").\n\nPodle způsobu obživy se kachnovití dělí na plovavé a potápivé kachny: plovavé kachny si hledají potravu v mělčích vodách, „panáčkují“, hlavu mají sice pod vodou, ale ocas vystrkují nad hladinu. Potápivé kachny se naproti tomu potápějí pod hladinu celé a dostanou se tak ke dnu i v hlubších vodách. Kachny jsou vodožravci.\n\nrod: \"Anas\" – obsahuje kolem 50 druhů, jejich seznam je ve zvláštním článku\nrod: \"Biziura\" – někdy znám jako rod \"kachnice\"\nrod: \"Camptorhynchus\" – někdy znám jako rod \"kačka\"\nrod: \"Heteronetta\" – někdy znám jako rod \"kachnice\"\nrod: \"Hymenolaimus\"\nrod: \"Chenonetta\" – někdy znám jako rod \"kachnička\"\nrod: \"Lophonetta\" – někdy řazena jako podrod rodu \"Anas\"\nrod: \"Merganetta\"\nrod: \"Plectropterus\" – někdy znám jako rod \"pižmovka\"\n†rod: \"Rhodonessa\"\nrod: \"Salvadorina\" – někdy řazena jako podrod rodu \"Anas\"\n\nrod: \"Sarkidiornis\" – někdy znám jako rod \"pižmovka\"\nrod: \"Speculanas\" – někdy řazena jako podrod rodu \"Anas\"\nrod: \"Stictonetta\" – většinou znám jako rod \"kachnovec\", patří totiž do podčeledi \"Anserinae\"\n\n \n"}
{"id": "117601", "url": "https://cs.wikipedia.org/wiki?curid=117601", "title": "Herkulova kašna", "text": "Herkulova kašna\n\nKašen či fontán se sochou Herkula (Hérakla) je více, například:\n"}
{"id": "117602", "url": "https://cs.wikipedia.org/wiki?curid=117602", "title": "Neptunova kašna", "text": "Neptunova kašna\n\nNeptunova kašna může být:\n\n\n"}
{"id": "117606", "url": "https://cs.wikipedia.org/wiki?curid=117606", "title": "Ross Geller", "text": "Ross Geller\n\nRoss Geller je postava amerického televizního seriálu \"Přátelé\". Hraje ho David Schwimmer. Jeho sestrou je Monica, jeho spolubydlícím z koleje je Chandler, jeho láskou a pár dní i manželkou je Rachel. Jeho rodiči jsou Jack Geller a Judy Gellerová. První manželkou byla Carol, druhou manželkou Emily Walthamová a třetí manželkou byla Rachel Greenová.\n\nRoss je nejvzdělanější z party, je doktorem paleontologie, pracoval v muzeu a přednáší na univerzitě. Příliš často se rozvádí a má smůlu na ženy. Má dvě děti a několik bývalých manželek. Stejně jako herec David Schwimmer je i Ross Žid.\n\nSe svou první manželkou Carol se Ross rozvedl po osmi letech, protože se ukázalo, že je ve skutečnosti lesba, která ještě před tím ovšem stačila otěhotnět. Po rozvodu spolu vychází dobře a sdílí péči o jejich syna Bena.\n\nRoss se s Angličankou Emily seznámil úplnou náhodou, když ho Rachel přemluvila, aby vzal neteř jejího šéfa na operu místo ní, protože ona si na stejný večer domluvila rande. Nakonec odjeli do Vermontu, kde se spolu vyspali. Ross požádal Emily o ruku, protože chtěl, aby se za ním nastěhovala do New Yorku. Rachel původně nechtěla jít na svatbu, ale uvědomila si, že Rosse stále miluje a odjela mu to říct. Ross potom u oltáře místo \"Beru si tě, Emily\" řekl \"Beru si tě, Rachel.\" I po tomto incidentu chtěla Emily pokračovat ve vztahu, avšak jen pokud jí slíbí, že už se nikdy neuvidí s Rachel. Brzy jim oběma dojde, že pokud si navzájem nevěří, manželství nemůže fungovat, a tak se Ross rozvede podruhé.\n\nRoss je do Rachel zamilovaný už od střední školy, Rachel byla spolužačka a nejlepší kamarádka Moniky. První polibek si dali ještě v první sérii v prádelně, na konci první sérii Ross odjel do Číny a Rachel si uvědomila, že ho také miluje. Ross se vrátil s přítelkyní Julií, se kterou se ale nakonec kvůli Rachel rozešel. Jejich vztah se začal rozpadat, protože Ross žárlil na kolegu Rachel Marka. Po několika hádkách se Rachel rozhodla dát si pauzu, což Ross špatně pochopil a vyspal se s \"dívkou od kopírky\" Chloe. Později se vzali v Las Vegas, o čemž ale kvůli množství vypitého alkoholu pomalu ani nevěděli a brzy se rozvedli. Jednou spolu opět strávili noc, ale Rachel poté otěhotněla a na konci osmé série se jim narodila holčička Emma. V posledním díle se dali znovu dohromady.\n\nBen je manželský syn Rosse a jeho první exmanželky Carol. Na to, že je těhotná, se přišlo až tehdy, kdy se rozváděli a Carol již chodila se Susan. \n\nEmma je nemanželská dcera Rosse a Rachel. Rachel otěhotněla, při jednom z jejich milostných vzplanutí a rozhodli se s Rossem vychovávat Emmu sami, ač nebudou ani pár ani manželé. Emmě je v poslední epizodě jeden rok. Emma má z otcové strany nevlastního bratra Bena Gellera.\n"}
{"id": "117617", "url": "https://cs.wikipedia.org/wiki?curid=117617", "title": "Slezskomoravská dráha", "text": "Slezskomoravská dráha\n\nSLEZSKOMORAVSKÁ DRÁHA a.s. (VKM: SMD) je železniční společnost, která byla založena roku 1994 v Ostravě.\n\nMajoritními vlastníky jsou Jiří Uherek a Petr Majola. Druhý jmenovaný je zároveň předsedou představenstva a ředitelem společnosti.\n\nSpolečnost se věnuje zejména provozování dráhy i provozování drážní dopravy na menších vlečkách.\n\nDále se zabývá provozování dopravy na celostátních a regionálních drahách. Na těchto tratích se zabývá především dopravou pro různé stavební firmy, tj. dopravou stavebního materiálu pro rekonstrukce a modernizace železničních tratí a stanic, provozováním stavebních vlaků přímo na jednotlivých stavbách apod.\n\nSMD byla první soukromou železniční společností v ČR, které se podařilo prolomit monopol Českých drah na mezinárodní železniční dopravu. V roce 2003 se této společnosti podařilo provézt několik nákladních vlaků přes hraniční přechod Mosty u Jablunkova - Čadca. Jednalo se o přepravy ucelených vlaků pro společnost BorsodChem z Ostravy do maďarské Kazincbarciky.\n\nDrážní dopravu na Slovensku provozuje Slezskomoravská dráha prostřednictvím firmy SMD, s.r.o., Čadca, která má částečně stejné vlastníky jako česká SMD.\n\nLokomotivní park této společnosti je poměrně pestrý, jedná se však pouze o motorové lokomotivy zakoupené z druhé ruky.\n\nPro posun na vlečkách se používají především malé lokomotivy řady 701, případně větší třínápravové stroje řady 710. Pro vozbu lehčích stavebních vlaků používá především lokomotivy řad 716, pro těžší vlaky jsou pak určeny stroje řad 721, 740 a 770.\n\n"}
{"id": "117618", "url": "https://cs.wikipedia.org/wiki?curid=117618", "title": "Bilbo Pytlík", "text": "Bilbo Pytlík\n\nBilbo Pytlík (, v hobitštině \"Bilba Labingi\") je fiktivní postava, hlavní představitel románu \"Hobit\" od J. R. R. Tolkiena a vedlejší postava navazující trilogie \"Pán prstenů\". Patří do rasy hobitů a byl prvním nositelem prstenu ve Středozemi, který se Jednoho prstenu vzdal dobrovolně.\n\nBilbo Pytlík se narodil roku 2890 Třetího věku jako jediný potomek Bungo Pytlíka a Belladony Bralové.\n\nJak se píše v knize \"Hobit, aneb cesta tam a zase zpátky\" a je upřesněno v trilogii \"Pán Prstenů\", v roce 2941 Třetího věku Bilba společně navštívili Gandalf a 13 trpaslíků, vedených Thorinem Pavézou. Nakonec Bilba přesvědčili, aby s nimi šel na výpravu k Osamělé hoře. Trpaslíky pak zachránil hned z několika situací, kdy jim šlo o život.\n\nV průběhu jejich cesty se Bilbo ztratil v Mlžných horách, kde se dostal až do jeskyně, kde potmě nahmatal Jeden prsten, který patřil stvoření zvanému Glum. Poté Bilbo potkal i samotného Gluma a uzavřeli dohodu. Pokud Bilbo vyhraje nad Glumem v pokládání hádanek, Glum ho vyvede z hor. Pokud vyhraje Glum, může Bilba sežrat. V průběhu hádanek hobit také vyzradil své jméno a jméno země, odkud pochází, což mělo mnohem později dohru v trilogii \"Pán Prstenů\". Bilbo nakonec Gluma přelstil záludnou otázkou, „co mám v kapse“. Glum dohodu nesplnil a odhodlal se na Bilba zaútočit, ale ten zjistil, že Prsten propůjčuje neviditelnost a sledováním Gluma nakonec cestu z bludiště pod Mlžnými horami našel sám.\n\nBilbo pak pokračoval s trpaslíky dál, až se dostali do Temného hvozdu. Zde je vysvobodil ze spárů pavouků a lesních elfů a v sudech se po řece dostali až do města pod Osamělou horou. Drak, který v hoře sídlil, byl zabit, ale Bilbo byl zraněn v Bitvě pěti armád. Nakonec se uzdravil a v pořádku vrátil do Kraje.\n\nRoku 2989 Třetího věku si adoptoval Froda, který osiřel po nehodě svých rodičů. V průběhu svého života Bilbo několikrát Prsten použil, například když se chtěl skrýt před svými příbuznými, Pytlíky ze Sáčkova. Vlastnil jej po celých 60 let, aniž tušil, co vlastně ve skutečnosti Prsten je.\n\nTen mu prodlužoval život, ale Bilbo se na něm stával čím dál tím víc závislý a měl jej pořád u sebe v kapse. V den jeho 111. narozenin se však po Gandalfově výzvě Prstenu vzdal a nechal ho Frodovi, stejně jako celé Dno Pytle. Odešel z Kraje a víckrát ho zde nikdo nespatřil. Odcestoval společně s třemi trpasličími přáteli do Roklinky, kde se usadil a pokračoval ve své knize o putování k Osamělé hoře.\n\nJak se píše v závěru trilogie \"Pán Prstenů\", roku 3021 Třetího věku se vydal společně s Frodem, Gandalfem, Elrondem a Galadriel do Šedých přístavů a nastoupil na loď do Valinoru, kde v poklidu dožil. Byl také prohlášen druhým nejstarším hobitem v celé Středozemi (starší byl pouze Sméagol-Glum).\n"}
{"id": "117624", "url": "https://cs.wikipedia.org/wiki?curid=117624", "title": "Pojistná smlouva", "text": "Pojistná smlouva\n\nPojistná smlouva je smlouvou o finančních službách, ve které se pojistitel zavazuje v případě vzniku pojistné události poskytnout pojistníkovi nebo třetí osobě ve sjednaném rozsahu pojistné plnění a pojistník se zavazuje platit pojistiteli pojistné.\n\nPojistná smlouva je právní dokument, na základě kterého vzniká smluvní vztah a má především blíže specifikovat:\nPojistná smlouva, Všeobecné pojistné podmínky a případná Smluvní ujednání musí být v souladu  s vyšší  právní normou, kterou je Zákon o pojišťovnictví a Občanský zákoník.\n\nPojistná smlouva je upravena zejména občanským zákoníkem (§ 2758 - § 2872). Některé vztahy účastníků pojištění pak upravují také zvláštní předpisy, jako je např. zákon č. 168/1999 Sb., o pojištění odpovědnosti z provozu vozidla.\n\nPojistné vztahy účastníků pojištění uzavřeného mezi 1. 1. 2005 - 31. 12. 2013 se řídí zákonem o pojistné smlouvě. Pojistné vztahy účastníků pojištění uzavřeného před 1. 1. 2005 se řídí ustanoveními části osmé hlavy patnácté starého občanského zákoníku (§ 788–828).\n\nPojistná smlouva musí mít písemnou formu, s výjimkou případů, kdy zakládá pojištění s pojistnou dobou kratší než 1 rok (krátkodobé pojištění).\n\nJako potvrzení o uzavření smlouvy vydá pojistitel pojistníkovi pojistku. Byla-li smlouva uzavřena v písemné formě, uvede pojistitel v pojistce alespoň\nNebyla-li smlouva uzavřena písemně, obsahuje pojistka dále ještě:\n\nPojistné podmínky vymezí zpravidla podrobnosti o vzniku, trvání a zániku pojištění, pojistnou událost, výluky z pojištění a způsob určení rozsahu pojistného plnění a jeho splatnost.\n\nK uzavření pojistné smlouvy je třeba, aby nabídka byla přijat ve lhůtě, kterou navrhovatel určil, a neurčil-li ji, do 1 měsíce ode dne, kdy osoba, které byl návrh určen, tento závazek obdržela (je-li podmínkou uzavření pojistné smlouvy lékařská prohlídka, pak tato lhůta činí 2 měsíce). Nabídku pojistitele může pojistník přijmout i včasným zaplacením pojistného ve výši uvedené v nabídce.\n\nPojistitel má:\n\nPojistník má:\n\nPoruší-li pojistník nebo pojištěný některou z povinností, následkem čehož bylo stanoveno nižší pojistné nebo porušení povinností mělo podstatný vliv na vznik, průběh nebo rozsah pojistné události, může pojistitel úměrně snížit pojistné plnění.\n\nPojistitel může odmítnout plnění ze smlouvy, byla-li příčinou pojistné události skutečnost, o které se dozvěděl až po vzniku pojistné události, kterou při sjednávání pojištění nebo jeho změny nemohl zjistit v důsledku zaviněného porušení povinnosti k pravdivým sdělením a pokud by při znalosti této skutečnosti při uzavírání smlouvy tuto smlouvu neuzavřel nebo pokud by ji uzavřel za jiných podmínek.\n\n\n\n"}
{"id": "117627", "url": "https://cs.wikipedia.org/wiki?curid=117627", "title": "CP737", "text": "CP737\n\nCP737 (Code Page 737, CP 737, IBM 737, OEM 737) je znaková sada používaná pod operačním systémem MS-DOS pro psaní řečtiny. Byla oblíbenější, než CP869.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117636", "url": "https://cs.wikipedia.org/wiki?curid=117636", "title": "Automobilová diagnostika", "text": "Automobilová diagnostika\n\nAutomobilová diagnostika je diagnostika digitálně pracujících řídicích jednotek (Electronic Control Unit) v automobilech. Koncem 80. let 20. století vznikla potřeba diagnostiky těchto systémů. Postupem času byla vyvinuta řada diagnostických protokolů. Z počátku byly tyto protokoly proprietární. V polovině 90. let došlo k vytvoření několika protokolů, ze kterých vznikly různé odnože. Tyto protokoly jsou využívány v různé podobě až do dnešní doby. Koncem 90. let 20. století byly dále standardizovány protokoly, které si kladly za cíl sjednotit formu diagnostiky a jednotlivých příkazů a tím snížit náklady na vývoj ECU.\n\nV počátcích měla každá automobilka svůj vlastní standard a normy, což bylo velkým problémem hlavně pro multiznačkové servisy, jelikož musely pořizovat více diagnostických přístrojů. Od roku 2000 se již výstupy z řídících jednotek více-méně standardizují. Vznikl tak jednotný soubor norem OBD2 [On Board Diagnostic], který sjednocuje normy ISO 9142, ISO 14230, SAE J 1979, SAE J1850. Toto sjednocení začalo platit v USA od roku 1996, v Evropě pak od roku 2000. Tento soubor norem OBD se ještě dělí na EOBD [Evropské OBD], a JOBD [Japonské OBD].\n\nVozidla podporující tyto sjednocené normy disponují ve většině případů 16pólovou obdélníkovou zásuvkou pro připojení diagnostiky, která je u všech současných vozidel umístěna v kabině, v dosahu řidiče. Norma EOBD využívá pro komunikaci s vozem vedení K-LINE (v zásuvce pin 7), některé nové vozy od roku 2004 využívají sběrnici CAN (v zásuvce pin 6 a 14). Americké vozy z produkce General Motors využívají J1850 VPW (pin 2), vozy Ford do roku 2003 K-Line nebo J1850 PWM (piny v zásuvce č. 2 a 10). Nástroj pro diagnostiku OBD se tedy pomocí některé z norem spojí s řídící jednotkou motoru a umožní tak kompletní diagnostiku. Problémem ovšem zůstává provedení samotné zásuvky. I když normy byly sjednoceny, někteří výrobci udržují svůj vlastní tvar zásuvky, což je nutné řešit redukcemi.\n\n\nDiagnostika ECU probíhá po připojení diagnostického přístroje k vozidlu prostřednictvím diagnostické zásuvky. Tato zásuvka bývá umístěna většinou v blízkosti sedadla řidiče nebo v motorovém prostoru. Do roku 1996 používali jednotliví výrobci vlastní zásuvky, po roce 1996 došlo v USA a následně po celém světě ke sjednocení, a vozidla byla vybavována zásuvkou OBD-II (CARB).\n\nPro diagnostiku (přenos dat) se používá několik typů fyzických vrstev. Zpočátku se jednalo o tzv. ISO9141 K-Line a L-Line, sběrnici SAE J1850 VPW a PWM. Od roku 2000 dochází k postupnému nahrazování sběrnicí CAN (Controller Area Network). Bezdrátová komunikace není využita.\n\nAutorizované servisy pro jednotlivé značky mají k dispozici od výrobce vozidla diagnostické přístroje. Většinou je takovéto zařízení přístupné jen a pouze autorizovaným společnostem, domácí dílny a neznačkové servisy se musí spokojit s alternativními produkty od třetích stran.\n\n\n"}
{"id": "117637", "url": "https://cs.wikipedia.org/wiki?curid=117637", "title": "CP857", "text": "CP857\n\nCP857 (Code page 857, CP 857, IBM 857, OEM 857) je znaková sada používaná pod operačním systémem MS-DOS k psaní turečtiny.\n\nCP857 je založena na CP850, ale s mnoha změnami. Obsahuje všechny znaky z ISO 8859-9.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117638", "url": "https://cs.wikipedia.org/wiki?curid=117638", "title": "CAN bus", "text": "CAN bus\n\nCAN (Controller Area Network) je sběrnice, využívaná nejčastěji pro vnitřní komunikační síť senzorů a funkčních jednotek v automobilu, z čehož plyne také použití pro automobilovou diagnostiku. Z této aplikační oblasti se CAN rychle rozšířil také do sféry průmyslové automatizace. Jedná se o sériovou datovou sběrnici, vyvinutou firmou Robert Bosch GmbH. Elektrické parametry fyzického přenosu jsou specifikované normou ISO 11898. Maximální teoretická rychlost přenosu na sběrnici je 1 Mb/s. CAN patří k průmyslovým komunikačním sítím označovaným jako provozní sběrnice, fieldbus.\n\nSíťový protokol detekuje přenosové chyby vzniklé od okolních elektromagnetických polí. Data se odesílají v rámcích, každý rámec může obsahovat až 8 datových bajtů. Každý rámec obsahuje kromě datového obsahu tzv. identifikátor, sběrnice CAN nepoužívá žádnou jinou \"adresu\". Identifikátor definuje obsah přenášené zprávy a zároveň i prioritu zprávy při pokusu o její odeslání na sběrnici. Vyšší prioritu mají zprávy s nižší hodnotou identifikátoru. Jedna zpráva může být přijata několika zařízeními.\n\nAby zpracování všech přenosových požadavků sítě CAN souhlasilo s dobou reakce omezenou nejnižší přípustnou přenosovou rychlostí, protokol CAN vždy používá bitovou arbitráž, garantující deterministický přístup na sběrnici. Bitová arbitráž v průběhu 13 (standardní formát) nebo 33 (rozšířený formát) bitových period určí stanici, která stanice může vysílat na sběrnici. Na rozdíl od arbitráže (rozhodovací metody) pomocí CSMA/CD (používané například u ethernetu) tyto nedestruktivní metody zajišťují, že při \"konfliktu\" na sběrnici nedochází ke zpoždění vysílání zprávy s nejvyšší prioritou. Sběrnice a protokol CAN na úrovni hardware rozhoduje která zpráva má \"přednost v jízdě\".\n\nDatové přenosy v rámci CAN používají bezztrátovou bitovou arbitrační metodu pro stavové rozhodování. Tato arbitrační metoda požaduje, aby všechny uzly v této CAN síti byly synchronizovány a připraveny ke vzorkování ve stejnou dobu. To je důvod, proč někteří CAN nazývají synchronní sběrnicí. Bohužel, termín synchronní je zde nepřesný, jelikož data jdou odesílána bez hodinového signálu, jak je tomu u obvyklého asynchronního přenosu.\n\nSpecifikace sběrnice CAN užívají termíny \"dominantní\" a \"recesivní\" (ustupující) bity, ve kterém dominantní bit je logická 0 (aktivně řízen napětím vysílače) a recesivní je logická 1 (pasivně vybitá do zdroje přes rezistor). Stav nečinnosti je reprezentován ústupovou úrovní, tím pádem logickou 1. Pokud jeden uzel vysílá dominantní bit a další uzel vysílá recesivní bit, naskytla se zde kolize a větší prioritu má dominantní bit. To ve výsledku znamená, že zde není žádné zpoždění pro zprávy vysoké priority a uzel, který vysílal recesivní bit, se automaticky pokusí o opětovné přeposlání po šesti bitech hodinového signálu, po ukončení přenosu dominantní zprávy. Tímto se CAN stává velmi vhodným komunikačním systémem pro komunikaci v reálném čase.\n\nPřesná napěťová úroveň pro logickou 1 a logickou 0 závisí na použité fyzické vrstvě, ale základní principy CAN požadují, aby každý uzel naslouchal data v CAN síti, včetně dat, která jsou vysílána vysílacím uzlem. Pokud je logická 1 vysílána všemi vysílacími uzly ve stejnou dobu, tak logická 1 je viděna všemi uzly, včetně vysílacích i přijímacích uzlů. Stejně tak, když je všemi vysílacími uzly ve stejnou dobu vysílána logická 0, tak všechny uzly vidí logickou 0. Vysílá-li se jedním, nebo více uzly logickou 0 a zároveň je vysílána jinými uzly logickou 1, tak je logická 0 viděna všemi uzly, včetně vysílacích uzlů, které vysílaly logickou 1. Pokud uzel vysílá logickou 1, ale vidí logickou 0, uvědomí si kolizi a přestane vysílat. Užíváním tohoto principu přestane jakýkoliv uzel vysílající logickou 1 vysílat, nebo přijde o arbitraci. Uzel, který o arbitraci přišel, zařadí svoji zprávu do fronty pro opětovné odeslání v pozdější době a CAN rámec proudu dat pokračuje bez problému, dokud nevysílá pouze jeden uzel. To znamená že uzel, který jako první vysílá logickou 1 přijde o arbitraci. Poněvadž 11 bitový identifikátor (nebo 29 bitový pro CAN 2.0B) je vysílán všemi uzly na začátku rámce CAN, uzel s nejnižším identifikátorem vysílá více nul na začátku rámce a tak tento uzel získá nejvyšší prioritu nebo arbitraci.\n\nNapříklad, uvažujme o síti CAN s 11 bitovým identifikátorem (ID) se dvěma uzly s ID 15 a 16 (binárně 00000001111 a 00000010000). Pokud tyto dva uzly vysílají ve stejnou dobu, oba nejdříve vyšlou startovací bit a poté prvních 6 čísel z jejich ID, bez jakéhokoliv arbitračního rozhodnutí.\nPoté co je odeslán osmý bit, uzel s ID 16 vyšle logickou 1 (ústup) a uzel s ID 15 vyšle logickou 0 (dominance). Pokud toto nastane, uzel s ID 16 ví, že přestože vysílal logickou 1 vidí logickou 0 a že se vyskytla kolize a přijde proto o arbitraci. Přestane proto vysílat a uzel s ID 15 může pokračovat ve vysílání bez ztráty dat. Uzel s nejnižším ID vyhraje arbitraci vždy a proto má největší prioritu.\n\nPřenosové rychlosti až do 1 Mbit/sekundu jsou možné pro vzdálenosti do 40 m. Snižováním přenosových rychlostí můžeme docílit vyšších vzdáleností (například 500 m máme rychlost 125 kbit/sekundu). Vylepšený standard CAN FD umožňuje zvýšení přenosových rychlostí po arbitraci a může zvýšit rychlost v dané datové sekci až na osminásobek arbitrační přenosová rychlost.\n\nID zpráv musí být na každé sběrnici CAN unikátní, jinak by 2 uzly mohly pokračovat v odesílání až za konec arbitračního pole (ID) a způsobit chybu.\n\nNa začátku roku 1990 byla volba ID pro zprávy vytvořena jednoduše na bázi identifikace typu dat a odesílacího uzlu; avšak, když se ID začalo používat i pro výběr priority zprávy, vedlo to ke špatným výsledkům v oblasti aplikací operujících v reálném čase. V těchto případech při nízkém, přibližně 30% zužitkováním, bylo nutno zařídit, aby všechny zprávy dosáhly svého cíle ve stanovený čas (deadline). Avšak, pokud jsou namísto toho ID přiřazovány podle krajního stanoveného času pro doručení zprávy, tím je menší ID zprávy a tím má větší zprávu větší prioritu. Při tomto řešení má sběrnice CAN využití kolem 70–80 %, než se začnou nestíhat dodržovat deadline.\n\n"}
{"id": "117644", "url": "https://cs.wikipedia.org/wiki?curid=117644", "title": "CP858", "text": "CP858\n\nCP858 (Code page 858, CP 858, IBM 858, OEM 858) je znaková sada používaná pod operačním systémem MS-DOS určená pro zápis západoevropských jazyků.\n\nSady CP 858 a CP 850 se liší znakem s kódem 0xD5: v CP850 jde o písmeno ‚i‘ bez tečky (ı), místo kterého obsahuje CP 858 symbol eura (€).\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117648", "url": "https://cs.wikipedia.org/wiki?curid=117648", "title": "Heart of Midlothian FC", "text": "Heart of Midlothian FC\n\nHeart of Midlothian FC (často označováno jen jako Hearts či Jambos) je fotbalový klub ze skotského Edinburghu, který hraje Scottish Premiership.\n\nHeart of Midlothian Football Club (běžně známý jako Hearts nebo Jambos) je skotský profesionální fotbalový klub založený v Gorgie , v západní části Edinburghu. Je jedním ze dvou skotských klubů v tomto městě, kteří hrají Scottish Premiership, další je rival Hibernian FC. Heart of Midlothian FC jsou nejstarší fotbalový klub ve městě, založený v roce 1874 skupinou přátel z tanečního klubu Heart of Midlothian Dancing Club. Moderní klubový znak je odvozen od mozaiky Heart of Midlothian na městské Royal Mile. Barvy týmu jsou kaštanově hnědá a bílá. Hearts hrají své domácí zápasy na Tynecastle Stadium se současnou kapacitou 17 420, kde hrají již od roku 1886.\n\nHearts vyhráli skotský ligový titul čtyřikrát, naposledy v sezoně 1959/60, kdy také získali Skotský ligový pohár a tím jako jediný klub mimo Celtic FC a Rangers FC získali double. Známý je hlavně tým z roku 1957-1958, kdy tým k zisku titulu vedli Jimmy Wardhaugh, Willie Bauld a Alfie Conn st., kteří byli známí jako The Terrible Trio, v této sezóně vytvořili Hearts rekord v počtu vstřelených branek v lize (132) a stali se jediným týmem, který zakončil sezónu s brankovým rozdílem větším než 100 (103). Skotský pohár vyhráli Hearts osmkrát, naposledy v roce 2012, po výhře 5:1 nad městským rivalem Hibernian FC a Skotský ligový pohár vyhráli čtyřikrát, naposledy v roce 1962 po vítězství 1:0 proti Kilmarnock FC. Jejich poslední finálová účast byla v roce 2012, když prohráli 2:3 se St. Mirren FC.\n\nV roce 1958 se Hearts stali teprve třetím skotským a pátým britským týmem, který se zúčastnil evropské soutěže. Klub dosáhl čtvrtfinále Poháru UEFA v ročníku 1988/89, kde prohrál těsně s německým gigantem Bayernem Mnichov 1:2. Hearts jsou první skotský tým mimo Celtic či Rangers, který hrál kvalifikaci Ligy mistrů UEFA a to v roce 2006.\n\nV současné době jsou Hearts v administraci, do této doby byl majoritním vlastníkem od roku 2005 litevský podnikatel Vladimir Romanov.\n\nZa Hearts hráli čtyři Češi, Michal Pospíšil, Roman Bednář, Luděk Stracený a v sezónách 2005/06 a 2010-2012 hrál za klub i Rudolf Skácel, který nastřílel v sezóně 2005/2006 16 gólů a v sezónách 2010-2012 celkem 25 gólů. Od května 2018 za Hearts hraje brankář Zdeněk Zlámal, který do skotského klubu přestoupil ze Zlína.\n"}
{"id": "117651", "url": "https://cs.wikipedia.org/wiki?curid=117651", "title": "OBD-II", "text": "OBD-II\n\nProtokol OBD-II (On-Board Diagnostics) je definovaný normami ISO9141, J1962, J1850 a ISO-15765 slouží k diagnostice emisních systémů osobních automobilů.\n\nV roce 1996 v USA vyšly v platnost standardy označované souhrnně jako OBD-II. Tyto normy definují požadavky na každé vyrobené vozidlo za účelem možnosti digitální diagnostiky systémů ovlivňujících emise vozidla (zejména motor a automatická převodovka).\nPro evropské výrobce osobních automobilů je norma závazná od roku 2000 pro vozidla s benzínovými motory a od roku 2003 pro vozidla s naftovými motory.\n\nDále standardy ISO 9141 a SAE J1850 definují povinnou fyzickou vrstvu pro komunikaci s emisními systémy. Každé vozidlo vyrobené po roce 1996 musí obsahovat alespoň jedno diagnostické vedení definované těmito standardy.\n\nV roce 2003 byly tyto normy rozšířeny o diagnostiku emisních systémů přes sběrnici CAN-BUS. Ta je definována ve standardu ISO 15765-1 a ISO 15765-4.\n\nDiagnostika OBD-II umožňuje spojení pouze s řídicími jednotkami týkajících se emisních systémů osobních automobilů, nelze se spojit např. s řídicí jednotkou airbagu, palubního počítače, navigace, rádia, apod. Pro diagnostiku celého vozidla je nutné použít speciální diagnostické programy, např. VCDS/VAG (pro Volskwagen/Audi/Skoda/Seat), FoCOM (Ford/Volvo), FiCOM (Fiat/Alfa/Lancia), HiCOM (Hyundai/Kia), BimCOM (BMW/Mini), ToCOM (Toyota/Lexus), OpCom (Opel) apod.\n\nOBD-II diagnostika poskytuje následující funkce:.\n\n\nUkázky OBD-II diagnostiky na PC:\n\nNad rámec shora uvedených norem jsou běžně používány další normy definující další funkce OBD-II diagnostiky, případně rozšíření specifické pro výrobce (které nejsou definovány žádnou veřejnou normou).\n\n\nKaždý výrobce může využít určitých funkcí OBD-II diagnostiky pro své vlastní testy a rozšíření. V praxi téměř každý automobil obsahuje funkce, které jdou nad rámec OBD-II norem a nejsou běžnými OBD-II nástroji dostupné (např. nastavování různých parametrů vozidla, kódování immobilizéru, regenerace DPF filtru, apod.)\n"}
{"id": "117658", "url": "https://cs.wikipedia.org/wiki?curid=117658", "title": "CP860", "text": "CP860\n\nCode page 860 (CP 860, IBM 860, OEM 860) je znaková sada používaná pod operačním systémem MS-DOS pro psaní portugalštiny.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117664", "url": "https://cs.wikipedia.org/wiki?curid=117664", "title": "Volkswagen Transport Protocol", "text": "Volkswagen Transport Protocol\n\nVolkswagen Transport Protocol (zkratka VW TP) je protokol používaný k diagnostice řídicích jednotek ve vozidlech skupiny VW po sběrnici CAN-BUS.\n\nKomunikační protokol \"VW TP 1.6\" je použit pouze pro účely komunikace mezi řídícími jednotkami ve vozidle (\"K↔CAN gateway\" vs. řídící jednotka). Diagnostický tester s tímto protokolem nemusí vůbec pracovat, protože \"K↔CAN gateway\" převádí všechny požadavky mezi \"K-Line (KW-1281)\" a sběrnicí \"CAN-BUS\" (\"VW TP 1.6\"). Protokol \"VW TP 1.6\" je velmi podobný \"VW TP 2.0\", který je popsán v následujícím oddílu, s několika odlišnostmi.\n\n\nKomunikace protokolu \"VW TP 2.0\" probíhá po vysokorychlostní sběrnici \"CAN\" (např. s budičem \"PCA82C250\") na rychlosti 0.5 Mbit/s s použitím 11 bitových identifikátorů. Protokol VW TP 2.0 přenáší požadavky shodné s protokolem \"KWP2000\", jedná se tedy pouze o transportní vrstvu. Při zahájení komunikace diagnostický tester vyšle \"CAN frame „initconn“ s ID 0x200\". Tester nevyplňuje položky \"TX ID\", pouze \"RX ID\". Do těchto položek je dosazena hodnota identifikátoru, na kterém bude v průběhu další komunikace tester odesílat data. Používají se pouze hodnoty 0x300 – 0x310. Je-li vyzvaná ECU v systému přítomna, odpoví s ID 0x200+\"<adresa ECU>\" rámcem se stejným formátem, ale vyplněnými hodnotami identifikátoru \"TX ID\".\n\nPo přijetí tohoto rámce probíhá veškerá komunikace s novými identifikátory, které si vyměnil tester s ECU. První požadavek testeru by měl být \"ConnSetup\", při kterém se s ECU „dohodne“ na časování. V případě, že neprobíhá žádná aktivní komunikace, musí tester pravidelně posílat požadavek \"ConnTest\". Výměna diagnostických požadavků je realizována rámcem \"Data\". Odesílající strana může v kterémkoliv rámci nastavit požadavek na potvrzení příjemcem, v takovém případě je před odesláním dalšího rámce požadováno potvrzení rámcem \"Acknowledge\". První datový rámec obsahuje ve druhém bajtu celkovou délku požadavku, následující datové rámce tuto informaci nenesou. Délka je následována daty diagnostického požadavku. Je-li požadavek delší než 6 bajtů, jsou odeslány další datové rámce vždy s vyšším sekvenčním číslem až do úplného odeslání dat.\n\n"}
{"id": "117670", "url": "https://cs.wikipedia.org/wiki?curid=117670", "title": "Juliova množina", "text": "Juliova množina\n\nJuliova množina je pojem z komplexní dynamiky. Komplexní dynamika studuje dynamické systémy definované pomocí iterací funkcí na komplexní rovině. Jedná se o doplněk Fatuovy množiny. Neformálně se jedná o takové body komplexní roviny, které vykazují chaotické chování – i malá perturbace drasticky změní chování takového bodu při iteraci. Naopak, Fatuova množina obsahuje takové body, které se chovají během iterací podobně – chovají se 'regulárně'. Hranice takovéto množiny často tvoří fraktál. Poprvé byly tyto množiny popsány francouzskými matematiky Gastonem Juliou a Pierrem Fatou. Juliova množina funkce \"f\" se typicky značí jako \"J(f)\" a Fatouva množina jako \"F(f)\".\n\nDá se ukázat, že pro komplexní polynom \"p\" řádu alespoň 2 platí následující:\n\nJuliovy množiny vznikají velice snadno. Zvolíme jedno libovolné komplexní číslo \"c\", které bude charakterizovat množinu. A nyní pro každý bod komplexní roviny \"z\" zjistíme, zda neustálým mocněním \"z\" a přičítáním konstanty \"c\" diverguje. \nPokud nediverguje, patří bod do množiny. V praxi vypadá výpočet velmi snadno: Zkoumané číslo \"z\" je umocněno a je k němu přičtena konstanta \"c\". Pokud je výsledek v absolutní hodnotě větší než 2, bod nepatří do množiny. Pokud je menší, zopakuje se výpočet. Jestliže ani po několika iteracích nepřesáhne výsledek hodnotu 2, patří bod do Juliovy množiny. Na počtu provedených iterací (v ideálním případě nekonečno) závisí ostrost detailů zobrazené množiny. Podle počtu iterací, po kterých absolutní hodnota bodu \"z\" překročí 2, lze danému bodu přiřadit barvu a získat tak různé barevné přechody, přestože správně by graf Juliovy množiny měl být pouze dvoubarevný (patří/nepatří).\n\n\n"}
{"id": "117673", "url": "https://cs.wikipedia.org/wiki?curid=117673", "title": "Fraktál Newton", "text": "Fraktál Newton\n\nFraktál Newton je obrazec z teorie chaosu, resp. fraktální geometrie.\n\nJohn Hubbard přednášel svým studentům na jedné univerzitě základy diferenciálního a integrálního počtu. Aby nebyl výklad příliš nudný, zpestřoval jej občas zajímavými otázkami a příklady. Jednou vysvětloval výpočet kořenů polynomu Newtonovu metodou (metoda tečen). Tato metoda spočívá v postupném zpřesňování výsledku. Na začátku si zvolíte náhodné číslo (bod na grafu) a spočítáte derivaci funkce v tomto bodě. Tato derivace určuje směrnici tečny, která by měla protnout osu x1. V bodě, kde ji tečna protne, uděláte kolmici, která protne graf funkce. A v bodě, kde kolmice protíná graf, zase spočítáte derivaci a proces opakujete od začátku. Takto se postupně blížíte ke kořeni funkce. Jenže když má funkce víc kořenů, ke kterému se výpočet vydá? V reálném oboru není zase tak velký problém určit „cílový“ kořen. Jenže jak je tomu v oboru komplexních čísel?\n\nTuto otázku položil Hubbard také svým studentům. Původně si myslel, že půjde o triviální záležitost, ale nebylo tomu tak. Představa všech studentů byla taková, že se komplexní rovina rozdělí na několik ploch, které budou jednoznačně odděleny a určí ke kterému řešení bude výpočet konvergovat. Jenže tak se to nestalo. K velikému překvapení všech se na rozhraní ploch začaly objevovat záhadné obrazce. V jednu chvíli se zdálo, že řešením bude jeden z kořenů, když náhle začalo směřovat ke kořenu zcela vzdálenému, který nikdo nečekal.\n\nHubbard začal intenzivně zkoumat velice jednoduchou rovnici \"x - 1 = 0\". V oboru reálných čísel má jen jedno řešení. V komplexním oboru jsou řešení ovšem celkem tři. Hubbard si zobrazil na počítači rovinu komplexních čísel a barevně označil body, které konvergují vždy k určitému kořenu. Tak mu vznikl trojbarevný obrázek, který měl na rozhraních velice zajímavé obrazce. Vypadalo to jako pohoří, ze kterého pustíme míč a ten se skutálí do údolí, které je řešením. Nečekaně se ovšem stalo, že na rozhraní dvou barevných ploch se po zvětšení objevila i barva třetí. Míč by tedy zvolil dlouhou klikatou cestu a dokutálel se k nejvzdálenějšímu řešení.\n\nTato rovnice se stala základní pro fraktál označovaný jako Newton. Podobně jako u ostatních fraktálů zde nalezneme mnoho zajímavých vlastností. Tento fraktál je samozřejmě soběpodobný, takže po zmenšení nalezneme zase podobné motivy jako v celém fraktálu.\n\n"}
{"id": "117676", "url": "https://cs.wikipedia.org/wiki?curid=117676", "title": "CP869", "text": "CP869\n\nCP869 (Code page 869, CP 869, IBM 869, OEM 869) je znaková sada používaná pod operačním systémem MS-DOS pro psaní řečtiny.\nByla navržena aby obsahovala všechny znaky z ISO 8859-7.\n\nCP869 nebyla tak populární jako CP737.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117677", "url": "https://cs.wikipedia.org/wiki?curid=117677", "title": "CP861", "text": "CP861\n\nCP861 (Code page 861, CP 861, IBM 861, OEM 861) je znaková sada používaná pod operačním systémem MS-DOS pro psaní severskými jazyky.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117682", "url": "https://cs.wikipedia.org/wiki?curid=117682", "title": "Hercules Graphics Card", "text": "Hercules Graphics Card\n\nHercules (HGC) byla černobílá grafická karta, která se stala de facto standardem v počítačích IBM PC kompatibilních. Podporovala jeden textový režim ve vysokém rozlišení (kompatibilní s MDA) a jeden grafický režim. V roce 1984 stála oficiálně 499 dolarů, i když se prodávala i levněji. I přes to, že neexistoval standard pro ovládání této grafické karty (ani od IBM ani jako volání BIOSu), mnoho programů a her obsahovalo vlastní ovladače a pokládaly ji za standard (např. Lotus 1-2-3, AutoCAD, Prince of Persia).\n\nČernobílý Hercules umožňoval připojit do počítače i druhou barevnou grafickou kartu. Mnoho programů pak (zejména CAD) využívalo černobílý výstup jako druhou obrazovku, kde zobrazovaly pomocné informace.\n\nU prvních PC se používal buď Monochrome Display Adapter (MDA), nebo monitor Color Graphics Adapter (CGA). MDA uměl pouze textový režim s pěkným písmem 9x14, ale žádnou grafiku. CGA umělo zase grafiku (4 barvy), ale její textový režim s fontem 8x8 nebyl příliš vhodný pro lidské oko. Firma Hercules se tedy rozhodla vyrobit grafickou kartu, která bude kompatibilní s MDA a dokonce bude možné k HGC připojit MDA monitor. Její výhodou proti CGA/MDA je podpora grafického režimu, který také plně funguje na původním MDA monitoru. Pokračovatelem HGC byla karta Hercules Plus (HGC+), která uměla oproti svému předchůdci softwarově měnit font. Pokud chcete změnit font v kartě HGC, musíte ji vyměnit čip EPROM (2764). IBM nikdy nepodporovala HGC, takže například grafický režim HGC není podporován BIOSem (INT 0x10). Jeho nastavení si musí každý program provést sám přes porty. Pokud program při svém ukončení nenastaví zpět textový mód, začne se vše vypisovat do grafiky.\n\nHGC je podobně jako CGA postaven na základě čipu Motorola 6845 (nebo na VLSI obvodu, základem jehož architektury je 6845). 6845 řídí frekvence pro displej a šířku a výšku zobrazení. V naprosté většině případů se jedná o osmibitovou ISA kartu, která má na sobě třetí paralelní port. Na této kartě také bývá patice na čip EPROM se znakovou sadou. EPROM se znakovou sadou může být zakázána nastavením jumperu, stejně jako paralelní port. U některých karet je dokonce možné přenastavit base IO paralelního portu. HGC obsazuje IO porty 0x3b0-0x3bf, pro paralelní port pak base IO 0x3bc. Připojení k monitoru je přes 9pin connector samička CANNON. Všechny signály jsou TTL.\n\nKonektor je zapojen následovně:\n\n"}
{"id": "117683", "url": "https://cs.wikipedia.org/wiki?curid=117683", "title": "CP863", "text": "CP863\n\nCP863 (Code page 863, CP 863, IBM 863, OEM 863) je znaková sada používaná pod operačním systémem MS-DOS pro psaní francouzsky (hlavně v Kanadě)\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117688", "url": "https://cs.wikipedia.org/wiki?curid=117688", "title": "Podbaba", "text": "Podbaba\n\nPodbaba je místní název části pražských čtvrtí Dejvice a Bubeneč u Šáreckého potoka před jeho ústím do Vltavy, u Lysolajského potoka před soutokem se Šáreckým potokem a podél Vltavy. Její součástí jsou usedlosti Břetislavka, Jaroslavka, Helmrovka a další. Domky podél pobřeží Vltavy byly v minulých desetiletích postupně zbořeny v rámci modernizace a rozšiřování komunikace. \n\nÚzemí podél Šáreckého a Lysolajského potoka pod kopcem Baba bylo dle viničních zápisů nazýváno Podbabou již v 15. století. Dle jiného výkladu měla na těchto místech Bába, slovanská bohyně deštivého mračna, své svaté studánky a háje.\n\nPo roce 1848 vytvořily katastrální obce Lysolaje a Sedlec s osadou Podbaba místní obec. Podbaba byla v té době středem lysolajského společenského života, lysolajští byli například členy podbabské Dělnické besedy či Sokola. V Podbabě byla též pošta. V roce 1909 byla obec rozdělena.\n\n6. dubna 1851 byla zprovozněna Severní státní dráha (dnešní trať Praha – Děčín), vedoucí Podbabou údolím Vltavy. Přímo nad viaduktem u ústí Šáreckého potoka bývala od roku 1867 železniční zastávka Podbaba (od roku 1942 \"Praha-Podbaba\"). Zastávka byla roku 1949 zrušena kvůli malému obratu cestujících i nevyhovujícímu technickému provedení, její jméno nyní nese nová zastávka blíže Dejvicům. \n\nPodél řeky při Podbabě jezdí frekventované autobusové linky do Suchdola a do Roztok u Prahy. \n\nTrojice viaduktů (střední pro potok, krajní pro vozidla) propojující podbabskou ulici V Podbabě s pobřežní komunikací Podbabskou je mimořádně náročným místem pro řidiče autobusů PID (linky 116, 160, 355). Řidiči musí vynaložit mimořádný um, aby se jejich autobus s přesností na centimetry vešel do takzvaného „tunýlku“. Ve směru od řeky byly vjezdové podmínky při rekonstrukci Podbabské ulice zlepšeny, v opačném směru však i nadále autobusy vjíždění náročnou zatáčkou kolem skalního útvaru. \n\nV roce 2006 byl obnoven Podbabský přívoz přes Vltavu do Podhoří.\n\nPražané často říkají Podbaba více než kilometr vzdálené (tedy centru Prahy bližší) části Dejvic a Bubenče v okolí hotelu Crowne Plaza (dříve International). „Nádraží Podbaba“ se jmenuje i tamější zastávka autobusů a tramvají (autobusová zastávka u ústí Šáreckého potoka se jmenuje „V Podbabě“). V době, kdy název zastávky vznikl, vedla souvislá zástavba Podbaby až k této části Dejvic a bývalo zvykem pojmenovávat konečné zastávky nikoliv podle toho, kde leží, ale často i podle vzdálenějšího místa, k jehož obsluze slouží (podobně se například tramvajová konečná v Braníku svého času jmenovala Hodkovičky). Hydrologický ústav (dnes Výzkumný ústav vodohospodářský T. G. Masaryka, v. v. i.), nacházející se u řeky, a plavební komory se k Podbabě počítají.\n\n\n"}
{"id": "117689", "url": "https://cs.wikipedia.org/wiki?curid=117689", "title": "Německé euromince", "text": "Německé euromince\n\nNěmecké euromince jsou v oběhu od 1. ledna 2002. Německo je zakládajícím členem Evropské unie a také členem Evropské měnové unie.\n\nTyto mince mají tři rozdílné motivy pro tři skupiny mincí. Mince s hodnotou 1, 2 a 5 centů byly navržené Rolfem Lederbogenem, motiv pro mince 10, 20 a 50 centů byl navržen Reinhartem Heinsdorffem a mince 1 a 2 eura byly navrženy Heinzem Hoyerem a Sneschanou Russewa-Hoyerovou. Všechny motivy obsahují 12 hvězd symbolizujících Evropskou unii a rok vyražení. Kromě roku vyražení obsahují německé mince malé písmeno popisující mincovnu, ve které byla mince vyrobena (viz tabulka vpravo).\n\nV roce 1997 se devítičlenná porota po dlouhé práci shodla na německé orlici, Braniborské bráně a větvičce dubu jako na symbolech, které budou umístěny na německé euromince. Evropská unie žije z různorodosti národů a jejich kultur, což bylo bráno v potaz i při vytváření motivů na národní německé euromince. 1. ledna 2002 byly tyto mince vypuštěny do oběhu.\n\nNa některých mincích jsou zobrazeny motivy převzaté z bývalých marek a feniků, což vedlo ke sporům, protože se údajně staré a nové mince mohou plést.\n\nPro mince malé nominální hodnoty byl zvolen známý symbol, větvička dubu, která již zdobila mince německého feniku. Motiv pochází z návrhu Rolfa Lederbogena, profesora z Karlsruhe. Větvička dubu je považována mimo jiné za historický symbol Německa. V Německém spolku měli od roku 1815 všichni členové celní a měnovou svrchovanost. Symbol dubu se na německých mincích začal používat po Mnichovské měnové smlouvě v roce 1837, která z Německa vytvořila jednotnou hospodářskou oblast.\n\nBraniborská brána je charakteristický symbol německého hlavního města Berlína. Byla vystavěna v klasicistním slohu Carlem Gotthardem Langhansem a jedná se o nápadnou, kvadrigou korunovanou stavbu. Také tato budova zrcadlí německé dějiny. V Německé říši byla používána při slavnostních průvodech. Po druhé světové válce byla Braniborská brána symbolem rozdělení Německa, ale po pádu Berlínské zdi v roce 1989 se u ní východní a západní Němci sešli, a tím se brána stala symbolem znovusjednocení Německa. Od té doby je brána otevřena společnému Německu a stala se zároveň symbolem procesu evropského sjednocování. Motiv byl navržen umělcem Reinhartem Heinsdorffem.\n\nTento symbol visí ve všech jednacích sálech Německého spolkového sněmu a také je vystaven nad branami německých úřadů a velvyslanectví, kde označuje sídla německého politického dění. Také ho lze najít na cestovních pasech a průkazech jako grafický symbol, na úředních razítkách, ale i jako politickou karikaturu. Spolková orlice je od roku 1950 státním znakem Spolkové republiky Německo, kdy byl ve skoro identické formě převzat podle státního znaku Výmarské republiky od roku 1919. Orlice byla také znakem Německé říše od roku 1871. Návrh motivu pochází od Sneschany Russewa-Hoyerové a Heinze Hoyera z Berlína. Je vyobrazen na mincích 1€ a 2€. \n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "117690", "url": "https://cs.wikipedia.org/wiki?curid=117690", "title": "Desktop File System", "text": "Desktop File System\n\nDesktop File System je souborový systém vyvinytý firmou Programmed Logic Corp. Hlavni cíl tohoto filesystému je co nejefektivnější využití diskové kapacity pro malé unixové systémy s využitím komprese. DTFS je klasický inode-based filesystém. \n\nSouborový systém má následující strukturu: \n\n\nChybí oblast s Inody, ty jsou alokovány automaticky v datové oblasti. Tato vlastnost sice trochu zpomaluje systém, ale šetří místo na disku a nejste omezováni počtem inode. Každá inode, pokud je menší než n bloků, obsahuje odkazy na datové bloky. Pokud je větší, odkaz vede na tzv. direct blok, který obsahuje adresy na datové bloky. Pokud se inode nevejde ani do tohoto prostoru, obsahuje odkazy na tzv. indirect bloky. Ty obsahují adresy direct bloku a ty adresy datových bloku. Schéma vypadá následujícím způsobem:\n\nMísto teček jsou další odkazy. \n\nV tomto se jedná o téměř standardní unixový filesystém. Komprimovány jsou celé bloky, kvůli tomu není komprese tak účinná, ale random-access čtení je relativně rychlé. U každého data bloku je uvedeno, kolik obsahuje dekomprimovaných bajtů. Tato informace je uvedena i u příslušných direct/indirect bloků. Pokud chcete načíst pár bajtu z nějaké pozice, stačí projít strom a nalézt blok(y) obsahující čtená data a dekomprimovat je. Horší situace nastává, když doprostřed souboru chcete něco zapsat a data nelze zkomprimovat tak, aby se vešla do předchozích bloků. Potom je nutné jeden blok rozdělit na dva a přidat nový blok do stromu. Pokud již ve stromu není místo, je potřeba přidat další úroveň. Kvůli alokaci nových bloků „uprostřed“ souboru se často stává, že vznikají prázdné „díry“, neobsahující žádná data. Proto existuje daemon, který stará o presypávání dat a ničení takovýchto děr.\n"}
{"id": "117691", "url": "https://cs.wikipedia.org/wiki?curid=117691", "title": "CP855", "text": "CP855\n\nCP855 je znaková sada používaná pod operačním systémem MS-DOS pro psaní cyrilice. Není příliš používaná.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117692", "url": "https://cs.wikipedia.org/wiki?curid=117692", "title": "CP865", "text": "CP865\n\nCP865 (Code page 865, CP 865, IBM 865, OEM 865) je znaková sada používaná pod operačním systémem MS-DOS pro psaní severskými jazyky (kromě islandštiny, pro kterou se používá CP861).\n\nCP865 se liší od CP437 jen ve dvou bodech: 0x9B (ø místo ¢) a 0x9D (Ø místo ¥). Písmena Øø jsou potřeba pro dánštinu a norštinu.\n\nV BBS programu MBBS a jeho následníkovi BBBS, CP865 se označovalo jako IBN (na rozdíl od IBM, které bylo použito pro CP437).\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "117701", "url": "https://cs.wikipedia.org/wiki?curid=117701", "title": "Multics", "text": "Multics\n\nMultics ( ) byl inovativním předchůdcem dnešních operačních systémů, které používají multitasking. Projekt byl zahájen v roce 1964 a poslední známá instalace Multicsu ukončila činnost 31. října 2000 v Kanadském úřadu národní obrany. Multics je přímým historickým předchůdcem Unixu a je napsán v programovacím jazyce PL/1 a jazyce symbolických adres.\n\nHlavní nápad a vývoj Multicsu začal v roce 1964 v Cambridge, Massachusetts. Původně to byl kooperativní projekt vedený MIT (Project MAC s Fernandem Corbatóem) společně s General Electric a Bell Labs. Bell Labs odstoupilo v roce 1969, a v roce 1970 byl počítačový obchod GE převzat společností Honeywell.\n\nMultics byl koncipován jako komerční produkt pro GE, poté pro Honeywell, ale nebyl velmi úspěšný. Vzhledem k jeho mnoha novým a cenným nápadům, měl Multics významný vliv v oblasti počítačů, ačkoli byl vystavem posměchům tehdejších kritiků.\n\nMultics měl řadu funkcí, jejichž cílem bylo zajistit vysokou dostupnost tak, že by mohl podporovat výpočetní nástroj podobný telefonu. Pro dosažení tohoto cíle byla použita modulární hardwarová struktura a softwarová architektura. Systém mohl růst pouhým přidáním další výpočetní techniky, hlavní paměti, úložiště, atd.. Oddělené seznamy řízení přístupu pro každý soubor dodávaly flexibilní sdílení informací, ale také kompletní soukromí v případě potřeby. Multics měl řadu standardních mechanismů, které umožňovaly technikům analyzovat výkon systému, stejně jako řadu adaptačních mechanismů pro optimalizaci výkonu.\n\nMultics implementoval jednoúrovňové úložiště pro přístup k datům, které odmazalo jasné rozdělení mezi soubory (V Multicsu byly nazývány segmenty) a výpočetní pamětí. Paměť procesu se skládala výhradně ze segmentů, které byly namapovány do jejich adresního prostoru. Pro psaní nebo zápis do těchto oblastí byly jednoduše používány instrukce procesoru a operační systém se staral o kontrolu, zda všechny úpravy byly zapsány na disk. V názvosloví standardu POSIX  to znamenalo, jako kdyby byl každý soubor mmap(); nicméně v Multicsu neexistoval žádný koncept procesní paměti, která by byla oddělena od paměti používané pro mapované soubory jako má systém Unix. Všechna paměť v systému byla částí nějakého segmentu, který se nacházel v souborovém systému. V tomto návrhu bylo zahrnuto i dočasné odložení paměti procesu, zásobníku kernelu apod..\n\nJednou z nevýhod bylo, že velikost segmentů byla omezena na 256 kilowords, což dává zhruba velikost 1 MiB. To bylo způsobeno zejména hardwarovou architekturou počítačů, na kterých Multics běžel. Ty měly 36-bitovou velikost slova (nepoužívaly 8bitový byte). Pro práci s většími soubory, nazývanými vícesegmentové, musel být použit speciální kód. V dobách, kdy jeden MiB paměti byl celkem drahý a v dobách před rozsáhlými databázemi a později velkými bitmapovými grafikami, byl tento limit byl zřídkakdy překročen.\n\nDalší významnou myšlenkou Multicsu byly dynamické odkazování. Běžící proces mohl požádat od přidání jiných segmentů do svého adresního prostoru. Tyto segmenty mohly obsahovat spustitelný kód. Toto umožnilo aplikacím automaticky používat nejnovější verzi jakéhokoli vnější rutiny, neboť byly drženy v ostatních segmentech, které byly dynamicky propojených pouze tehdy, když se je proces nejprve pokusil spustit. Protože různé procesy mohly používat různá pravidla pro vyhledávání, různí uživatelé mohli používat různé verze externích rutin automaticky. Stejně tak důležité je, že se správným nastavením bezpečnosti, mohl kód v jiném segmentu získat přístup k datovým strukturám vedeným v jiném procesu.\n\nTakto, pro interakci s aplikace běžící částečně jako daemon (v jiném procesu), mohl uživatelský proces jednoduše provádět volání procedury do segmentu kódu, ke kterému byl dynamicky propojen (segment kódu, který provádí nějakou operaci spojenou s daemonem). Kód v tomto segmentu pak mohl změnit data udržována a používána v daemonu. Když byla dokončena akce nezbytná k zahájení požadavku, jednoduchá procedura vrátila procesu uživatele návratovou hodnotu.\n\nJednoúrovňové úložiště a dynamické odkazování nejsou dosud využívány na maximum ani v dalších běžně používaných operačních systémem; a to navzdory rychlému a enormní pokroku v oblasti počítačů od roku 1960. Začínají být široce přijímané a jsou k dispozici v různých formách.\n\nMultics také podporuje extrémně agresivní Hot swapping: CPU, paměťové banky, diskové jednotky atd. mohly být přidány a odstraněny, zatímco systém je stále v provozu. V systému MIT, kde započal vývoj softwaru, bylo běžnou praxí rozdělit víceprocesorový systém do dvou samostatných systémů v době mimo pracovní hodiny postupným odstraněním dostatku komponent pro vznik druhého funkčního systému, přičemž zbytek stále fungoval pro původně přihlášené uživatele. Testování vývoje systémového softwaru mohlo být provedeno na druhém stroji, pak byly komponenty druhého systému vráceny zpět do hlavního uživatelského systému, aniž by se musel vypnout. Multics podporoval více procesorů; byl to tedy jeden z prvních víceprocesorových systémů.\n\nMultics byl první větší operační systém od počátku navržený jako bezpečný systém. Navzdory tomu, rané verze Multicsu byly opakovaně prolomeny. To vedlo k další práci, která dělala systém mnohem bezpečnější a stala se předobrazem moderního bezpečnostního inženýrství. Prolomení se staly vzácnými, jakmile byl přidán hardware druhé generace; ten podporoval privilegovaný režim.\n\nMultics byl první operační systém, který poskytoval hierarchický systém souborů, kde názvy souborů mohly být téměř libovolné délky a syntaxe. Daný soubor nebo adresář mohl mít více názvů (typicky dlouhá a krátká forma) a existovala také podpora symbolických odkazů mezi adresáři. Multics byl také prvním systémem, který podporoval příkazový procesor, který byl implementován jako běžný uživatelský kód - tento nápad byl později použit pro Unix shell.\n\nMultics byl původně vyvinutý pro GE-645 mainframe, 36-bitový systém; později, byl podporován na strojích řady Honeywell 6180. \"S Multicsdm se snažili mít mnohem všestrannější a flexibilnější operační systém, který pravidelně selhával,\" řekl Dr. Peter H. Salus, autor kompletní historie Unixu dávných dob. Tento postoj byl však široce zdiskreditován počítačovou komunitou, protože mnoho technických novinek projektu Multicsu si našlo cestu do moderních komerční výpočetních systémů.\n\nBell Labs odstoupil od projektu v roce 1969; někteří z lidí, kteří pracovali na tomto projektu pracovali, se nakonec podíleli na vytvoření systému Unix. Vývoj Multicsu pokračoval ve spolupráci MIT a General Electric.\n\nV roce 1970, koupila společnost Honeywell počítačovou divizi General Electric, vydala lepší hardwarovou základnu, a pokračovala ve vývoj systému až do roku 1985. Bylo nainstalováno zhruba 80 vysoce finančně nákladných výpočetních středisek na univerzitách, v průmyslu a na vládních místech. Poté, co Honeywell přestal podporovat Multics, uživatelé začali používat jiné systémy, včetně Unixu.\n\nV roce 1985 Multics dostal certifikát pro úroveň B2 bezpečného operačního systému využívajícího Trusted Computer System Evaluation Criteria od National Computer Security Center (NCSC), divize NSA. Byl to první operační systém na této úrovni.\n\nMultics byl distribuován mezi lety 1975 a 2000 společností Groupe Bull v Evropě, a společností Bull HN Information Systems Inc. ve Spojených státech. V roce 2006, Bull SAS byly dostupné open source Multics verze MR10.2, MR11.0, MR12.0, MR12.1, MR12.2, MR12.3, MR12.4 & MR12.5.\n\nPoslední známá instalace Multicsu běžící nativně na hardwaru společnosti Honeywell byla ukončena dne 30. října 2000 na kanadském ministerstvu národní obrany v Halifaxu v Novém Skotsku v Kanadě.\n\n"}
{"id": "117702", "url": "https://cs.wikipedia.org/wiki?curid=117702", "title": "POSIX", "text": "POSIX\n\nPOSIX () je v informatice označení standardu používaného hlavně unixovými operačními systémy. Jeho úkolem bylo vytvořit jednotné rozhraní, které mělo zajistit přenositelnost programů (aplikací) mezi různými hardwarovými platformami. Definuje rozhraní nejen pro programátory (tzv. API), ale i pro uživatele (v podobě utilit pro příkazový řádek). Původní název POSIX odkazoval na standard IEEE 1003.1-1988 vydaný v roce 1988. Rodina POSIX standardů odkazuje na IEEE 1003 a mezinárodní standard ISO/IEC 9945.\n\nVytvořením mnoha různých klonů původního AT&T Unixu (hlavně z 7th Edition) došlo k vytvoření mnoha různých doplňkových systémových volání, funkcí, programů a démonů. Většina z nich byla proprietární (uzavřená) a často se i standardní programy lišily ovládáním. Vznikla proto řada standardů POSIX (Portable Operating System Interface), které definují systémová volání, knihovní funkce a chování programů v POSIX kompatibilním operačním systému. I přes tuto standardizační snahu je ve světě Unixu mnoho různých odchylek a vylepšení.\n\nS jistotou je však možno prohlásit, že POSIX spolu s dalšími standardy přinesl řád. Převádět aplikaci z jednoho typu Unixu na druhý, klidně i mezi různými platformami, je mnohdy dokonce snazší než mezi různými verzemi Microsoft Windows (např. z 9x na NT).\n\n"}
{"id": "117704", "url": "https://cs.wikipedia.org/wiki?curid=117704", "title": "Persona", "text": "Persona\n\nPersonou se v analytické psychologii označuje archetyp kolektivního nevědomí, který hraje roli v lidských interakcích. Na rozdíl od širšího pojmu osoba je určen svým významem slova maska (řecky προσῶπον prosópón, latinsky persona), kterou nosil herec v řeckém dramatu a která určovala jeho momentální roli. Výřez z kolektivní psýché, která má právě takovéto rysy, nazval C.G.Jung personou.\n\nV oblasti sociální se může maskou nazývat například sociální prestiž, status osobnosti ve společnosti, osobní kredit. Persona je produktem sociální adaptace a vyjadřuje normativně určený způsob chování vyladěný na společenská očekávání. Pro společnost je důležitá vyhraněná role, se kterou se dá počítat, společnost rozvržení rolí bere jako ideál, a proto soukromý život se přísně odděluje od veřejné oblasti. Skrze personu se člověk může a chce nějak jevit, hrát společenskou roli, nebo se za maskou skrýt. Persona může být budována jako ochranný val, který zakrývá skutečnou povahu jedince. \n\nC. G. Jung zavedl pojem persony jako archetypu kolektivního nevědomí z důvodu, že se rozvíjí ve společenských interakcích jako kompromisní útvar. Persona sice odděluje psýché individua od kolektivní oblasti, necharakterizuje však individualitu psýchy, ale je výřezem z kolektivní psýché a vede člověka k přesvědčení, že je jedinečný. Persona vytváří ideální představu o vlastní osobnosti a obsahy, které do tohoto obrazu nezapadají, jsou přehlíženy nebo vytěsňovány. Propůjčuje člověku přesvědčení, že je jedinečný, zatímco je hranou rolí, která individualitu předstírá a dodává úřad, titul či jméno. Zároveň zůstává jedinou možností, jak individualitu projevit. Z tohoto hlediska je velice potřebnou a žádoucí komponentou psýchy, ochranou a zdrojem k projevení života.\n\nV personě je přítomna identita jáského vědomí, které je s ní identické. V tomto smyslu je persona rolí jáského vědomí, zatímco skutečná individuální povaha duše je její bytostné Já.\n\nČím silnější je vnější či vnitřní tlak na identifikaci s personou, tím více nastupuje kompenzační efekt, neuróza, rozmrzelost, nesnášenlivost. Role siláka může být v soukromém životě kompenzována zženštilostí. Identifikace s personou neznamená být si sebe vědom, ale naopak, znamená setrvávat v oblasti nevědomí, potlačit jiné rozměry osobnosti a zcela se nechat ovládat svojí společenskou rolí a tím pádem nevědomými obsahy.\n\nÚčelem individuace je osvobodit bytostné Já z předstíraných obalů persony. Persona v tomto smyslu projevuje moc nevědomých obsahů, jejichž sugestivita je překážkou v procesu individuace. Čím silnější je identifikace s personou, tím více zůstávají slabosti v temnotách nevědomí a silněji se projevuje řeč animy.\n\n"}
{"id": "117707", "url": "https://cs.wikipedia.org/wiki?curid=117707", "title": "Zeměpisné rekordy světa", "text": "Zeměpisné rekordy světa\n\nTento článek je seznamem zeměpisných rekordů planety Země.\n\nPo moři je to 32089 km a po souši 11241 km.\n\n\n"}
{"id": "117708", "url": "https://cs.wikipedia.org/wiki?curid=117708", "title": "Areál (biologie)", "text": "Areál (biologie)\n\nAreál (\"z latiny\") je území, oblast rozšíření, část zemského povrchu, ve kterém se vyskytuje určitý taxon (druh, rod apod.) Areál se člení na subareály, dílčí jednotky se pak nazývají arely.\n\nAreály jsou různě velké. Některé organismy jsou kosmopolitní, tedy vyskytují se (přirozeně nebo s pomocí člověka) po celém světě. Organismus s cirkumpolárním areálem se vyskytuje v mírném až boreálním pásu okolo celé Země. Pokud je areál velmi malý, označujeme takový organismus jako endemit určitého území.\n\nAreály se mohou dělit i podle typu taxonu. Nejčastěji se určují areály druhů, rodů a čeledí. Často se popisují i areály nižších taxonomických jednotek (podrodů apod.) nebo areály vyšších taxonomických jednotek (řád či říše).\n\nAreály se rozdělují podle velikosti na:\n\n\n\n\n\n\n\nPodle hustoty rozšíření se areály dělí na:\n\nPodle souvislosti se areály dělí na \"kontinuální\" (souvislé), \"disjunktivní\" (nesouvislé) a \"polydisjunktivní\". Souvislý areál znamená, že daný taxon (druh, rod, čeleď…) se vyskytuje na určitém území ohraničeném hranicí areálu. Toto území je souvislé. \n\nVětšina areálů je disjunktivních. Ty mohou být makrodisjunktivní či mikrodisjunktivní. Malé ostrůvky areálu, resp. arely se nazývají exklávy. Mezi disjunktivnimi areály tak vznikají disjunkce, tedy území bez rozšíření daného taxonu. Disjunktivní areál je rozdělený disjunkcí, tzn. přerušením, kde se daný taxon nevyskytuje. Příkladem disjunktivního areálu je areál modřínu opadavého (\"Larix decidua\"), který se vyskytuje převážně v Alpách, ale částečně i v jiných horách.\n\nTypy disjunkcí: • arktoalpínská, • evropsko-altajská, • evropsko-východoasijská, • středoevropsko-kavkazská, • mediteránní, • pontická, • severoatlantská, • holoarktická, • severopacifická, • pantropická, • paleotropická, • jihoatlantská, • holantarktická, • bipolární.\n\nHranice areálu je nejčastěji dána klimatem. To ale neznamená, že by nebyl ovlivněn dalšími biotickými i abiotickými, případně antropickými faktory. V případě, že se uvnitř areálu nachází ostrov, kde daný taxon není rozšířen, nazývá se takové území \"areálová exkláva\".\n\nZ hlediska vývoje a změny hranice areálu dochází k takzvané oscilaci, což je krátkodobá změna hranice areálu. Dlouhodobá změna hranice areálu je označována jako expanze (rozšíření) a regrese (zmenšení).\n\nStabilita areálu je dána výše zmíněnými ekologickými faktory. Taxon, který dosáhne hranice podmínek své existence, vytvoří „stabilní areál“. V současnosti dochází hlavně vlivem člověka (faktory antropické) ke zmenšování areálů. Druhy, které ustupují před vlivy člověka, se nazývají antropofobní, druhy, které se šíří činností člověka, se nazývají antropofilní.\n\nRozlišují se tři druhy center areálu: \"geometrické\", \"frekvenční\" a \"genetické\".\n\nPodle počtu center rozlišujeme areály \"monocentrické\" (1 centrum), \"bicentrické\" (2 centra), \"tricentrické\" (3 centra) až \"polycentrické\" (n center).\n\nJe to vlastně zbytek určitého, původně výrazně většího areálu. Rozsah původního areálu se zjišťuje z paleobotanických nálezů. Reliktním areálem je např. areál rodu jinan (\"Ginkgo\"), rozkládající se v provincii An-chue v Číně, který se ještě na počátku čtvrtohor rozkládal cirkumpolárně na severní polokouli. Reliktní areál neznamená totéž, co relikt.\n\nNepůvodní areál je areál vzniklý činností člověka. Taxony související se vznikem areálu působením člověka se nazývají antropofyty. Podle typu antropogenní příčiny rozlišujeme \"archeofyty\", \"neofyty\" a \"apofyty\". Existují i druhy, u kterých již původní areál není znám (heřmánek cizí, šťavel žlutý).\n\nArcheofyt je nepůvodní druh rostliny, který se do míst nynějšího výskytu dostal úmyslně nebo neúmyslně v období od počátku neolitu (od doby začínajícího zemědělství) do začátku novověku (objevení Ameriky r. 1492)ː např. kopřiva žahavka (\"Urtica urens\"), mák vlčí (\"Papaver rhoeas\") či koukol polní (\"Agrostemma githago\").\n\nNeofyt je nepůvodní druh rostliny, který se do míst nynějšího výskytu dostal úmyslně nebo neúmyslně v období od začátku novověku (objevení Ameriky r. 1492) do současnosti. Jako například puškvorec obecný (\"Acorus calamus\"), který byl zavlečen v 16. století na dnešní území ČR z Indie, nebo pěťour maloúborný (\"Galinsoga parviflora\"), k jehož zavlečení došlo v 19. století z Ameriky.\n\nApofyty jsou taxony, nejčastěji druhy z místní květeny, migrující na antropogenně vytvořené biotopy, tedy na místa vytvořená lidskou činností. Příkladem mohou být kopřiva dvoudomá (\"Urtica dioica\"), kuklík městský (\"Geum urbanum\") či bršlice kozí noha (\"Aegopodium podagraria\").\n\nV chorologické praxi se areály zobrazují pomocí geografických map. Konkrétní zobrazení může býtː\n"}
{"id": "117711", "url": "https://cs.wikipedia.org/wiki?curid=117711", "title": "Praní špinavých peněz", "text": "Praní špinavých peněz\n\nPraní špinavých peněz (anglicky money laundering) neboli legalizace výnosů z trestné činnosti je jednání, které se snaží zastřít nezákonný původ peněz a vzbudit dojem, že se jedná o peníze nabyté legálně.\n\nLegislativně se takového jednání týká zákon č. 253/2008 Sb (Zákon o některých opatřeních proti legalizaci výnosů z trestné činnosti a financování terorismu).\n\nLegalizací výnosů se rozumí jednání, které sleduje zakrytí nezákonného původu výnosu s cílem vzbudit zdání, že se jedná o příjem nabytý v souladu se zákonem. Uvedené jednání spočívá zejména:\n\n\nJestliže finanční instituce uzavírá obchod v hodnotě přesahující částku 15 000 EUR, je povinna identifikovat účastníky obchodu. Není-li v době uzavření obchodu nebo v kterémkoliv pozdějším okamžiku přesná výše celého plnění známa, vzniká uvedená povinnost v době, kdy je zřejmé, že stanovené hranice bude dosaženo; je-li obchod uskutečněn formou opakujícího se plnění, je rozhodující součet dílčích plnění za dvanáct po sobě jdoucích měsíců.\n\n\n\n\nPodezřelé obchody mohou být identifikovány např. pomocí:\n\nProtože je úspěšná identifikace podezřelého obchodu primárně závislá na znalosti zákazníka, ovlivňují ji další faktory, např. individuální zkušenosti přepážkového pracovníka, privátního pracovníka finanční instituce jednajícího přímo se zákazníkem, kvalita informačního systému finanční instituce, dostupnost informací o zákazníkovi a možnost jejich ověření\n\nSystém praní špinavých peněz se rozděluje do tří etap:\n\nTato etapa zahrnuje shromáždění a rozmístění finančních prostředků. Jedná se především o vložení bankovek (ve větším množství a s menší nominální hodnotou) do banky. V dnešní době rozvinutých bezhotovostních plateb, ať vnitrostátních nebo zahraničních, je tato přeměna nezbytně důležitá. S vkladem už se dá dále nakládat podle zásad bezhotovostního platebního styku. Vklad větší sumy ve velkém množství bankovek je ale podezřelý, proto se v 80. letech minulého století začal využívat tzv. „smurfing“ – členění transakcí pod 10 tisíc dolarů (bance tak nevznikala tehdy uzákoněná oznamovací povinnost). Metody namáčení a celý cyklus praní se průběžně zdokonalovaly a postupně byly vytvářeny specializované organizace a společnosti pro velmi sofistikované postupy. Nově používané metody zahrnují dokonalé studium právních řádů jednotlivých států, využívají se země s volnějším právním režimem.\n\nNamydlením se rozumí především zastření původu peněžních prostředků. Je to fáze, kdy se výnosy z trestné činnosti oddělují od jejich nezákonného zdroje. Tato etapa může být prováděna pomocí hotovostních a bezhotovostních peněžních operací na bankovních účtech, nákupem a prodejem cenných papírů, zlata a drahých kovů, nemovitostí, starožitností, uměleckých děl, vytvářením společností s fiktivními aktivitami a finančními transakcemi mezi nimi (např. nákup žetonů nebo jiných hracích instrumentů a předstírání výhry v kasinu apod.). Tato etapa je charakteristická svou složitostí a nepřehledností operací. Zároveň je klíčová, protože se v ní mění špinavý kapitál na očištěný, důkladně se zametají stopy a přerušují se možnosti sledování toku peněz.\n\nZávěrečnou fází celého pracího procesu je tzv. ždímání (integrace). Vyprané peníze, které prošly oběma předchozími etapami a zastřely tak svůj původ, se vracejí ve formě nezávadného, legálního a často zdanitelného příjmu původnímu majiteli.\n\nPro zamezení praní špinavých peněz byla v 90. letech vypracována direktiva EU 91/308/EHS (o předcházení zneužití finančního systému k praní peněz). Ta zakládá následující principy:\n\n\nPeníze neperou pouze zločinecké organizace. Dělají to z různých příčin i osoby jinak bezúhonné. Cílem může být vyhnout se daním, snížit dividendy akcionářům, obejít devizové překážky nebo uplácením získat přednostní zakázku. Peníze perou i vlády, buď s cílem zničit cizí teroristy, nebo vyzbrojit opozici režimu, který je k nim nepřátelský. Tyrani všech druhů se jistí pro případ ukončení své vlády tím, že přesouvají peníze z bank ve své zemi do méně nepřátelského prostředí. Využívají k tomu nejrůznější cesty se záměrem přerušit stopy, aby jejich nástupci u moci nikdy nezjistili, kam se peněžní prostředky poděly. Obdobně se předpokládá, že komunističtí předáci bývalých zemí východního bloku uložili své peníze do zahraničních bank, a dodnes se neví, kam.\n\nItalské úřady vyšetřují vatikánskou banku pro podezření z praní špinavých peněz. K praní špinavých peněz se přiznala největší evropská banka HSBC. Peníze prala také americká vláda, když v aféře Írán-Contras prodávala ilegálně zbraně Íránu, který válčil proti Iráku v irácko-íránské válce, a z výtěžku financovala protivládní povstalce Contras v Nikaragui.\n\nVe zločineckém světě se na praní špinavých peněz specializují celé gangy. Mezi nejvíce známé patří nigerijské podsvětí v Lagosu, japonská Jakuza, čínské gangy v oblasti Laosu, Barmy a Thajska (tzv. Zlatý trojúhelník) a ruská mafie. Podezřelá z praní špinavých peněz jsou i sdružení vedoucí politický boj, např. Irská republikánská armáda, baskická ETA či Organizace pro osvobození Palestiny.\n\n\n\n"}
{"id": "117714", "url": "https://cs.wikipedia.org/wiki?curid=117714", "title": "Velký vůz", "text": "Velký vůz\n\nVelký vůz je velmi známý a výrazný asterismus. Je to zároveň nejvýraznější část obrazce, který představuje souhvězdí Velké medvědice. Zejména začínajícím pozorovatelům oblohy může sloužit jako výchozí bod pro orientaci na noční obloze.\n\nVelký vůz je mezi souhvězdími výjimečný v tom, že většina hvězd tvořících jeho obrazec je navzájem gravitačně vázána a nachází se v podobné vzdálenosti od Země.\nRůznou vzdálenost mají pouze hvězdy Benetnaš a Dubhe, jejichž vzdálenosti od Země jsou 104 a 123 světelných let. Zbývající hvězdy tvořící Velký vůz se jmenují Mizar, Alioth, Megrez, Phekda a Merak a jsou členy Pohybové skupiny Velká medvědice, která má také označení Collinder 285. Hvězdy této skupiny se ve vesmíru pohybují stejným směrem a stejnou rychlostí, všechny patří podle spektrální klasifikace do třídy A, mají podobnou jasnost i stáří a zhruba stejnou vzdálenost od Země (kolem 80 světelných let). Tyto hvězdy tvoří jádro několik set milionů let staré otevřené hvězdokupy, jejíž členové se postupem času rozptýlili do okolí.\n\nV blízkosti Velkého vozu se dá vyhledat několik výrazných objektů hlubokého vesmíru, jako je například galaxie Větrník (M 101), Vírová galaxie (M 51), Soví mlhovina (M 97) nebo galaxie M 108.\nPokud se na obloze spojí hvězdy Dubhe a Merak přímkou, dá se na ní ve směru hvězdy Dubhe najít i nejjasnější hvězda sousedního souhvězdí Malého medvěda, která se jmenuje Polárka a ukazuje severní nebeský pól. Tato orientační pomůcka byla v minulosti používána cestovateli i mořeplavci.\n\n"}
{"id": "117722", "url": "https://cs.wikipedia.org/wiki?curid=117722", "title": "Apus", "text": "Apus\n\nSlovo Apus má více významů:\n"}
{"id": "117728", "url": "https://cs.wikipedia.org/wiki?curid=117728", "title": "Draco", "text": "Draco\n\nSlovo draco pochází z latiny a znamená drak. Má více významů:\n\n"}
{"id": "117732", "url": "https://cs.wikipedia.org/wiki?curid=117732", "title": "Pisces", "text": "Pisces\n\nLatinský pojem Pisces může znamenat:\n"}
{"id": "117737", "url": "https://cs.wikipedia.org/wiki?curid=117737", "title": "Gemini", "text": "Gemini\n\nPojem Gemini není jednoznačný, odpovídá mu více hesel:\n\n"}
{"id": "117739", "url": "https://cs.wikipedia.org/wiki?curid=117739", "title": "Leo (rozcestník)", "text": "Leo (rozcestník)\n\nLeo (latinsky lev) může znamenat:\n\n\n\n\n\n\n\n"}
{"id": "117742", "url": "https://cs.wikipedia.org/wiki?curid=117742", "title": "Virgo", "text": "Virgo\n\nVirgo může být:\n"}
{"id": "117745", "url": "https://cs.wikipedia.org/wiki?curid=117745", "title": "Vodnář", "text": "Vodnář\n\nSlovo vodnář má několik významů:\n\n"}
{"id": "117755", "url": "https://cs.wikipedia.org/wiki?curid=117755", "title": "Taurus", "text": "Taurus\n\nTaurus (lat. býk) může být: \n\n\n\n"}
{"id": "117768", "url": "https://cs.wikipedia.org/wiki?curid=117768", "title": "Robert Fisk", "text": "Robert Fisk\n\nRobert Fisk (* 12. července 1946 v Maidstone, hrabství Kent, Anglie) je britský novinář, který píše pro britské noviny Independent. Od roku 1970 se věnuje reportážím z míst, kde zuří války a konflikty (1970 - Belfast, 1974 - revoluce v Portugalsku, 1975-1990 - občanská válka v Libanonu, 1979 - revoluce v Íránu, 1980-1980 - íránsko-irácká válka, 1991 - válka v Iráku, 2003 - druhá válka v Iráku). Kromě novinových článků vydal také několik knih. Již 25 let žije v Bejrútu v Libanonu.\n\nJe držitelem celé řady ocenění včetně prestižní britské novinářské ceny British International Journalist of the Year award („Mezinárodní žurnalista roku“). Toto ocenění obdržel sedmkrát.\n\nFisk píše své články přímo z bojiště, často nasazuje vlastní život a neváhá cestovat do ohniska největších konfliktů. V roce 2003 psal své denní reportáže přímo z hotelu z Bagdádu v době, kdy byl Bagdád bombardován a všichni ostatní reportéři město buď opustili, nebo se skrývali v bezpečí americké zelené zóny.\n\nVe svých reportážích spojuje Fisk dokonalou znalost prostředí, arabské kultury a jazyka s dobrým pozorovacím talentem a smyslem pro detaily, je humánní a lidský. Je rovněž otevřeným kritikem americké a izraelské neokonzervativní politiky.\n\nŘíká, že: \"„povinností novináře je vzdorovat autoritě vlády, zvlášť když nás politici zatahují do války“\" a odvolává se na výrok izraelské novinářky Amiry Hassové: \"„Existuje nedorozumění, že žurnalisté mohou být objektivní… Ale skutečná práce novináře spočívá v monitorování moci a center moci.“\"\n\nKromě práce v terénu působí i v některých britských denících. Například jeho ironický článek, kritizující operaci Lité olovo byl publikován známým britským deníkem \"The Independent\".\n\nRobert Fisk vystudoval univerzitu v Lancasteru (specializace angličtina a klasická studia - tzn. kulturní dějiny antické doby) a získal doktorské vzdělání (PhD) v politických vědách na Trinity College v Dublinu v roce 1985. Pracoval jako korespondent \"The Times\" v Belfastu a poté v Portugalsku. V letech 1976-1988 byl korespondentem pro Střední východ. Od roku 1989 pracuje jako korespondent britského deníku \"Independent\".\n\nByl jedním z prvních žurnalistů, kteří navštívili utečenecké tábory Sabrá a Šatíla po masakru spáchaném libanonskými falangisty v roce 1982. Věnoval se arabsko-izraelskému konfliktu, pokrýval svými reportážemi válku v Kosovu a byl také jedním z mála západních novinářů, kteří osobně vedli interview s nejhledanějším teroristou všech dob, Usámou bin Ládinem (Fisk s ním dělal rozhovor dokonce třikrát).\n\nFisk považuje útok z 11. září 2001 za zločin proti lidskosti. Nikdy nezpochybňoval oficiální verzi. Zastává názor, že za útokem je skutečně al-Káida, a že to udělala na protest proti americké politice na Středním východě, zvláště pak na protest proti slepé americké podpoře státu Izrael. Odmítá ale Bushovo vysvětlení, že k útoku došlo, protože fanatičtí muslimové nenávidí americké svobody.\n\nKrátce po americkém útoku na Afghánistán v roce 2001 se Fisk přesunul do Pákistánu, aby odtamtud podával zprávy o probíhajícím konfliktu. Zde byl napaden a krvavě zbit skupinou afghánských utečenců (a současně zachráněn jiným afghánským utečencem). Po nějakou dobu se tak sám stal obětí, o kterých tak často psal ve svých reportážích.\n\nVe svém pozdějším článku v Independent Fisk napsal: \"„Nemohu ty lidi obviňovat za to, co mi udělali. Jejich brutalita byla výsledkem jiné brutality. Byla produktem někoho jiného… nás. To my jsme je zásobili zbraněmi a postavili je do války proti Rusům. Byli jsme to my, kdo vyvolali občanskou válku a znovu je vyzbrojili a zaplatili jim a vnutili jim válku civilizací a pak jsme vybombardovali jejich domy, roztrhli jejich rodiny a nazvali to vše „vedlejší ztráty“\".\n\nNovinář Andrew Sullivan v reakci na to později sice odsoudil útok na Fiska, ale nazval Fiskův postoj \"„klasickým kouskem levicové patologie“\".\n\nV průběhu nejintenzivnějšího bombardování Bagdádu byl Robert Fisk přímo v centru bombardování, navštěvoval nemocnice, hovořil s místními lidmi. Později byl svědkem rabování iráckých muzeí a knihoven i nečinnosti amerických posádek. Otevřeně kritizoval jiné žurnalisty za jejich „hotelové reportáže“ psané z bezpečí. Tvrdil, že nemají kontakt s tím, co se děje, a nemohou popsat skutečnou atmosféru v Bagdádu těchto dnů.\n\n\n\n\n\n\n\n\n\n\n\n"}
{"id": "117808", "url": "https://cs.wikipedia.org/wiki?curid=117808", "title": "Lupus", "text": "Lupus\n\nLupus znamená . Kromě toho může označovat i:\n\nMůže se také jednat o jméno, přídomek nebo příjmení, mezi jehož nositele patří:\n\n\n"}
{"id": "117810", "url": "https://cs.wikipedia.org/wiki?curid=117810", "title": "Ara", "text": "Ara\n\nVýznam slova ara, Ara či ARA není jednoznačný. Může znamenat:\n\n\n"}
{"id": "117813", "url": "https://cs.wikipedia.org/wiki?curid=117813", "title": "Pavo", "text": "Pavo\n\nPavo může znamenat:\n\n"}
{"id": "117818", "url": "https://cs.wikipedia.org/wiki?curid=117818", "title": "Herkules (lepidlo)", "text": "Herkules (lepidlo)\n\nHerkules je lepidlo na bázi polyvinylacetátu určené k lepení papíru, dřeva, kůže, korku a dalších nasákavých materiálů. Je ředitelné vodou a je vhodné jako lepidlo pro modeláře.\n\nLepidlo vyrábí firma Druchema, která s tím začala již na přelomu 50. a 60. let 20. století.\n"}
{"id": "117821", "url": "https://cs.wikipedia.org/wiki?curid=117821", "title": "Mensa", "text": "Mensa\n\nSlovo mensa (lat. stůl) znamená:\n\n"}
{"id": "117822", "url": "https://cs.wikipedia.org/wiki?curid=117822", "title": "Dorado", "text": "Dorado\n\nDorado (španělsky \"pozlacený\") má více významů:\n\n"}
{"id": "117824", "url": "https://cs.wikipedia.org/wiki?curid=117824", "title": "Lepus (rozcestník)", "text": "Lepus (rozcestník)\n\nLepus znamená česky zajíc. Můžeme tak označit:\n"}
{"id": "117828", "url": "https://cs.wikipedia.org/wiki?curid=117828", "title": "Columba", "text": "Columba\n\nColumba může být:\n\n"}
{"id": "117830", "url": "https://cs.wikipedia.org/wiki?curid=117830", "title": "Xgl", "text": "Xgl\n\nXgl je zastaralá softwarová architektura X serveru navržená pro osobní počítače s grafickými kartami s hardwarovou akcelerací. Xgl podporuje hardwarovou akceleraci všech X, OpenGL a XVideo aplikací a grafických efektů a to pomocí speciálního správce oken (například Compiz nebo Beryl).\n\nProjekt založil David Reveman a jeho první oficiální verze vyšla na trh 2. ledna 2006. V červnu 2008 byl oficiálně v rámci X.org nahrazen projektem AIGLX.\n\nXgl X Server s Compizem byl obsažen například v těchto linuxových distribucích:\n\nXgl mohl být nastaven například v distribucích:\n\n"}
{"id": "117832", "url": "https://cs.wikipedia.org/wiki?curid=117832", "title": "Seznam NGC objektů 1–250", "text": "Seznam NGC objektů 1–250\n"}
{"id": "117834", "url": "https://cs.wikipedia.org/wiki?curid=117834", "title": "Seznam NGC objektů 251–500", "text": "Seznam NGC objektů 251–500\n"}
{"id": "117835", "url": "https://cs.wikipedia.org/wiki?curid=117835", "title": "Seznam NGC objektů 501–750", "text": "Seznam NGC objektů 501–750\n"}
{"id": "117836", "url": "https://cs.wikipedia.org/wiki?curid=117836", "title": "Seznam NGC objektů 751–1000", "text": "Seznam NGC objektů 751–1000\n"}
{"id": "117837", "url": "https://cs.wikipedia.org/wiki?curid=117837", "title": "Seznam NGC objektů 1001–1250", "text": "Seznam NGC objektů 1001–1250\n"}
{"id": "117838", "url": "https://cs.wikipedia.org/wiki?curid=117838", "title": "Seznam NGC objektů 1251–1500", "text": "Seznam NGC objektů 1251–1500\n"}
{"id": "117839", "url": "https://cs.wikipedia.org/wiki?curid=117839", "title": "Seznam NGC objektů 1501–1750", "text": "Seznam NGC objektů 1501–1750\n"}
{"id": "117840", "url": "https://cs.wikipedia.org/wiki?curid=117840", "title": "Seznam NGC objektů 1751–2000", "text": "Seznam NGC objektů 1751–2000\n"}
{"id": "117841", "url": "https://cs.wikipedia.org/wiki?curid=117841", "title": "Seznam NGC objektů 2001–2250", "text": "Seznam NGC objektů 2001–2250\n"}
{"id": "117842", "url": "https://cs.wikipedia.org/wiki?curid=117842", "title": "Seznam NGC objektů 2251–2500", "text": "Seznam NGC objektů 2251–2500\n"}
{"id": "117843", "url": "https://cs.wikipedia.org/wiki?curid=117843", "title": "Seznam NGC objektů 2501–2750", "text": "Seznam NGC objektů 2501–2750\n"}
{"id": "117844", "url": "https://cs.wikipedia.org/wiki?curid=117844", "title": "Seznam NGC objektů 3001–3250", "text": "Seznam NGC objektů 3001–3250\n"}
{"id": "117845", "url": "https://cs.wikipedia.org/wiki?curid=117845", "title": "Seznam NGC objektů 3251–3500", "text": "Seznam NGC objektů 3251–3500\n"}
{"id": "117846", "url": "https://cs.wikipedia.org/wiki?curid=117846", "title": "Seznam NGC objektů 3751–4000", "text": "Seznam NGC objektů 3751–4000\n"}
{"id": "117847", "url": "https://cs.wikipedia.org/wiki?curid=117847", "title": "Seznam NGC objektů 2751–3000", "text": "Seznam NGC objektů 2751–3000\n"}
{"id": "117848", "url": "https://cs.wikipedia.org/wiki?curid=117848", "title": "Seznam NGC objektů 3501–3750", "text": "Seznam NGC objektů 3501–3750\n"}
{"id": "117849", "url": "https://cs.wikipedia.org/wiki?curid=117849", "title": "Seznam NGC objektů 4001–4250", "text": "Seznam NGC objektů 4001–4250\n"}
{"id": "117850", "url": "https://cs.wikipedia.org/wiki?curid=117850", "title": "Seznam NGC objektů 5001–5250", "text": "Seznam NGC objektů 5001–5250\n"}
{"id": "117851", "url": "https://cs.wikipedia.org/wiki?curid=117851", "title": "Seznam NGC objektů 4501–4750", "text": "Seznam NGC objektů 4501–4750\n"}
{"id": "117852", "url": "https://cs.wikipedia.org/wiki?curid=117852", "title": "Seznam NGC objektů 6001–6250", "text": "Seznam NGC objektů 6001–6250\n"}
{"id": "117853", "url": "https://cs.wikipedia.org/wiki?curid=117853", "title": "Seznam NGC objektů 4751–5000", "text": "Seznam NGC objektů 4751–5000\n"}
{"id": "117854", "url": "https://cs.wikipedia.org/wiki?curid=117854", "title": "Seznam NGC objektů 5751–6000", "text": "Seznam NGC objektů 5751–6000\n"}
