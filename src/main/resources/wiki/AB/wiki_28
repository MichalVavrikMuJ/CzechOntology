{"id": "114088", "url": "https://cs.wikipedia.org/wiki?curid=114088", "title": "Osečany", "text": "Osečany\n\nObec Osečany se nachází v okrese Příbram, kraj Středočeský, asi 5 km severně od města Sedlčany na potoce Mastníku. Žije zde obyvatel.\n\nObec Osečany se skládá ze tří částí ležících na dvou katastrálních územích:\n\nPrvní doložená písemná zpráva o Osečanech, ve které se jako majitel vsi uvádí Jan z Osečan, erbovního znamení tří pruhů, je z roku 1352. Své jméno však dostaly Osečany (do roku 1896 Vosečany) mnohem dříve od lidí, kteří někdy v 11. nebo 12. století chránili své sídlo opevněním z osekaných stromů, tzv. oseče. Z doby Jana z Osečan, který byl kolem roku 1352 ve službách pánů z Rožmberka, pochází zřejmě i původní tvrz, která stávala východně od zámku. Stopy po prvních majitelích Osečan mizí z dochovaných pramenů kolem roku 1406. Od poloviny 15. století byli majiteli rytíři Osečanští z Osečan, ovšem zřejmě jiného rodu, neboť se od prvotních majitelů odlišovali znakem. Tito Osečanští měli ve svém erbu černého poutníka v dlouhém plášti a s poutnickou holí v pravici, to celé ve zlatém štítě.\n\nZa vlády rodu rytířů Vojkovských z Milhostic  byla pravděpodobně původní tvrz renesančně upravena. Od roku 1611 byl majitelem Vilém Lev z Říčan. Od roku 1615  Adam Řepický ze Sudoměře, který se zúčastnil vzpoury českých stavů proti Habsburkům. Přesto, že zemřel roku 1619, byl mu dodatečně v roce 1622 zabaven veškerý majetek. Ten výhodně koupil v roce 1622  Albrecht z Valdštejna, ale ponechal si ho jen krátce. V roce 1623 ho prodal Pavlu Michnovi z Vacínova. Více než čtyřicetiletá vláda Michnů patřila k nejsmutnějším dějinám vsi. Michnové přivedli statek do takových dluhů,že na panství byla uvalena nucená správa. Velkým štěstím bylo, že dalším majitelem se stal Wolfgang Henegk, který se ze všech sil pokoušel statek zvelebit. Než se mu to podařilo, vymřel rod roku 1702 bez dědiců. Zřejmě v tomto období  byla renesanční tvrz rozšířena na trojkřídlý zámek. Celek však pravděpodobně vznikal pomalu a postupně. Dalším majitelem v letech 1720 – 1725 byl Jan Bechyně z Lažan. Od roku 1725 hrabata z Bubna do roku 1761. Za hraběte Bubny z Litic kolem roku 1733 byla v jižním křídle zřízena zámecká kaple, a tím byla pravděpodobně výstavba zámku dokončena.\n\nVýznamnou měrou se do historie zámku i vsi zapsali hrabata Laniusové z Wellenburgu, kteří vlastnili Osečany od roku 1761.  Vedli zde svůj malý „dvůr“ s patřičným služebnictvem. Rodina změnila výrazně okolí zámku na veliký park. Park měl rozlohu pěti hektarů a systém cest ukazuje, že zde byl realizován kvalitní architektonický projekt. Rozhodující úlohu při budování parku měl zřejmě panský zahradník Václav Rissl. Hrabě Lanius přivážel ze svých četných cest po cizině cenné dřeviny, které Rissl citlivě umisťoval. Risslovo zahradnické umění bylo na vysoké úrovni. Západně od zámku je souvislý les a rybníček, který je rovněž součástí parku. Panství vlastnil Franz Josef Lanius von Wellenberg  (+1781) a jeho manželka Hieronyma / Jeronýma roz. hraběnka von Caraffa princezna d'Avella. Jejich syn Karl  (1750-1830) statek prodal roku 1795, kdy se oženil s Annou rozenou baronkou von Fronnmüller (1767-1811).\n\nPoté nastalo 133 let dlouhé souvislé držení panství Osečany v linii pokrevních potomků. Roku 1795 Osečany získává Gabriela Mayer von Mayersbach roz. Schwallová (1770-1808) od 1791 manželka Johanna Nepomuka Mayer von Mayersbach (1770-1851). Mají spolu 11 dětí, většina se narodí v Osečanech, kde Gabriela roku 1808 umírá. Manžel Johann se roku 1812 žení s Rosálií šl. z Kristelly (1792-1868), se kterou má ještě řadu dalších dětí. Johann umírá roku 1851, pohřben v Křečovicích. Jako majitel Osečan je roku 1829 zmíněn syn Adolph Ritter von Mayersbach (1804-1882), jinak poslanec zemského sněmu, president a.s. Cukrovary v Uhříněvsi, okresní starosta a statkář v Říčanech. Další majitelkou se stává jeho sestra:\n\nJohanna roz. Mayer von Mayersbach (1801-1866) a její od roku 1830 manžel Joseph Pulpán Ritter von Feldstein (1789-1840), který statek zakoupil. Jedinou dcerou a dědičkou se stala Anna roz. Pulpán Ritter von Feldstein (1831-1862) a od roku 1855 její manžel (Johann) Emanuel Tiegel von Lindenkron (1822-1911).  Narození poslední dědičky panství roku 1862 matka bohužel nepřežila. Kmotrou Anny Marie Gabriely Emanuely Johanny rozené Tiegel von Lindenkron (1862-1929) byla Antonia hraběnka Lanius, dcera hraběte Karla (1750-1830), zastoupená babičkou dítěte Antonií Tiegel von Lindenkron, rozenou Schmelzern von Wildmannsegg (1801-1885 Osečany). \n\nAnna se roku 1884 vdala za barona Rudolfa Voith von Sterbez (1848-1905),  c. k. setníka, který opustil armádní kariéru, aby se věnoval správě panství, kde pak byl pro svou lidumilnost oblíben. Manželství  však zůstalo bezdětné a ovdovělá baronka Anna Voith von Sterbez rozená Tiegel von Londenkron (1862-1929) od roku 1905 hospodaří sama.  Na hospodářských výstavách úspěšně prezentuje chov domácího zvířectva, , , roku 1912 vyroste na statku progresivní betonové silo, které přijíždějí obhlížet i ze zahraničí, ve válečných letech baronka Anna opakovaně podporuje z posledních prostředků Červený Kříž (ve sbírce se mezi šperky objeví i snubní prsten), roku 1918 vyhoří sušárna na ovoce na jejímž místě postaví skleníky. O obtížné situaci se dočítáme v dopisech hudebního skladatele Josefa Suka, který byl rodinným přítelem od mládí a manželům Voithovým dedikoval několik skladeb. . Roku 1926 byla provedena částečná parcelace velkostatku na základě pozemkové reformy: přiděleno asi 2106 ha půdy drobným zemědělcům. Roku 1928 je donucena zadlužené panství prodat a roku 1929 umírá. Podrobněji o těchto posledních majitelích v projektu O předcích.\n\nNejvětším věřitelem byla Okresní hosp. záložna v Sedlčanech, která dne 5. června 1931 koupila velkostatek se vším co k němu patřilo v Osečanech, ve Velběhách, Pros. Lhotě, Prosenicích, Kliměticích, Břišejově a v Štětkovicích s veškerým živým i mrtvým inventářem a se zásobami za 2,750.000,-. Představenstvo záložny, chtějíc chudším občanům pomoci k půdě a majetku rozparcelovalo v témže roce celý koupený velkostatek. Zámek s parkem ve výměře 9 ha darovalo okresu sedlčanskému na zřízení nějaké dobročinného ústavu.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Osečany \"(přísl. Paseky, Velběhy, 523 obyvatel, poštovna)\" byly v roce 1932 evidovány tyto živnosti a obchody: cihelna, 3 hostince, kolář, kovář, 3 krejčí, mlýn, pila, 11 rolníků, 2 řezníci, 2 obchody se smíšeným zbožím, 2 trafiky, velkostatek.\n\n\nDopravní síť\nVeřejná doprava 2012\n\n\nPrvní pověst se vztahuje k nevysokému vršku jménem Kostelík, který se nachází u cesty do Nahorub. Stával zde kdysi dřevěný kříž. Lidé se vsi docházeli na mše do Sedlčan. Rozhodli se, že si postaví svůj vlastní kostel. Kamení a dřeva na stavbu bylo všude dostatek, ale přece jenom vyvstala otázka, z jakých peněz do svého nového kostela zaplatí kaplana. Rychtář sepsal prosebnou supliku a celá deputace šla prosit na zámek. Hrabě jim přislíbil povozy i pomoc svých lidí. Stavba začala. Ale k velkému překvapení celé vesnice ráno na staveništi nebylo po předchozí práci ani památky. Rozhodli se, že svou stavbu budou hlídat. Ráno se situace opakovala, strážní se zapřísahali, že nespali, ale všechna práce byla marná. Všichni posmutněli, že jejich kostelu někdo nepřeje. Tak začali hledat, kam se poděl jejich stavební materiál. Večer se vrátil krejčí a hned oznamoval, že viděl dvě hromady kamení, celé od malty. Materiál byl v Křečovicích. Hned se tam vypravili. Místní rychtář se dušoval, že jim nikdo nic ze vsi neodvezl, že se vše samo objevilo na křečovické návsi. Osečanský rychtář moc nevěřil, ale nakonec se domluvili, že obě vesnice budou hlídat. Tak odvezli kámen do Osečan a potřetí začali stavět. Znovu se hlídalo. Ale ráno byl zase i přes veškeré hlídky kámen na návsi v Křečovicích. Tak se společně rozhodli, že kostelík má stát v Křečovicích. V Osečanech postavili na vršku pouze kříž.\n\nDruhá pověst se vztahuje ke křížku, který se nachází pod vrškem Kostelík u cesty ze vsi na Dubliny. Křížek je postavený na místě, kde zemřel mlynář z Líšnice. Rozhodl se, že zabije dobře vykrmené prase. Hned po svém rozhodnutí se vydal do Osečan objednat řezníka a koupit nové necky. Když se domluvil s řezníkem, že přijde již druhý den, tak se i s novými neckami vydal na zpáteční cestu. Když došel pod vršek, objevila se světýlka. Mlynář si vzpomněl, co říkala jeho babička, že světýlka jsou dušičky nekřtěňátek a začal se bát. Snažil se jim i s trakařem ujet, ale světýlka byla čím dál, tím víc dotěrnější. Nakonec se schoval pod necky. Druhý den ráno ho našel řezník. Ležel v neckách a v očích měl výraz nepředstavitelné hrůzy.\n\nTřetí pověst se vztahuje k dřevěnému kříži, který se nachází u silnice do Sedlčan, nad potokem Mastníkem. Dříve tudy vedla stará plavecká stezka. Kříž také označuje místo tragického neštěstí. Když končila vorařská sezona, vraceli se voraři po plavecké stezce domů. Zastavili se v místní hospůdce. Jeden z nich neměl stání a pospíchal domů dříve, než ostatní. Všichni si ho nahlas dobírali, že má před svatbou, proto pospíchá, že nese dárečky. Chvíli po jeho odchodu také odešel podezřelý tulák, kterého nikdo neznal. Ráno našli voraři svého kamaráda mrtvého a okradeného. Dohady, co se mu stalo a kdo to udělal nebraly konce. Na jeho památku tam vztyčili kříž.\n\n"}
{"id": "114089", "url": "https://cs.wikipedia.org/wiki?curid=114089", "title": "Provodín", "text": "Provodín\n\nObec Provodín () se nachází v okrese Česká Lípa, kraj Liberecký. Žije zde  obyvatel. První písemná zmínka o obci pochází z roku 1376.\n\n\nObcí prochází železniční trať 080 z Bakova nad Jizerou do České Lípy a Jedlové, V obci se nacházejí dvě nádraží. V Provodíně se nachází stanice, pojmenovaná po nedaleké obci Jestřebí. Druhá stanice se nachází v části obce Srní u České Lípy. V obou stanicích zastavují pouze osobní vlaky.\n\nV sobotu 11. června 2011 místní turisté uspořádali již 36. ročník turistického pochodu a jízdy na kole Provodínská štrapanda.\n"}
{"id": "114090", "url": "https://cs.wikipedia.org/wiki?curid=114090", "title": "Václavice", "text": "Václavice\n\nObec Václavice () se nachází v okrese Benešov ve Středočeském kraji, asi 6 km západně od Benešova. Žije zde obyvatel. Součástí obce jsou i vesnice Vatěkov a Zbožnice. Obcí protéká Janovický potok, který je levostranným přítokem řeky Sázavy.\n\nStarobylá vesnice je raně středověkého původu, spojovaná s patrociniem českého světce sv. Václava. První písemná zmínka o obci je v českých pozemkových listinách zapsána k roku 1194, kdy již tato \"ves svatého Václava\" existovala a patřila ke statkům kláštera křižovníků, strážců Božího hrobu v Praze na Zderaze (uvádí ji \"Regesta regni Bohemiae et Moraviae\", I. díl, strana 189). Další zmínka pochází z roku 1238 uvádí téhož majitele, a třetí zmínka je k roku 1271.\n\nKamenný kostel sv. Václava je původem z doby přechodné románsko-gotické, zachovala se z něj pouze věž, k níž byl kolem roku 1352 dostavěn nový chrám s křížovými žebrovými klenbami. Úpravy z doby renesanční po roce 1600 dokumentuje znak Doroty Hodějovské na okně v sakristii. Střecha věže pochází z roku 1864 a celý kostel byl upraven roku 1902. Před kostelem stojí kamenné sochy sv. Víta, Vojtěcha a Norberta, přenesené z Nové Vsi u Bečova.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec spolu se svými částmi Vatěkov a Zbožnice součástí města Benešov.\n\nVe vsi Václavice \"(přísl. Vatěkov, 450 obyvatel, četnická stanice, katol. kostel)\" byly v roce 1932 evidovány tyto živnosti a obchody: elektrotechnický závod, 2 hostince, kolář, kovář, krejčí, mlýn, 2 pokrývači, 2 obchody se smíšeným zbožím, Spořitelní a záložní spolek pro Václavice, trafika.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n\nDopravní síť\n\nVeřejná doprava 2012\n\n\n"}
{"id": "114092", "url": "https://cs.wikipedia.org/wiki?curid=114092", "title": "Jasan pensylvánský", "text": "Jasan pensylvánský\n\nJasan pensylvánský (\"Fraxinus pennsylvanica\") je dvoudomý listnatý strom, dorůstající výšek 15-25 m. Letorosty jsou většinou i v dospělosti pýřité, pupeny jsou rezavé až hnědé. Listy jsou lichozpeřené, se 3-4 jařmy. Svrchní strana listu je za čerstva nápadně lesklá. Plodem je křídlatá nažka s vytrvalým kalichem.\n\nJasan pensylvánský pochází z východní části Severní Ameriky. V České republice byl v minulosti vysazován v parcích a arboretech a místy i do volné přírody. Zvláště v nížinách Moravy se jasan pensylvánský samovolně šíří a jedná se místy o invazní druh.\n\n\n\n"}
{"id": "114094", "url": "https://cs.wikipedia.org/wiki?curid=114094", "title": "Heberleinova brzda", "text": "Heberleinova brzda\n\nHeberleinova brzda je průběžná vlaková brzda ovládaná mechanicky lanem. Brzda je ovládána z lokomotivy pomocí vrátku. Zdrže jsou na kola vozů přitlačovány pomocí pákového mechanismu s využitím otáčení náprav. Brzda účinkuje samočinně při přerušení lana. Pro tuto brzdu jsou typické kladky na střechách vozů, případně stojany s kladkami na čelech nízkých vozů. V průběhu času byla tato brzda nahrazena tlakovou, popřípadě sací brzdou.\n\nVzhledem k tomu, že Heberleinova brzda je brzdou průběžnou a samočinnou, je stále dovoleno její používání, zvláště při malých rychlostech na úzkorozchodných drahách. Její obsluha však vyžaduje určitou zkušenost, neboť brzdícího účinku se zde dosahuje pomaleji než u brzd tlakových a sacích.\n\nNa některých úzkokolejkách v Sasku jsou k vidění vozidla s Heberleinovou brzdou - například na Lößnitzgrundbahn, Weißeritztalbahn nebo na Preßnitztalbahn, kde je tato brzda několikrát do roka používána v provozu.\n"}
{"id": "114095", "url": "https://cs.wikipedia.org/wiki?curid=114095", "title": "Dublovice", "text": "Dublovice\n\nObec Dublovice se nachází v okrese Příbram, kraj Středočeský, asi 6 km západně od města Sedlčany. Tvoří ji několik vesnic, obecní úřad sídlí ve vesnici Dublovice. Žije zde obyvatel.\n\nObec Dublovice se skládá z pěti částí na stejnojmenných katastrálních územích:\n\nPrvní písemná zmínka o obci pochází z roku 1227. Za druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nOd 19. února 1998 obec užívá znak. Obec je zakládajícím členem svazku \"Sdružení obcí Sedlčanska\" a \"MAS Sedlčansko, o. p. s.\" V soutěži \"Vesnice roku\" Dublovice získaly v roce 1999 \"Zelenou stuhu\" za péči o zeleň a v roce 2004 titul \"Vesnice Středočeského kraje\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dublovice \"(654 obyvatel, poštovní úřad, katol. kostel)\" byly v roce 1932 evidovány tyto živnosti a obchody: hodinář, 3 hostince, kolář, kovář, 2 krejčí, mlýn Na Červeném mlýně, 2 obuvníci, pekař, porodní asistentka, 2 rolníci, 3 řezníci, 4 obchody se smíšeným zbožím, Kampelička pro Dublovice, Spořitelní a záložní spolek pro Dublovice, tesařský mistr, 2 trafiky, zednický mistr.\n\nVe vsi Chramosty \"(197 obyvatel, samostatná obec se později stala součástí Dublovic)\" byly v roce 1932 evidovány tyto živnosti a obchody: hostinec, lom, mlýn, 8 rolníků, řezník, obchod se smíšeným zbožím, trafika.\n\nV obci Líchovy \"(přísl. Bučily, Zvírotice, 523 obyvatel)\" byly v roce 1932 evidovány tyto živnosti a obchody: 4 hostince, krejčí, 3 lomy, mlýn, 2 rolníci, 3 obchody se smíšeným zbožím, 2 trafiky.\n\nDublovice patří do povodí 1-08-05-044, výměra celého povodí je 37,731 km². V Dublovicích můžete najít Návesní rybník, který se nachází v centru obce.\n\nV okolí Dublovic je rybníční soustava tvořená rybníky Kumšík, Vrbsko, Kvasetín a především Musík. Musík je největší rybník v okolí. Jižně od Dublovic, je rybník Kvasetín. Z této nádrže voda postupně dostává do Návesního rybníka, tok dále pokračuje až do Musíka. Severně je rybník Kumšík, který je vzdálený od Dublovic asi 2 km, odtud se voda také vlévá do Musíka a dále napájí menší nádrž s názvem Jezero. Jižně od Dublovic je rybník Vrbsko, který je také vzdálený od Dublovic asi 2 km, i odtud se voda dostává do Musíka.\n\n\nDublovice a Nechvalice si pořídily nové zvony současně a zavěsily je, ještě neposvěcené, na své kostelní věže. Zvony se však v noci vznesly a vyměnily si svá místa. Na kamenech mezi obcemi, kde odpočívaly, jsou dodnes vidět jejich otisky. Také svým hlasem připomínají svůj původ, neboť zvon v Dublovicích při zvonění volá: „Nechvalák!“ a nechvalický: „Dublovák!“\n\nDopravní síť\nVeřejná doprava 2012\n\n\n\n"}
{"id": "114096", "url": "https://cs.wikipedia.org/wiki?curid=114096", "title": "SK Meteor Praha", "text": "SK Meteor Praha\n\nSK Meteor Praha je jeden z nejstarších sportovních klubů v ČR. Historie i současnost tohoto klubu je spjata s městskou čtvrtí Libeň. Klub je registrován jako občanské sdružení a v současné době sdružuje několik oddílů v různých sportovních odvětvích. Klub provozuje Hotel Libeň.\n\nFotbalový oddíl již není součástí klubu a je samostatným právním subjektem FK Meteor Praha VIII. Od roku 2006 není součástí klubu ani softballový oddíl, který se osamostatnil pod názvem SC Canaries.\n\n\n\n"}
{"id": "114098", "url": "https://cs.wikipedia.org/wiki?curid=114098", "title": "Modřovice", "text": "Modřovice\n\nObec Modřovice se nachází v okrese Příbram, kraj Středočeský, asi 10 km jihozápadně od Příbrami. Žije zde obyvatel.\n\nPrvní písemná zmínka o obci pochází z roku 1367. Ve staré knihy byly napsány: \"Modrzowitz\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Modřovice \"(198 obyvatel)\" byly v roce 1932 evidovány tyto živnosti a obchody: hostinec, kolář, kovář, obuvník, 3 rolníci, trafika, velkostatek.\n\nDopravní síť\nVeřejná doprava 2012\n\n\n"}
{"id": "114102", "url": "https://cs.wikipedia.org/wiki?curid=114102", "title": "Vševily", "text": "Vševily\n\nObec Vševily se nachází v okrese Příbram, kraj Středočeský, asi 19 km jihozápadně od Příbrami a 6 km západně od Březnice. Žije zde obyvatel.\n\nPrvní písemná zmínka o Vševilech je z roku 1349.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n"}
{"id": "114103", "url": "https://cs.wikipedia.org/wiki?curid=114103", "title": "Pivovar Uherský Brod", "text": "Pivovar Uherský Brod\n\nPivovar Uherský Brod (dříve Pivovar Janáček) je pivovar založený v roce 1894 v Uherském Brodě, jehož vlastníkem je pivovarská skupina Pivovary Lobkowicz Group. \n\n\nPivovar každoročně pořádá v srpnu ve svém areálu „pivní slavnosti“.\n\nVeškeré pivní tácky pivovaru Uherský Brod\n\n"}
{"id": "114104", "url": "https://cs.wikipedia.org/wiki?curid=114104", "title": "Zbenice", "text": "Zbenice\n\nObec Zbenice se nachází v okrese Příbram, kraj Středočeský, asi 13 km jihovýchodně od Příbrami. Žije zde obyvatel.\n\nPrvní písemná zmínka o obci pochází z roku 1293.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zbenice \"(přísl. Kamenná, 342 obyvatel)\" byly v roce 1932 evidovány tyto živnosti a obchody: 2 hostince, krejčí, 2 obchody s lahvovým pivem, 7 rolníků, obchod se smíšeným zbožím, 2 trafiky.\n\n\nDopravní síť\nVeřejná doprava 2012\n\n"}
{"id": "114106", "url": "https://cs.wikipedia.org/wiki?curid=114106", "title": "Lazsko", "text": "Lazsko\n\nObec Lazsko se nachází v okrese Příbram, kraj Středočeský, asi 8 km jižně od Příbrami. Žije zde obyvatel. Na území obce Lazsko se nachází větší část památníku Vojna u Příbrami.\n\nPrvní písemná zmínka o obci pochází z roku 1336.\n\nV roce 2012 se obce Lazsko a Milín dohodly na změně hranic obcí a na převedení části katastrálního území \"Lazsko\" ke katastrálnímu území \"Kamenná u Příbramě\" v obci Milín.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nV roce 1957 byl proveden AÚ v Praze záchranný výzkum halštatského žárového pohřebiště v Lazsku na parc. č. 227, na něž upozornil ing. Karnet z Příbrami. Bylo zde odhaleno 21 žárových hrobů z 2. poloviny 3. století př. n. l. Pohřebiště se rozkládalo na jižním a západním svahu mírného návrší, z něhož byl dokonalý rozhled po rovinatém okolí. Je pravděpodobné, že v době založení a užívání pohřebiště byla zalesněna i plocha návrší. Podle zpráv z kronik sahající do 14. století návrší sloužilo jako pastvina, později však došlo ke zřizování četných pískoven, jimiž až na nepatrnou část, bylo pohřebiště zničeno. V roce 2015 zde byl skupinou místních nadšenců postaven kámen jako připomínka dávné historie obce.\n\nDopravní síť\nVeřejná doprava 2012\n\n\n"}
{"id": "114107", "url": "https://cs.wikipedia.org/wiki?curid=114107", "title": "Ostrov (okres Příbram)", "text": "Ostrov (okres Příbram)\n\nObec Ostrov (název katastrálního území \"Ostrov u Tochovic\") se nachází v okrese Příbram, kraj Středočeský, asi 9 km jižně od Příbramě. Žije zde obyvatel.\n\nPrvní písemná zmínka o obci pochází z roku 1333.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ostrov \"(255 obyvatel)\" byly v roce 1932 evidovány tyto živnosti a obchody: 2 hostince, kovář, 2 krejčí, mlýn, 2 obuvníci, 11 rolníků, obchod se smíšeným zbožím, Spořitelní a záložní spolek pro Ostrov, trafika, truhlář, hajný, 2 požárníci.\n\n2. srpna 2009 se zde prohnala velká voda, která poničila několik stavení a cesty, strhala mostky, ale naštěstí nedošlo k obětem na životech.\n\nDopravní síť\nVeřejná doprava\n\n"}
{"id": "114109", "url": "https://cs.wikipedia.org/wiki?curid=114109", "title": "Vodslivy", "text": "Vodslivy\n\nObec Vodslivy se nachází v okrese Benešov, kraj Středočeský asi 15 km severovýchodně od Benešova. Žije zde obyvatel.\n\nPrvní písemná zmínka o obci pochází z roku 1436.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n"}
{"id": "114111", "url": "https://cs.wikipedia.org/wiki?curid=114111", "title": "Justified", "text": "Justified\n\nJustified je debutové album amerického zpěváka Justina Timberlakea, který před vydáním tohoto alba byl členem úspěšné popové skupiny N´ Sync.\nNa albu spolupracoval například s Janet Jackson, Pharrellem Williamsem nebo Clipse.\n\nAlbum Justified bylo oceněno dvěma prestižními cenami \"Grammy Awards\" a díky tomuto albu začal být Justin Timberlake označován za nástupce Michaela Jacksona.\n\n"}
{"id": "114115", "url": "https://cs.wikipedia.org/wiki?curid=114115", "title": "Dopravce", "text": "Dopravce\n\nDopravce je zkrácený výraz pro provozovatele, který je často rovněž vlastníkem dopravního prostředku, ať už v dopravě silniční (na pozemních komunikacích), drážní (na dráhách železničních, tramvajových, trolejbusových nebo lanových), letecké nebo vodní. Dopravcem je provozovatel dopravy osobní i nákladní, veřejné i smluvní neveřejné. Zákon o dráhách dopravce označuje termínem provozovatel drážní dopravy. Vždy se jedná o subjekt, který realizuje vlastní činnost přemístění v prostoru a čase.\n\nZ právního hlediska je dopravce jedním z účastníků přepravní smlouvy:\nOd dopravce je třeba odlišovat přepravce, jímž je v nákladní dopravě ten, kdo si nechá věc či náklad přepravovat dopravcem (objednavatel přepravy).\n"}
{"id": "114116", "url": "https://cs.wikipedia.org/wiki?curid=114116", "title": "Přepravce", "text": "Přepravce\n\nPřepravce je objednavatel přepravy. Tedy v nákladní dopravě ten, kdo si nechá dopravcem za úplatu přepravovat věc či jiný náklad. V osobní dopravě se objednatel přepravy označuje jako cestující.\n\nV České republice se právní vztah mezi dopravcem a přepravcem řídí ustanoveními občanského zákoníku (89/2012 Sb.) o smlouvě o přepravě věci (§ 2555 a násl.) Další obecně závazná pravidla stanoví speciální zákony, například zákon o dráhách či zákon o silniční dopravě. Podrobnější podmínky přepraví stanoví přepravní řády, např. silniční přepravní řád (vyhláška č. 133/1964 Sb.), přepravní řád letecké dopravy (vyhláška č. 17/1966 Sb.), přepravní řád pro veřejnou drážní dopravu (1/2000 Sb.)\n"}
{"id": "114117", "url": "https://cs.wikipedia.org/wiki?curid=114117", "title": "Herma Stipper", "text": "Herma Stipper\n\nHerma Stipper (31. března 1926 – 30. prosince 2003) byla německá křesťanka, která od roku 1967 pomáhala ilegální evangelizační činnosti církve v socialistickém Československu. Podporovala zejména evangelíky na Těšínsku dovozem křesťanské literatury, audio nahrávek a technických pomůcek. Pro tuto činnost byla v roce 1971 na několik měsíců v ČSSR uvězněna.\n\n"}
{"id": "114118", "url": "https://cs.wikipedia.org/wiki?curid=114118", "title": "Lípa (rod)", "text": "Lípa (rod)\n\nLípa (\"Tilia\") je rod opadavých stromů. Listy jsou střídavé, srdčité, čepel pilovitá až zubatá. Květy jsou ve vrcholících, zpravidla převislých. Stopka květenství má v dolní části přisedlý listen, který vytrvává i za plodu a tvoří létací aparát pro rozšiřování plodů. Květy jsou oboupohlavné, pětičetné. Tyčinek je 15–80, na bázi většinou srostlé v 5 svazečků. Semeník je pětipouzdrý, blizna pětilaločná. Plod je jednopouzdrý oříšek, semeno zpravidla 1, vzácně 2. Květy jsou opylovány hmyzem, plody rozšiřovány větrem.\n\nRod je rozšířen po celém mírném pásu severní polokoule, kde se vyskytuje asi 30–40 druhů. V České republice jsou původní jen 2 druhy: lípa velkolistá (\"Tilia platyphyllos\" Scop.) a lípa malolistá neboli srdčitá (\"Tilia cordata\" Mill.). Jejich kříženec se jmenuje lípa obecná (\"Tilia\" x \"vulgaris\" Hayne). Další druhy jsou pěstovány, převážně v intravilánech obcí a arboretech, ve volné přírodě jen zcela ojediněle. Jsou to např. lípa zelená neboli krymská (\"Tilia euchlora\" C. Koch), lípa stříbrná neboli plstnatá (\"Tilia tomentosa\" Moench), lípa řapíkatá (\"Tilia petiolaris\" DC.), lípa americká (\"Tilia americana\") aj. Lípy vykazují zvýšenou životaschopnost vytvářením výmladků, které jsou schopné případně nahradit vymýcený či odumřelý hlavní kmen.\n\n\nNěkteré druhy tohoto rodu lze použít v ČR jako okrasné rostliny. Jsou to efektní solitéry.\n\nLípu za svůj národní strom považují Češi, Slováci, Slovinci a Lotyši (pro něž je ovšem jen jedním ze dvou národních stromů, druhým je dub).\n\n\n"}
{"id": "114119", "url": "https://cs.wikipedia.org/wiki?curid=114119", "title": "Kočka plochočelá", "text": "Kočka plochočelá\n\nKočka plochočelá (\"Prionailurus planiceps\") je málo známá a vzácná malá kočkovitá šelma, žicící na ostrovech Borneo, Sumatra a na Malajském poloostrově.\n\n\nKočka plochočelá je velká asi jako domácí kočka, ale výrazně se od ní odlišuje tělesnými proporcemi. Má širokou hlavu s poněkud plochým čelem, což jí dalo jméno. Uši jsou malé a nízko nasazené, podobně jako u manula, oči naopak velmi velké a hlavu opticky ještě více rozšiřují. Také chrup je odlišuje od ostatních koček, všechny zuby jsou ostré a špičaté a první horní třenový zub je větší a vyvinutější než u ostatních koček. Je to přizpůsobení k lovu hlavní kořisti koček plochočelých - ryb.\n\nMají dlouhé tělo a poměrně krátké končetiny, ocas je krátký a tlustý. Podobně jako příbuzná kočka rybářská má i kočka plochočelá mezi prsty plovací blánu a nedokáže plně zatáhnout drápy.\n\nHustá a měkká srst je červenohnědá, konečky chlupů jsou bílé. To dodává srsti stříbrný nádech. Břicho a brada jsou bílé, s hnědými skvrnami, u některých jedinců jsou popisovány tmavší skvrny a pruhy i na těle.\n\nKočka plochočelá žije jen v Jihovýchodní Asii, na Borneu, Sumatře a na Malajském poloostrově. Zřejmě žijí v blízkosti vod, byly pozorovány v bažinách a záplavových oblastech tropických pralesů i na březích řek a v okolí zavlažovacích kanálů. Byly spatřeny i na palmových plantážích. Nikdy nebyly zjištěny ve větší nadmořské výšce, než je 700 m n. m.\n\nO chování koček plochočelých v přírodě je toho známo jen velmi málo. Zřejmě jsou, jako ostatní malé kočky, samotářské a aktivní převážně v noci nebo jsou krepuskulární (aktivní za úsvitu a za soumraku).\n\nBřezost trvá asi 56 dní, v jednom vrhu je jedno až čtyři koťata. Mláďata jsou šedá. Předpokládá se, že mají určité období rozmnožování, jako ostatní kočky rodu \"Prionailurus\", tedy kočka bengálská a kočka rybářská, a že se jim podobají i co se týče věku pohlavní dospělosti (8 měsíců u bengálské kočky). Kočka plochočelá chovaná v zajetí se dožila 14 let (ISEC Canada, 2000).\n\nVe své domovině kočka plochočelá vyplňuje ekologickou niku, která jinde náleží lasicovitým šelmám, jako je vydra. Svými tělesnými proporcemi také lasicovité připomíná. Je přizpůsobená životu u vody a vodní živočichové, zvláště ryby a žáby, tvoří většinu jejího jídelníčku, dokonce větší podíl než u kočky rybářské. Živí se také korýši, na plantážích olejové palmy loví hlodavce. Mají rády také ovoce, vyhrabávají sladké brambory a někdy napadají také drůbež.\n\nPočet divoce žijících koček plochočelých je neznámý, není ani jisté, kde všude se vyskytují. Pravděpodobně jsou ohrožovány ztrátou svého přirozeného prostředí (deštné pralesy) ale na druhou stranu byly pozorovány i na palmových plantážích, takže se zřejmě dokážou přizpůsobit i změněným podmínkám. Kočka plochočelá je stále velmi vzácná, v roce 1985 byla dokonce prohlášena za vyhynulou a znovuobjevena byla až v roce 1995. Je zařazena v příloze I CITES, nezdá se ale, že by existoval nějaký obchod s její kožešinou.\n\n"}
{"id": "114122", "url": "https://cs.wikipedia.org/wiki?curid=114122", "title": "Dub (okres Prachatice)", "text": "Dub (okres Prachatice)\n\nMěstys Dub (též Dub u Prachatic) se nachází v okrese Prachatice v Jihočeském kraji, něco přes 5 km zjz. od Bavorova a necelých 11 km severně od Prachatic. Leží v Šumavském podhůří (podcelek Bavorovská vrchovina, okrsek Husinecká vrchovina). Severně od Dubu se pod soutokem Dubského a Černého potoka prostírá Dubský rybník. Žije zde  obyvatel.\n\nPrvní písemná zmínka o obci pochází z roku 1274. 29. října 1869 byla císařem Františkem Josefem I. povýšena na městys. Od 10. října 2006 byl obci vrácen status městyse.\n\nKolem roku 1618 zde vznikla i židovská obec, postavena byla i malá synagoga. Obec se zmenšovala od počátku 20. století, před rokem 1920 byla i prodána a na obytný dům přeměněna synagoga. Definitivně židovská obec zanikla kvůli 2.světové válce.\n\nMá poštu, školu, ale nemá policii ani zdravotní středisko. Má vlastní vodovod, ale není plynofikována.\n\n\n\n\n\n"}
{"id": "114125", "url": "https://cs.wikipedia.org/wiki?curid=114125", "title": "Lípa obecná", "text": "Lípa obecná\n\nLípa obecná (\"Tilia\" ×\"vulgaris\" též \"Tilia\" ×\"europaea\", lípa evropská) je v přírodě vzniklý kříženec druhů lípa velkolistá (\"Tilia platyphyllos\") a lípa malolistá (\"Tilia cordata\").\n\n\nVe většině znaků je intermediární mezi rodičovskými druhy. Plody jsou mírně dřevnaté a žebernaté, jsou smáčknutelné v prstech, ale pouze za většího úsilí. U lípy malolisté jsou smáčknutelné velmi snadno, u lípy velkolisté nejsou v prstech smáčknutelné. Podobně přechodné jsou i znaky na listech (hnědé chomáčky chlupů v paždí žilek).\n\nTento kříženec je rozšířen ve společném areálu obou druhů. V České republice je však v přírodě poměrně vzácný, zato je však často vysazován ve městech a parcích jako alejový strom.\n\n\n\n \n"}
{"id": "114126", "url": "https://cs.wikipedia.org/wiki?curid=114126", "title": "Heinkel He 111", "text": "Heinkel He 111\n\nHeinkel He 111 byl hlavní německý střední bombardér v prvních letech druhé světové války a možná nejznámější symbol Luftwaffe během bitvy o Británii.\n\nLetoun byl vyvíjen od počátku 30. let jako rychlý dopravní a poštovní letoun pro Lufthansu, ale už od začátku se podobal spíš vojenskému typu. Prototyp He 111V4 (D-AHAO) byl veřejnosti představen roku 1936 jako dopravní letoun. Roku 1937 tyto letouny ve službách Lufthansy podnikaly tajné průzkumné přelety nad Británií, Francií a SSSR.\n\nOd konce roku 1935 Heinkel pracoval na předsériové verzi He 111 A-0. Šlo o dolnoplošník s doutníkovým trupem s prosklenou přídí, eliptickými křídly a dvěma řadovými motory BMW VI o výkonu 447 kW, maximální rychlost byla jen 310 km/h a tak Luftwaffe letouny do služby nezařadila; na konci roku 1936 jich bylo 6 dodáno Číně.\n\nPrvní verzí ve službách Luftwaffe byla B-1 (1937) se silnějšími motory DB 600 o výkonu 647 kW a obrannou výzbrojí tří kulometů a verze B-2 s motory DB 600CG o výkonu 699 kW; tyto letouny byly mj. zkoušeny ve Španělsku, kde letovými vlastnostmi překonaly ostatní bombardéry a rychlostí se vyrovnaly všem sovětským stíhačkám protivníka. Tento úspěch vedl k názoru, že všechny bombardéry, které vznikly během 30. let (např. Do 17 nebo Ju 86) díky své rychlosti nepotřebují mnoho obranné výzbroje, a proto musely letounům He 111 stačit tři kulomety až do bitvy o Anglii; tam však byla jejich skutečnou obranou pouze odolnost konstrukce a z ní vyplývající schopnost vrátit se domů i se značným bojovým poškozením.\n\nBěhem invaze do Polska bylo ve výzbroji Luftwaffe asi 800 bombardérů He 111, ale už roku 1941 jich bylo k bombardování určeno jen okolo 200 ks a od roku 1943 se používaly už jen jako transportní, cvičné, průzkumné nebo jiné speciální účely. Celkem se vyrobilo okolo 7 000 ks těchto letounů. Španělské letouny CASA 2.111 s britskými motory Merlin se vyráběly ještě dlouho po válce a ve službě zůstaly až do 50. let.\n\nPočátkem 30. let 20. století se Ernst Heinkel rozhodl postavit nejrychlejší dopravní letadlo na světě, což se však setkalo se skepticismem německého leteckého průmyslu a politického vedení. Heinkel svěřil vývoj do rukou bratrům Siegfriedu a Walteru Günterovým, kteří byli v průmyslu a firmě ještě nováčky. V červnu 1933 navštívil Heinkelovu kancelář Albert Kesselring, tehdejší šéf administrativní kanceláře Luftwaffe. V té době Německo nemělo ministerstvo letectví, ale jen letecký komisariát - \"Luftfahrtkommissariat\". Kesselring doufal, že se mu podaří založit nové vzdušné síly, které by se zformovaly z existujícího leteckého sboru Reichswehru a přesvědčil Heinkela, aby přesunul svou továrnu z Warnemünde do Rostocku a zavedl sériovou výrobu He 111, se kterou by pomáhalo 3 000 zaměstnanců. Heinkelův nový návrh byl reakcí na nové americké stroje, které se začaly na trhu objevovat - šlo o stroje Lockheed 12, Boeing 247 a Douglas DC-2.\n\nPrvní nový jednomotorový Heinkel He 70 Blitz sjel z výrobní linky v roce 1932 a okamžitě zlomil několik rekordů. Ve své normální konfiguraci, se 4 pasažéry na palubě, dosáhl rychlosti 380 km/h, přičemž ho poháněl motor BMW VI o s výkonu 447 kW. Eliptické křídlo, které bratři Güntherovi použili již při stavbě sportovního letadla Bäumer Sausewind, se stalo jedním z charakteristických rysů nejen He 111, ale i jiných letadel, které během kariéry u Heinkela navrhli. Luftwaffe tento návrh okamžitě zaujal, protože hledala stroj, který by mohl být použit v úlohách bombardéru a dopravního letadla.\n\nHeinkel He 111 byl dvoumotorovou verzí He 70, přičemž si zachoval charakteristické křídla a ocasní plochy a také motory BMW, takže nový stroj byl často přezdívaný \"\"Doppel Blitz\"\" (dvojitý blesk). Když Dornier Do 17 nahradil He 70, Heinkel potřeboval dvoumotorový stroj, aby mohl konkurovat svým protivníkům. Na návrhu tohoto stroje strávil 200 000 hodin. Trup byl prodloužen z 11,7 na 17,4 m a rozpětí z 14,6 na 22,6 m.\n\nStroje byly poháněny motory DB 600, ale protože ty byly použity primárně pro stroje Bf 109 a Bf 110 další verze od typu E dostaly dvanáctiválcové řadové motory Jumo 211A-1 chlazené kapalinou. Od ledna 1938 byla zahájena výroba malého počtu předsériových He 111 E-0 následovaná od ledna variantou He 111 E-1 s nosností 2000 kg pum. Nejpočetnější vyráběnou verzí byla E-3, která se od E-1 lišila vybavením. Heinkel He 111 E-4 a E-5 vyráběné v malém počtu mohly na vnějších závěsnících přenášet i pumy těžší než 100 kg. Varianta E-5 mohla nést v jedné z pumovnic přídavné palivové nádrže. \"Éčka\" obdržela jako první také nový bombardovací zaměřovač Lofte 7, který se užíval až do konce války.\nDalší verze F měla upravené křídlo, které mělo jednodušší výrobu. Velkými úpravami prošla verze P, která měla nové motory Daimler-Benz DB 601, zcela nový typ zasklené aerodynamické kabiny místo původní odstupňované. Díky těmto úpravám dosahoval stroj ve výšce 5 000 m rychlost 475 km/h a jeho cestovní rychlost vzrostla na 370 km/h. Brzy se však ukázalo, že s dodávkami výkonných motorů Daimler-Benz budou problémy a proto se začalo opět pracovat s motory Junkers Jumo 211. Po jejich namontování do draku verze P vznikla nejrozšířenější verze H. Byla vyráběna od roku 1940 do roku 1944. Bylo vyrobeno mnoho variant této verze, zajímavý byl např. He 111H-22, který mohl podvěšeně nést jednu střelu V-1.\nZajímavostí byla verze He 111Z-1, která se na návrh Ernsta Udeta skládala z 2 spojených He 111, které měly v místě spoje na křídlech pátý motor Jumo 211F-2. První dva prototypy V1 A V2 byly zalétány koncem podzimu 1941 a vznikly spojením dvou draků He 111 H-6. Celkem bylo postaveno 12 kusů, které na konci jara 1942 převzala Luftwaffe. Tyto stroje byly používány k vlečení těžkých kluzáků Messerschmitt Me 321 nebo dvou Gotha Go 242. Z-1 používala výsadková jednotka Luftlandegeschwader LLG 1, jejíž tři Gruppen si stroje pro speciální akce navzájem půjčovaly. První větší akcí He 111Z-1 u LLG 1 byly vleky kluzáků do a z oblasti Stalingradu. V lednu 1943 se LLG 1 účastnila akce na Kubáni, kde He 111Z-1 s kluzáky zásobovaly obklíčené jednotky 17. armády Wehrmachtu a napomohly obklíčení prolomit. Během jara 1943 se He 111Z-1 jednotky LLG 1 vrátily do Německa. Po reorganizaci se LLG 1 spolu s LLG 2 přesunuly do Francie. V únoru 1944 byla z Francie do Německa stažena LLG 2, po vylodění spojenců také LLG 1. V té době již existovalo jen osm letounů He 111Z-1, z toho pět letuschopných. Po zrušení LLG 1 a LLG 2 byly zbylé stroje převedeny ke Kampfgeschwader 200 a její 4.Staffel, od 20. listopadu 1944 pak u její 16.Staffel. Poslední He 111Z-1 dolétaly v dubnu 1945.\nPřestože Heinkely 111 byly od roku 1942 evidentně zastaralé i na východní frontě, byli Němci, kvůli nedostatku jiných těžších bombardérů, nuceni vyrábět tato letadla až do roku 1944.\n\nPrvní prototyp He 111a (V1) vzlétl 24. února 1935, pilotovaný hlavním testovacím pilotem Gerhardem Nitschkem, kterému bylo přikázáno nepřistávat na firemním letišti továrny Heinkel v Rostocku-Marienhe, protože přistávací dráha byla příliš krátká. Místo toho měl přistát v Rechlinu. Ale pilot rozkaz ignoroval a přistál v Marienhe. Mimo jiné konstatoval, že tento stroj je dobrý při manévrování v malé rychlosti a tak nehrozilo riziko, že by přeletěl přistávací dráhu. Nitschke si také pochvaloval na tu dobu dost vysokou letovou rychlost a dobré letové a přistávací vlastnosti, stabilitu během letu, postupného klesání, a při letu s jedním motorem, přičemž letoun netrpěl náklonem dopředu při vysunutí podvozku. Ale během druhého testovacího letu Nitschke odhalil, že stroj trpí podélnou nestabilitou při stoupání a letu v plné rychlosti a také to, že křidélka nemají požadovaný účinek.\n\nKoncem roku 1935 byly vyrobeny prototypy civilní dopravní verze He 111c (V2, Werk-Nr.715, D-ALIX), vojenské bombardovací varianty He 111b (V3, D-ALES) a He 111 V4 (Werk-Nr.1968, D-AHAO), který představoval dopravní standard pro Lufthansu. Všechna čtyři prototypy se v detailech lišily, rozdíly byly i v půdorysu křídla a v jeho rozpětí.\n\nD-ALES se stal prvním prototypem verze He 111A-1. Dne 10. ledna 1936 byl uznán nejrychleji letadlem na světě, přičemž jeho rychlost dosahovala 402 km/h. To však nebyla pravda, protože nejrychlejším letadlem v té době bylo Macchi M.C.72, které toto prvenství získalo již v roce 1934. He 111 by byl dosáhl ještě větší rychlost, pokud by byly instalovány motory DB 600 o výkonu 746 kW (1 000 hp). Ale německý letecký průmysl nedisponoval motory s větším výkonem než 447 kW (600 hp) a tak byl Heinkel nucen použít motor BMW VI.\n\nDruhý a čtvrtý prototyp vstoupily do služby u Lufthansy v roce 1936, kdy výrobní linku v Rostocku začaly opouštět jak vojenské bombardéry He 111B, tak civilní dopravní He 111C. Obě varianty měly společné pohonné jednotky, vidlicové stojaté kapalinou chlazené dvanáctiválce BMW VI po 551 kW s třílistými vrtulemi. Prototypy měly dvoulisté.\n\nK Lufthanse se dostalo šest kusů verze C. He 111C-01 (Werk-Nr.1828, D-AMES, „Nürnberg“), He 111C-02 (Werk-Nr.1829, D-AQYF, „Leipzig“), He 111C-03 (Werk-Nr.1830, D-AXAV, „Köln“), He 111C-04 (Werk-Nr.1831, D-ABYE, „Königsberg“), He 111C-05 (Werk-Nr.1832, D-AQUA, „Breslau“) a He 111C-06 (Werk-Nr.1833, D-ATYL, „Karlsruhe“).\n\nHeinkly začaly létat na spěšných linkách z Berlína přes Poznaň do Varšavy a zpět, z Berlína pres Gdaňsk do Königsbergu a podílely se rovněž na části spoje s Moskvou ve spolupráci s rusko-německou společností Deruluft.\n\nNa pravidelných linkách se objevil také čtvrtý prototyp pojmenovaný „Dresden“, zatímco druhý prototyp „Rostock“ se testoval na kontinentálním úseku poštovního spoje do Jižní Ameriky. V roce 1937 letouny D-ALIX, D-AHAO a D-AXAV převzala jednotka Luftwaffe zvaná Kommando Rowehl a specializovaná na tajné špionážní fotoprůzkumné lety. Při jedné takové akci na Východě byl D-ALIX ztracen. Jako náhradu Heinkel Lufthanse dodal dva stroje verze He 111G-01. Werk-Nr.2534, D-AEQA, „Halle“ stavěný jako prototyp V12 a He 111G-02 Werk-Nr.2535/V13, D-AYKI, „Magdeburg“.\n\nVarianta G již měla zjednodušená křídla s přímými náběžnými a odtokovými hranami místo starších eliptických, základní půdorys křídla však zůstal. Ke dvěma strojům verze G přibyly další dva letouny He 111G-3 poháněné hvězdicovými motory BMW 132D a H o výkonu 647 kW každý. Šlo o exempláře Werk-Nr.1884/V14, D-ACBS, „Augsburg“ a Werk-Nr.1885/V15, D-ADCF, „Dresden“, již druhý toho jména. Aby se rozlišilo mezi mezi verzemi G-0 s kapalinou chlazenými motory a G-3 s hvězdicovými motory chlazenými vzduchem, začalo se pro G-3 používat označení He 111L.\n\nSpolečnost Heinkel postavila ještě další civilní prototyp He 111G-4 (V16, D-ASAR) s pohonnými jednotkami Daimler-Benz DB 600G, který byl určen jako osobní stroj polního maršála Erharda Milcha.\n\nKvůli uspokojení poptávky po Heinkelu He 111 byla postavena továrna v Oranienburgu. Stavba začala 4. května 1936 a přesně o rok později sjel z výrobní linky první He 111. Úřad managementu RLM Ernstu Heinkelovi navrhl, aby továrna nesla jeho jméno. Firma \"Ernst Heinkel GmbH\" byla založena s podílovým kapitálem 5 000 000 RM, přičemž Heinkelův podíl byl 150 000 RM. Továrna byla postavena a vlastněná Německým státem. Z této továrny sjelo z výrobní linky v první rok války 452 ks He 111 a 69 ks Junkersu Ju 88.\n\nNěmecká výroba pro Luftwaffe byla 808 strojů He 111 do září 1939. Podle Heinkelových memoárů bylo v roce 1939 postaveno dalších 452 ks He 111, čímž se celkový vyrobený počet zastavil na 1 260 vyrobených strojích. Ale stroje vyrobené v roce 1940 utrpěli v bitvě o Británii obrovské ztráty, kdy bylo sestřeleno 756 bombardérů. Mezitím se výroba Junkersu Ju 88, hlavního konkurenta He 111, zvýšila na 1 816 ks, což bylo 26krát více než předešlý rok. Ztráty v předchozím roce byly značné taktéž na balkánské a východní frontě. Kvůli kompenzaci byla výroba He 111 zvýšena na 950 ks v roce 1941 a v roce 1942 se ještě zvýšila na 1 337 ks. Počet vyrobených Ju 88 byl však ještě vyšší, přičemž bylo vyrobeno více než 3 000 strojů v roce 1942, z čehož 2 270 bylo v bombardovací verzi. V roce 1943 se výroba He 111 opět zvýšila a to na 1 405 ks. Přesto ho Ju 88 stále převyšoval v počtu vyrobených kusů, i když výroba He 111 dosáhla 2 160 ks v roce 1943.\n\nSpojenecká bombardovací ofenzíva a konkrétně \"\"Velký týden\"\" selhal v poškození výroby v továrně Heinkelu. Od té doby, až do posledního čtvrtletí roku 1944, bylo vyrobeno 765 Heinkelů He 111. V téže době vyrobil Junkers 3 013 ks Ju 88, z čeho bylo 600 bombardérů. Během let 1939 - 1944 bylo celkem vyrobeno 5 656 Heinkelů He 111, ve srovnání s 9 122 ks Ju 88. V té době se Luftwaffe dostala do strategické defenzívy a tak byla výroba bombardérů a s ní i výroba He 111 pozastavena. Výroba v září, posledním výrobním měsíci roku 1944, zahrnovala 118 bombardérů. Z toho bylo vyrobeno 21 ks Junkersu Ju 87, 74 ks Junkersu Ju 188, 3 ks Junkersu Ju 388 a 18 ks Arada Ar 234. Z Heinkelových typů byly vyrobeny pouze 2 ks Heinkelu He 111 a žádný He 177.\n\nHeinkel He 111 byl jedním z nejpočetnějších německých bombardérů druhé světové války. Byl navržen v polovině třicátých let 20. století a ve službě vydržel až do roku 1945, přičemž jeho španělská kopie CASA 2.111 zůstala ve službě až do roku 1973.\n\nPrvní bombardovací verzí Heinkelu He 111, která se dostala do výroby, byl He 111A - 0, z níž bylo na konci roku 1935 10 předsériových strojů dodáno k testování. Výkon těchto strojů, poháněných 2 motory BMW VI byl zklamáním a Luftwaffe letadlo odmítla. Ale čínská vláda v Kantonu byla méně vybíravá a zakoupila 6 letadel He 111A-0, která převzala v polovině roku 1936 a zařadila do služby v nacionalistické Čínských vzdušných silách v listopadu - prosinci 1936.\n\nČíňané použili své He 111 v druhé čínsko - japonské válce, která začala 7. července 1937, přičemž operační nasazení bylo pozdrženo nedostatkem vhodných pum. Na své první misi, náletu provedeném pěti He 111 a šesti Martiny 139 , proti japonským silám u Šanghaje, nechaly nezkušené posádky otevřené zatahovatelné trupové gondoly. To způsobilo, že Heinkely neudržely krok s bombardéry Martin a tři z pěti strojů byly sestřeleny japonskými stíhačkami. Jeden He 111 byl vytažen z depozitu v prosinci 1943, osazený hvězdicovými motory Wright Cyclone a převeden na dopravní letadlo.\n\nPočáteční bombardovací síla Legie Kondor , německé dobrovolnické podpůrné síle podporující Francův režim, se skládala z dopravních/bombardovacích letadel Junkers Ju 52/3m . Ty se však ukázaly být zranitelné stíhačkami Polikarpov I-15 a I-16 , přičemž Němci utrpěli těžké ztráty. Proto bylo rozhodnuto do Španělska vyslat jedny z nejmodernějších německých bombardérů. Jednak to bylo kvůli zhodnocení nového stroje v bojových podmínkách a také k použití účinné síly proti republikánům. V únoru 1937 dorazili do Španělska čtyři He 111B, spolu se čtyřmi Dorniery Do 17 a čtyřmi Junkersy Ju 86, vytvářejíce tak letku jednotky \"Kampfgruppe 88\" .\n\nSvou bojovou premiéru měly He 111 dne 9. března 1937, když zaútočily na republikánské letiště ve snaze podpořit bitvu o Guadalajaru. Ukázalo se, že He 111 je lepší než ostatní dva typy německých středních bombardérů, přičemž byl rychlejší a měl větší nosnost. Počáteční ztráty byly malé a další dodávky z Německa umožnily koncem října 1937 celkové přezbrojení Kampfgruppe 88 na stroje He 111. Následující dodávky vylepšené verze He 111E umožnily předání starších typů He 111B španělským nacionalistům, kteří v srpnu 1938 zformovali Gruppo 10 - G - 25. Na konci španělské občanské války, 1. dubna 1939, bylo ztraceno v boji jen 21 letadel, 15 při nehodách a jeden při sabotáži. Zbývajících 58 Heinkelů tvořilo základ letectva nového Španělského státu.\n\nBěhem německé invaze do Polska bylo nasazeno 5 jednotek vybavených He 111. Těmito jednotkami byly Kampfgeschwader 1 (KG 1), Kampfgeschwader 4 (KG 4), Kampfgeschwader 26 (KG 26), Kampfgeschwader 27 (KG 27) a Kampfgeschwader 53 (KG 53). Všechny tyto jednotky, s výjimkou KG 4, byly zařazeny do letecké armády \"Luftflotte 1\", pod velením generála - polního maršála Alberta Kesselringa. Jednotka KG 4 operovala pod velením Luftflotte 4. Heinkel He 111 podnikal průniky ve středních výškách a podporoval pozemní vojska německé armády. Zúčastnil se i bitvy o Bzury , kde byla polská armáda Poznań a armáda Pomoří prakticky vyhlazené leteckým útokem. Rozsáhle se zúčastnil obléhání Varšavy. V průběhu tažení se Luftwaffe domnívala, že se její bombardéry budou schopny přiměřeně bránit, ale pokud se zastaralá hornoplošná polská stíhačka PZL P.11 dostala do boje s He 111, byla schopna i přes své omezené palebné síle a aerodynamickým nedostatkem způsobit bombardéru značná poškození.\n\nV době podivné války byl He 111 pověřen strategickým bombardováním nad Severním mořem a bombardováním námořních základen ve Spojeném království, jako způsob útoku na Královské námořnictvo . Dne 9. listopadu vydal Adolf Hitler direktivu č. 9, která určovala jako cíl největší důležitosti britské námořnictvo. Vědom si zničující blokády, která zničila německé snahy během první světové války, direktiva určovala jako primární cíle bombardování britské sklady obilí a oleje, zaminování britských mořských tras a přímé útoky na britské obchodní loďstvo. V říjnu 1939 bylo podniknuto několik náletů na Home Fleet, zakotvenou ve Scapa Flow a Firth of Forth. Konkrétním cílem byl křižník HMS Hood. Záchytné stíhání bylo prováděno squadronami RAF , vybavenými letadly Supermarine Spitfire a Hawker Hurricane, které utrpěly jen občasné ztráty. Jeden z významnějších incidentů se odehrál 22. února 1940. Kampfgeschwader 26 byla pověřena útoky na rybářské lodě v regionu Dogger Bank. Kriegsmarine podezřívala tyto lodě z toho, že jsou používány jako lodě včasné výstrahy, zjišťující pohyby německých válečných lodí v Severním moři, které v té době podnikaly výpravy ke zničení spojeneckého obchodního loďstva. Ve stejné době byla německá námořní flotila \"Zerstörerflottille 1\" vyslána do této oblasti, ve snaze poškodit spojenecké obchodní loďstvo. Mezi německými loděmi a otevřeným mořem se nacházelo obrovské minové pole, které mělo zabránit Královskému námořnictvu dostat se k Helgolandské úžině. V tomto poli ležela 10 km široká mezera, kterou se Němci měli proplížit. Ale spojení mezi Luftwaffe a Kriegsmarine se přerušilo. Proto jednotka Kampfgeschwader 26 nebyla seznámena s přítomností německých torpédoborců v této oblasti. Napadaje z výšky 1500 m, Heinkely He 111 potopili lodě \"Leberecht Maass\" a \"Z3 Max Schultz\", přičemž o život přišlo 600 německých námořníků.\n\nPři operaci Weserübung, invazi do Norska a Dánska, tvořil He 111 základ bombardovacího letectva. Nasazené byly jednotky KG 4, KG 26 a KGR 100. Okupace Dánska byla ukončena za 24 hodin a s minimálními oběťmi a žádnými ztrátami ve vzduchu. Prvním obecným úkolem He 111 spolu s Luftwaffe, bylo kompenzovat nadřazenost britského námořnictva v Severním moři. Na podporu německé útočné skupiny směřující do Osla, složené z těžkých křižníků Blücher a Lützow , lehkého křižníku Emden, tří ponorek a osmi minolovek s 2 000 muži na palubě, byly určeny He 111 jednotky KG 26. Heinkely He 111 nebyly schopny zabránit potopení Blücheru a bitvě o Drøbak Sound, vedené z pevnosti Oscarsborg. Kampfgeschwader 26 se zaměřila na Drøbak z toho důvodu, že ostatní opevněné body již byly dobyty, ale po bombardování 250 kg pumami SC 250, se Norové vzdali. Dne 9. dubna 1940 Heinkely He 111 jednotky KG 26 pomohli Junkersům Ju 88 jednotky KG 30 poškodit válečnou lod HMS Rodney a potopit loď HMS Gurkha. Po zajištění zbytku Norska se He 111 zúčastnil bitvy o Narvik a protilodním misím proti spojeneckým posilám, dodávaným do Norska po moři v květnu a červnu 1940.\n\nFrancouzské tažení začalo 10. května 1940. Jednotky vybavené He 111 se setkali jen se slabým a nekoordinovaným spojeneckým stíhacím odporem nad Belgií a Holandskem. Dne 14. května 1940 se He 111 jednotky KG 54 zúčastnily bombardování Rotterdamu, přičemž byly zničeny velké části města poté, co He 111 shodily 91 - 100 tun bomb. Nizozemci se vzdali brzy ráno následujícího dne, ukončíc tak bitvu o Nizozemsko. Většina jednotek utrpěla během první fáze lehké až mírné ztráty. Výjimkou byla jednotka KG 27, která utrpěla nejtěžší ztráty z jednotek vybavených He 111 nad francouzským sektorem. Koncem prvního dne bylo ztraceno sedm He 111, dva byly odepsány a pět poškozeno. He 111 pomohl při průlomu k Lamanšskému průlivu a porážce francouzských sil u Sedanu, spojenecké protiofenzívě v bitvě o Arras a asistoval německým obkličujícím silám během bitvy o Dunkerque.\n\nBěhem průlomu u Sedanu bylo německými jednotkami odlétáno 3 940 misí proti francouzským pozicím, z nichž většina byla vybavena He 111. Výsledkem byl francouzský kolaps, který umožnil vytvořit kleště, navržené v plánu operace Fall Gelb. He 111 byl se svojí větší nosností také pověřen zničením francouzské železniční sítě v regionu Reims a Amiens. Tyto útoky byly klíčové z hlediska zabránění přísunu francouzských posil a stahování jejich vojsk. V důsledku toho byl jakýkoliv francouzský protiútok proti německému levému křídlu nemožný. Po ukončení operace Fall Gelb se jednotky He 111 začaly připravovat na operaci Fall Rot. Operace Paula se zúčastnilo kolem 600 He 111 a Do 17, jejímž úkolem bylo konečné zničení francouzských vzdušných sil nad Paříží a okolí. Ale následující souboje a bombardování selhaly ve zničení toho, co z Armée de l' Air zůstalo. Kromě malých výjimek byly ztráty He 111 lehké. He 111 si počínal dobře i přesto, že ztráty byly vyšší než v jakémkoli předchozím tažení, což bylo způsobeno lehkou defenzivní výzbrojí. Ta se měla naplno projevit během bitvy o Británii, první velkou zkouškou slabosti obranné výzbroje He 111.\n\nNa tažení proti Británii Luftflotte 2 a Luftflotte 3 nasadili 34 skupin, z nichž bylo 15 vybaveno Heinkely He 111. Zbytek tvořily jednotky vybavené stroji Do 17 a Ju 88 . Výkony Ju 88 a He 111 byly shodné, až na rychlost, kde byl Ju 88 rychlejší. Rychlejším byl i Do 17, ale tomu chyběla nosnost pum, kterou měly Ju 88 a He 111. Během Bitvy o Británii se He 111 dařilo lépe než Ju 88, vynikla tam i důležitá vlastnost He 111 vydržet těžké poškození v boji. Přesto se však projevila potřeba instalace těžší výzbroje a také potřeba doprovodných stíhaček Bf 109 a Bf 110 , jestliže měly ztráty udržet na přijatelné úrovni. Také soustředění celé posádky do prosklené kabiny dělalo He 111 zranitelným při koncentrované palbě při čelním útoku .\n\nPokroky dosažené v červenci a srpnu 1940 byly ztraceny při změně strategie bombardování, zaměřené od 7. září 1940 na bombardování britských měst. Od té chvíle se od He 111 požadovalo strategické bombardování, něco na co nebyl zkonstruován. Přesto He 111 měl dost velký potenciál ke způsobení velkých škod při ničení strategických cílů, jedním z příkladů bylo zničení továrny na výrobu letadel De Havilland Mosquito u Bristolu, provedené jednotkou Kampfgeschwader 55, 30. srpna 1940. O měsíc později, 26. září, Kampfgeschwader 55 zničila svými He 111 ve Woolstonu továrnu na výrobu stíhaček Supermarine Spitfire. Tento útok způsobil zavření továrny a rozdělení výroby, přesto přerušení výroby však nebylo tak vážné jako během července a srpna 1940 .\n\nBěhem Blitz u byly He 111 osazeny navigačním systémem Knickebein. Tento systém měl za úkol zvýšit navigační schopnosti He 111. Několik strojů osazených tímto systémem bylo zbytečně riskantně nasazeno při rušivých náletech na Londýn, během zimy 1939 - 40. Později byl Knickebein vylepšen a přejmenován na X - Gerät, od kterého se očekávalo zvýšení přesnosti při bombardování do takové míry, že by byl schopen útočit na jednotlivé budovy. Zanedlouho byl zaveden systém Y - Gerät, vylepšená verze předchozího zařízení.\n\nDne 3. listopadu 1940, se RAF naskytla příležitost otestovat He 111 i se svým vybavením. Bombardér nouzově přistál u pobřeží a částečně se ponořil. Kapitán Královského námořnictva se ujal vedení operace na vytažení stroje, protože měl vyšší hodnost, než přítomný armádní důstojník. Kapitán trval na tom, aby byl He 111 odtažen do hlubší vody, dokud bude vytažen, ale lana se přetrhla a letadlo se potopilo. Nakonec se stroj podařilo vytáhnout, ale slaná voda se již dostala do systému Gerät.\n\nLuftwaffe se snažila útočit na průmyslové, dopravní a civilní cíle najednou, ale to se jí nepodařilo. Přesto se jí však při bombardování Birminghamu, Bristolu, Barrow, Coventry, Liverpoolu, Plymouthu a Southamptonu podařilo způsobit ohromné škody. Některé z těchto cílů byly zakryty mraky, ale He 111 vybaveny systémem X - Gerät způsobily těžké škody. Britové se bránili použitím falešných cílů k přilákání pozornosti bombardérů a systémem Meacon, který rušil komunikační systém Luftwaffe.\n\nBěhem bojů, mezi červencem a říjnem 1940, bylo zničeno 242 ks He 111, což je méně než 303 zničených Ju 88. Nejnižší ztráty měl Do 17, přičemž bylo zničeno 132 strojů, z alespoň tří nasazených typů německých bombardérů.\n\nTažení proti Jugoslávii a Řecku trvalo jen 3 týdny, ale He 111 v něm hrál klíčovou roli. Dne 6. dubna 1941 se He 111, přiřazené k Luftflotte 4, zúčastnily bombardování Bělehradu. Po krátkém postupu a dobytí Řecka také podporovaly síly Osy při Bitvě o Krétu, kde utrpěly jen malé ztráty. V té době se také podílely při Bitva o Maltu a bombardování Egypta a Suezského průplavu. Velký podíl na těchto náletech měla hlavně Kampfgeschwader 4, když během května a června 1941 bombardovala pobřežní cíle včetně Alexandrie a utrpěla ztrátu 6 strojů a 5 posádek.\n\nBěhem Bitvy o Atlantik a také ve Středozemním moři sloužil He 111 jako torpédový bombardér. V průběhu bitvy o Atlantik vytvořila Luftwaffe pro tento účel velitelství Fliegerführer Atlantik. Luftwaffe používala na jaře 1941 při útocích na obchodní lodě běžné pumy. To vyústilo k vysokým ztrátám na posádkách ale i na strojích He 111, protože útoky byly prováděny z malé výšky. Na konci dubna 1941 měla jednotka III./Kampfgeschwader 40 jen 8 z 32 původních posádek a musela být stažena z bojů.\n\nVětšina jednotek vybavených He 111 byla přezbrojena na rychlejší Junkers Ju 88 a Dornier Do 217, které také utrpěly ztráty, ale ne v takovém rozsahu jako He 111. Takovým ztrátám se mohlo předejít použitím kvalitního vzdušného torpéda. Německé námořnictvo od Norska v roce 1933 zakoupilo patenty na Hortonovo námořní torpédo a patent na torpédo Whitehead Fiume od Itálie v roce 1938. Přesto byl vývoj vzdušného torpéda pomalý. Při zkouškách v roce 1939 s použitím letadel Heinkel He 59 a Heinkel He 115 byla míra selhání až 49 %, a to z důvodů aerodynamických nedostatků, hloubkové ovladatelnosti a těsnění torpéda.\n\nAž do roku 1941 dosahovala Luftwaffe v této oblasti velmi slabých výsledků. Když se v roce 1941 začala Luftwaffe o tuto oblast aktivně zajímat, Kriegsmarine protestovala proti jejímu zainteresovaní a spolupráci a požadavky Luftwaffe převzít vývoj byly zamítnuty. Jelikož Bitva o Atlantik byla v plném proudu, Luftwaffe potřebovala torpédový bombardér aby stroje útočící na obchodní loďstvo nemusely být vybaveny dodatečnou obrannou výzbrojí. Bylo založeno několik škol v Aténách a v Gossenbrode v Německu, které se zabývaly výukou torpédového bombardování. Bylo zjištěno, že He 111 je velmi vhodný pro tuto roli a v prosinci 1941 dostala Luftwaffe povolení na vedoucí postavení ve vývoji nového torpéda. Zkoušky v Grossenbrode umožnily He 111 nést 2 torpéda, přičemž Ju 88 mohl nést stejný náklad a přitom byl rychlejší. Jednotka Kampfgeschwader 26 používala obě stroje; He 111 i Ju 88.\n\nV letce I./KG26 sloužilo kolem 42 Heinkelů He 111, které do boje vzlétaly z Norska. Náklad He 111 sestával z italského 850kg torpéda Whitehead Fiume a německého lehkého 50 kg torpéda F5. Obě fungovaly na vzdálenost 3 km při rychlosti 40 km/h. Bojová hlavice torpéda vážila více než 200 kg. Aby mohl pilot He 111 podniknout torpédový útok, musel klesnout na 40 m a snížit rychlost na 193 km/h. Minimální hloubka vody musela být alespoň 15 m. He 111 byl nasazen na operace v Arktickém oceánu proti arktickým konvojům, putující do SSSR ze Severní Ameriky a Británie . Jedno ze známějších nasazení byl útok jednotky I./KG 26 na konvoj PQ 17, v červnu 1942. Jednotce se podařilo potopit tři lodě a tři další poškodit. Celkem bylo potopeno 25 z původního počtu 35 obchodních lodí. KG 26 se také úspěšně podařilo zachytit konvoj PQ 16, kde potopili čtyři lodě, ale ztratily 6 posádek. Konvoj PQ 18 byl zachycen mezi 13. - 15. zářím 1942, přičemž bylo potopeno 13 ze 40 lodí, a Luftwaffe tento úspěch stál 40 letadel. KG 26 přišla při tomto nasazení o 20 strojů He 111 a 14 členů posádek. Jednotky vybavené He 111 pokračovaly v úspěšném nasazení i na jiných bojištích.\n\nTakto se účastnil například protilodních operací proti sovětskému námořnictvu v Černém moři. Sovětské lodě se většinou plavili v noci a po jedné, což dělalo stíhání velmi složitým. Své lodě si sověti důsledně chránili na moři i v přístavech. Protiletadlová palba byla během dne zničující a v noci byla posílena světlomety. Přesto to nezabránilo útokům jednotek He 111 s jistou dávkou úspěchu. Ve Středozemním moři se Spojencům podařilo v roce 1943 vybojovat nadvládu ve vzduchu, ale jednotka KG 26 pokračovala v svých operacích i nadále.\n\nHeinkely He 111 útočili na spojenecké loďstvo podél afrického pobřeží ze základen na Sicílii a Sardinii, a to nejen ve dne, ale i v noci. Navzdory nočním stíhačům a protiletecké palbě se He 111 podařilo dostat až ke svým cílům. Ztráty byly stále nižší a nižší, zejména díky zkušenostem posádek a postupům při útoku. Podobné mise však musely být na jaře 1944 pozastaveny, zejména kvůli nedostatku posádek a letadel. V dubnu mohla spolu KG 26 nasadit už jen 13 strojů He 111 a Ju 88. S výjimkou I./KG 26 byly všechny jednotky přezbrojeny na Ju 88.\n\nV době povstání Aliho Rašída a následující Anglo - Irácké války se Luftwaffe a její He 111 bojově zúčastnily v jednotce \"4.staffel.II./KG 4\", nasazené na pomoc iráckým nacionalistům pod velením \"Fliegerführer Irák\". He 111 nesly iráckou kamufláž, ale jejich pobyt byl velmi krátký. Následkem iráckého kolapsu byla tato jednotka 31. května 1941 stažena, jen 17 dní po svém příchodu. Záznamy ukazují, že se během svého nasazení He 111 zúčastnil 7 ozbrojených průzkumných letů a pěti bombardovacích misí proti základně Habbaniya, které zahrnovaly 20 posádek a shození 10 tun pum.\n\nItalské selhání během počáteční fáze tažení v Severní Africe přinutilo Wehrmacht posílit síly Osy v regionu, což vedlo k 28 měsíční letecké kampani. Spolu s Ju 88 se He 111 účastnil ofenzivním hloubkovém bombardováni od úplného začátku tažení. V lednu 1941 se několik bombardovacích jednotek Luftwaffe zúčastnilo náletů proti anglickým a spojeneckým konvojům. Jednotka Kampfgeschwader 26 byla jako první pověřena tímto úkolem. Ale už při prvních náletech utrpěla značné ztráty, navzdory nepřítomnosti protivníků ve vzduchu. V noci z 17. na 18. ledna 1941 bylo vysláno 12 strojů jednotky KG 26 s úkolem bombardovat Benghází.\n\nSedm strojů bylo ztraceno, když se zřítily kvůli nedostatku paliva. Přesto byly He 111 často úspěšné a tak potopili minolovku \"HMS Huntley\" a nákladní loď \"Sollum\". Několik jednotek vybavených He 111 také podporovalo německou invazi na Krétu. Během Balkánského tažení a později invazi do Sovětského svazu, byla většina bombardovacích operaci v této oblasti svěřena strojům Junkers Ju 88 a Ju 87. Heinkely se do této oblasti vrátily během zimy 1941/42, době patové situace na sovětsko-německé frontě.\n\nBěhem let 1941 - 1942 se malý počet He 111 zúčastnil obléhání Malty, následkem čehož se měl ostrov vzdát. Jelikož v té době se stíhací velitelství RAF soustředilo na operace v oblasti Lamanšského průlivu, potápěním obchodních a zásobovacích lodí se to Luftwaffe téměř podařilo. Spojenecké síly nacházející se na Maltě zvažovaly kapitulaci až do listopadu 1942, ale koncem tohoto měsíce útoky přestaly a obléhání skončilo.\n\n22. června 1941 začal Adolf Hitler Operaci Barbarossa , německou invazi do Sovětského svazu. V té době stroje He 111 tvořily součást tří bombardovacích jednotek. Kampfgeschwader 53 , pod velením letecké armády Luftflotte 2, byla přidělena k skupině armád Sever. Kampfgeschwader 27 pod velením Luftflotte 4, přidělené k skupině armád Střed a jednotka Kampfgeschwader 55, přidělena 5. leteckému sboru.\nStejně jako v předešlých taženích měl He 111 poskytovat taktickou podporu německé armádě. O strategickém bombardování se uvažovalo jen málo. Velení se spoléhalo na to, že taková operace nebude nutná až do dobytí evropské části SSSR, na západ od linie spojující města Archandělsk a Astrachaň. Během let 1941 - 42 bylo taktické nasazení He 111 sníženo kvůli omezení manévrovatelnosti a zavalitému trupu. Jeho úkolem v té době bylo ničení tanků. Tehdy byly jedinými specializovanými bojovými stroji Junkers Ju 87 Stuka a Henschel Hs 123. Ale oběma chyběl potřebný dolet. Jediným možným řešením bylo použití letadel Ju 88 a He 111.\nV této roli bylo několik jednotek úspěšných, když KG 55 zničila nebo poškodila 122 nákladních vagónů a 64 lokomotiv. Sověti však urychleně zavedly protiopatření; hustá koncentrace protiletadlového dělostřelectva začala způsobovat nárůst ztrát, hlavně u nezkušených posádek. Speciální letka (Eis)./KG 55 jednotky KG 55, utrpěla až 10 % ztráty. Během zimních bojů roku 1941 byl He 111 opět použit v roli dopravního letadla. Z Děmjanského kotle evakuoval He 111 až 21 000 vojáků, přičemž dopravil 24 300 tun jídla a výzbroje. Během bojů v obklíčení se He 111 ukázal jako nenahraditelný.\n\nBěhem roku 1942 se He 111 zúčastnil bitvy o Stalingrad . V průběhu sovětské operace Uran, která obklíčila německou 6. armádu, byl opět jednou nasazen jako dopravní a zásobovací letadlo. Ale německá operace selhala a šestá armáda byla zničena. Sovětská protiletadlová obrana kolem města zničila kolem 165 kusů He 111.\n\nPoté byl již He 111 na východní frontě používaný ve stejných úkolech jako dříve a byl pověřen úkolem strategického bombardování. V období let 1941 - 42 nebylo bombardování sovětského průmyslu hlavním cílem velitelství Luftwaffe. To se však změnilo před bitvou v Kurském oblouku, kdy se uskutečnily pokusy ke zničení sovětské vojenské výroby.\n\nTovárna na výrobu tanků GAZ byla během června 1943 vystavena sérii těžkých náletů. V noci ze 4. na 5. června 1943 Heinkely He 111 shodili 161 tun pum a způsobily tak obrovské poškození budov a výrobních linek. Všech 50 budov továrny GAZ č . 1, 9000 m dopravních pásů, 5 900 kusů vybavení a 8 000 tankových motorů bylo zničeno. Ale Němci se v svých odhadech při výběru cíle přepočítali. Vybombardována továrna totiž produkovala jen lehký tank T-70. Továrna č . 112, druhý největší výrobce silnějších tanků T-34, pokračovala nerušeně ve výrobě. Sovětské výrobní zařízení byly přestavěny nebo opraveny v průběhu šesti týdnů. Továrna č. 112 vyrobila v roce 1943 2 851 ks tanků T-34, v roce 1944 to bylo 3 619 a v roce 1945 se podařilo dodat 3 225 ks. Luftwaffe také selhala při zničení Gorkého dělostřelecké továrny č. 92 nebo závodu na výrobu letadel Lavočkin La-5 a La - 5FN. Nepodařilo se jí ani omezit ruské přípravy na nadcházející bitvu, ale He 111 se ukázal být schopným strategického bombardování.\n\nPozději, v témže roce, tvořil He 111 jádro strategické bombardovací ofenzívy Luftwaffe. V době sovětské ofenzívy na Dněpru vykonávaly jednotky vybavené He 111 útočné mise. Sovětské stíhačky však působily Luftwaffe během strategického denního bombardování vysoké ztráty. V důsledku toho byly německé posádky v zimě 1943 - 44 přeškoleny pro lety v noci. Ofenzíva začala v noci z 27. na 28. března 1944 a zúčastnilo se jí kolem 190 strojů He 111, které shodily v průměru 200 tun pum. V noci z 30. března na 1. dubna 1944 odlétaly 252 misí, což byl největší počet během trvání této ofenzívy. Hlavními cíli byly velitelská stanoviště na východní a západní Ukrajině.\n\nPozději během léta 1944 byly He 111 opět s úspěchem použity jako součást zmenšujícího se německého bombardovacího letectva. Německý průmysl začal stahovat své továrny na východ, mimo dosah bombardérů RAF a USAAF. V reakci na to USAAF začala létat ze základen v Sovětském svazu, kde po skončení mise i přistávala a po zopakování se vracela do Anglie. Jednotka IV. Fliegerkorps byla pověřena útoky na letiště, z nichž USAF operovala. Dne 21. června 1944, přistály stroje B-17 Flying Fortress patřící [8. letecké armádě USAAF, na letištích Mirgorod a Poltava poté co bombardovaly cíle v Maďarsku. Sověti však nezajistili dostatečnou protiletadlovou ochranu a tak IV. Fliegerkorps a její He 111 z KG 4 , KG 53 a KG 55 shodili 91 tun pum. Podařilo se jim zničit 44 ks B-17 a 15 stíhaček USAAF. Německé He 111 letěly ve výši 4 000 - 5000 m, přičemž nebyl zasažen ani jeden z nich. Po těchto událostech byly americké mise zastaveny. Němci za důvod považovali neschopnost Sovětů postarat se o přiměřenou protileteckou ochranu. Pravděpodobnějším důvodem však bylo získání základen v západní Evropě, odkud mohla letadla USAAF zasáhnout jakýkoliv cíl v Evropě bez použití sovětských letišť.\n\nOd jara 1943 se počet He 111 v operačních bojových jednotkách snižoval. Hlavní příčinou bylo zavedení silnějších bombardérů, konkrétně Junkersu Ju 88 a také Dornieru Do 217 , čímž byl He 111 tlačen do pozadí. Ofenzivní operace Luftwaffe byly kvůli spojenecké vzdušné nadvládě koncem roku 1943 zastavovány. Přesto však pokračoval ve službě na protilodních misích proti sovětskému námořnictvu v Černém moři. Pozdní verze He 111 H-16 byly osazeny protilodním radarem FuG 200 Hohentweil a jejich výzbroj tvořily různé typy protilodních střel, například Henschel Hs 293 L- 10 Friendensengel, Blohm & Voss Bv 143 nebo Blohm & Voss Bv 246 .\n\nJedinou z nich, která dosáhla operační status byla Hs 293, ovládaná naváděcím systémem FuG 203B Kehl III. Bombometčík naváděl raketu na cíl dálkovým řízením ovládacích ploch střely, přičemž po odpálení z letadla se na raketě zapálily poziční světlice, umožňující udržet vizuální kontakt s raketou, až do jejího zásahu cíle. Některé verze He 111, jako He 111 H-16/R3 a H-20/R2 nesli rakety V-1 na cíle v Londýně jako součást Hitlerova programu na pomstu za bombardování německých měst.\n\nStřely V-1 byly odpalovány ze severní Francie a Holandska, ale z 2 000 odpálených ks se nad Londýn dostalo jen 50%, přičemž 661 z nich bylo sestřeleno. Úloha nést střely V-1 byla přidělena He 111 H-21 a H-22 poté, co spojenecká vojska dobyla odpalovací zařízení v Nizozemsku. Podmínky za nichž operovaly He 111 koncem roku 1944 se velmi lišily od tzv. \"Blitzu\" z let 1940-41. Noční stíhačky RAF nesly radar \"AI Mk IV\", operující v metrických vlnových délkách, který spolu s vysokým výkonem stíhaček De Havilland Mosquito způsobil, že se posádky německých bombardérů při svých letech musely držet nad Severním mořem až do Anglie nízko nad hladinou moře, aby se vyhnuly časné detekci. Při letech v malých výškách hrozilo riziko nárazu s převalujícími se vlnami, a tak na zajištění minimální šance na přežití posádky nosily těžké potápěčské obleky a nesfouknutelné plovací vesty, což dělalo průměrný let trvající 3 - 5 hodin velmi nepohodlným. Nálety většinou začínaly nad radiomajákem nad městem Dan Helder v Nizozemsku. Po dosažení odpalovacího bodu pilot vystoupal do výšky 500 m , vypustil svůj náklad a následně klesl na nízkou letovou hladinu. Zpáteční cesta byla stejně nebezpečná. Jednotky stíhaček Mosquito operovaly nad Nizozemskem a útočily na přistávající He 111. Koncem roku 1944 a začátkem 1945 byly He 111 opět používané v roli dopravního stroje. Mezi říjnem a listopadem 1944 pomáhaly evakuovat německé síly z Řecka a Jugoslávie. Jednotky vybavené letadly He 111 také evakuovaly lidi a vybavení z Budapešti během jejího obléhání, přičemž Kampfgeschwader 4 útočila na sovětské předmostí a shazovala do Dunaje miny ve snaze zabránit Rudé armádě překročit řeku. Zbývající He 111 byly z maďarské fronty staženy, po tom, co obléhání v únoru 1945 skončilo. Jejich úkolem poté, co se Sověti blížili k Berlínu , bylo ničení mostů přes Odru .\n\n Bulharsko\n\n\n\n\n\n\n\n\n\n\n\n Čínská republika\n\n\n\n\n\n"}
{"id": "114132", "url": "https://cs.wikipedia.org/wiki?curid=114132", "title": "Butlerovi rangeři", "text": "Butlerovi rangeři\n\nButlerovi rangeři (orig. \"Butler's Rangers\") bylo označení pro jednotku loajalistické milice bojující v americké válce za nezávislost. Jednotka působila v letech 1777–1784 a jejím velitelem byl John Butler. Jednotka v boji často spolupracovala s Irokézy Josepha Branta a je obviňována, že přihlížela některým masakrům mezi zajatci a osadníky, které indiánské oddíly spáchaly. V řadách jednotky bojovalo i několik černochů, jmenovitě je známý Richard Pierpoint (alias \"Cpt. Dick\").\n\nJednotka byla rozpuštěna v roce 1784 a jejím členům byla za věrné služby Koruně přidělena půda v oblastni dnešního St. Catharines. Její členové zde založili osídlení a jsou považováni za zakladatele města.\n"}
{"id": "114133", "url": "https://cs.wikipedia.org/wiki?curid=114133", "title": "Jaap Stam", "text": "Jaap Stam\n\nJakob Stam (*17. července 1972 Kampen, Nizozemsko) je bývalý nizozemský fotbalový obránce, který je fotbalovým fanouškům znám pod jménem Jaap Stam. Po ukončení profesionální kariéry pracoval pro anglický klub Manchester United FC jako vyhledávač talentů v Jižní Americe. V současnosti je asistentem trenéra Arta Langelera v nizozemském klubu FC Zwolle (dříve zde působil jako hráč).\n\nSvoji fotbalovou kariéru zahájil v amatérském klubu \"DOS Kampen\". V roce 1992 zažil svůj profesionální debut v dresu FC Zwolle. Průlom v kariéře nastal v sezóně, kdy hrál za Willem II Tilburg. Šokující vítězství 1:0 nad Ajaxem zařídilo stěhování Jaapa Stama do PSV.\n\nO dva a půl roku později se stal nejdražším holandským hráčem a obráncem v historii. Tehdy za něj Manchester United zaplatil 10,5 milionů liber. Během tří let, kdy Stam v Manchesteru působil, vyhrál anglickou ligu, FA Cup a Pohár UEFA.\n\nBěhem sezóny 2001/02 byl kontroverzně prodán do Lazia Řím za 16,5 milionu liber. Údajně byl prodán kvůli výrokům ve své knize na hlavu trenéra Manchesteru United Alexe Fergusona.\n\nBěhem působení v Laziu byl usvědčen z používání dopingu, konkrétně z užívání nandrolonu a dostal od dopingové komise pětiměsíční zákaz, který mu byl po odvolání zkrácen na čtyři měsíce.\n\n30. ledna 2006 oznámil, že se hodlá vrátit do Nizozemska a hrát tamější ligu Eredivisii. Dvouletou smlouvu podepsal v Ajaxu. Pro mnohé to bylo překvapivé rozhodnutí, jelikož se čekalo, že se vrátí do některého ze svých někdejších klubů PSV nebo SC Heerenveen.\n\n\nDebutoval v dresu nizozemské fotbalové reprezentace 24. dubna 1996. Nakonec za reprezentaci odehrál 67 utkání a vstřelil 3 góly. Do povědomí fanoušků se zapsal v národním dresu mj. tím, že v důležitých zápasech často neproměnil penaltu. Ani na Mistrovství světa v roce 1998 a Euru 2000.\nReprezentační kariéru ukončil po Euru 2004 v Portugalsku s tím, že se chce věnovat své rodině a klubové kariéře.\n\n\n\n"}
{"id": "114135", "url": "https://cs.wikipedia.org/wiki?curid=114135", "title": "Kombinatorika", "text": "Kombinatorika\n\nKombinatorika (kombinatorická matematika) je část matematiky zabývající se kolekcemi prvků množin s definovanou vnitřní strukturou. Otázky, které kombinatorika řeší, se obvykle týkají počtu nějakých objektů (nebo skupin objektů) s definovanou strukturou, speciálně (pokud počet může být nulový) existencí objektu s definovanou strukturou.\n\nMezi základní úlohy klasické kombinatoriky patří určování počtu definovaných skupin prvků sestavených z dané množiny.\n\nPři tom je vždy třeba uvážit:\n\nPříkladem jedné ze základních kombinatorických úloh je: „Kolika způsoby lze seřadit balíček mariášových karet (obsahující 32 navzájem různých karet)?“. Odpovědí je počet permutací z čísla 32, což je faktoriál čísla 32:\n\nDalším takovým problémem je otázka: „Kolik dvouprvkových podmnožin má patnáctiprvková množina?“. Tento příklad vede na počet dvouprvkových kombinací z čísla 15:\n\nVýše uvedené příklady patří do oblasti „klasických“ kombinatorických úloh, které jsou dnes součástí středoškolské matematiky. Úlohy podobného typu vedou obvykle na určení počtu variací, permutací nebo kombinací, případně na nějaké vhodné nakombinování vlastností výše uvedených struktur.\n\nProblémy z teorie grafů (obvykle ty problémy, které vedou na řešení existenčních nebo početních otázek, nikoli na algoritmická řešení) jsou tradičně považovány za dnes již značně svébytnou součást kombinatoriky.\n\nGraf jako množina vrcholů se strukturou danou hranami odpovídá velice dobře volné „definici“ kombinatoriky, jak je podána v úvodním odstavci tohoto článku.\n\nTypickým kombinatorickým problémem z teorie grafů je: „Kolik hran musí mít graf o patnácti vrcholech, aby v něm musela existovat kružnice?“.\n\nNetriviální kombinatorické problémy z teorie grafů se týkají barvení grafu. Patří sem teprve v roce 1976 dokázané tvrzení, že každý rovinný graf lze obarvit čtyřmi barvami (tj. každou rovinnou politickou mapu lze obarvit čtyřmi barvami tak, aby dva sousední státy neměly stejnou barvu) nebo tvrzení na pomezí konečné a nekonečné kombinatoriky, podle kterého lze nekonečný graf obarvit formula_3 barvami, právě když každý jeho konečný podgraf lze obarvit nejvýše formula_3 barvami.\n\nTento směr kombinatoriky nestuduje pouze grafy, ale také nejrůznějšími zobecnění struktury grafu. Opět se vyšetřují otázky týkají existence nebo počtu podstruktur určitých vlastností. Do této oblasti lze zahrnout například hledání Ramseyových čísel.\n\nZobecněním kombinatorických problémů na nekonečné množiny a úvah o počtu na úvahy o mohutnosti získáváme oblast nekonečné kombinatoriky, obvykle považované spíše za součást teorie množin.\n\nTypickými úlohami řešenými v této oblasti jsou otázky typu: „Jaké mohutnosti může mít uniformní ultrafiltr na dané množině?“ nebo „Kolik je všech skoro disjunktních systémů na dané množině?“ Patří zde i celá Ramseyova teorie, která studuje vlastnosti (nikoli jen konečných, ale všech kardinálních) Ramseyových čísel.\n\n\n"}
{"id": "114143", "url": "https://cs.wikipedia.org/wiki?curid=114143", "title": "Kočka cejlonská", "text": "Kočka cejlonská\n\nKočka cejlonská (\"Prionailurus rubiginosus\") je spolu s africkou kočkou černonohou nejmenší kočkovitá šelma. Žije v Indii, Nepálu a na Srí Lance. Obývá především různé typy lesů, křovinaté savany a další přírodní stanoviště, nicméně dokáže přežít i v zemědělské krajině a v opuštěných lidských obydlích. O chování ve volné přírodě chybí dostatek informací. Jde nejspíše o nočního tvora, jehož hlavní potravou jsou hlodavci a ptáci. Mezinárodní svaz ochrany přírody vede tento druh jako téměř ohrožený.\n\nKočku cejlonskou popsal pod názvem \"Felis\" \"rubiginosus\" Isidore Geoffroy Saint-Hilaire v roce 1831. Některé autority uznávaly dva poddruhy, jiné (mj. i taxonomická revize kočkovitých provedená IUCN v roce 2017) uvádí jako platné tři poddruhy:\"\"\n\n\n\nSrst je šedá, šedohnědá nebo načervenalá, s rezavými tečkami. Z temene hlavy se táhnou čtyři tmavé pruhy, břicho je bílé s černými tečkami. Cejlonská kočka se podobá příbuzné kočce bengálské, ale kresba je méně zřetelná, skvrny obvykle menší a dále od sebe. Poddruh \"P. r. phillipsi\" bývá tmavěji a bohatěji zbarven. Lebka dosahuje délky okolo 75 mm a postrádá sagitální hřeben. Zubní vzorec je I 3/3, C 1/1, P 2/2, M 1/1, celkem tedy 28 zubů.\n\nPoddruh \"P. rubiginosus rubiginosus\" žije na indickém subkontinentu, ostatní dva poddruhy se vyskytují pouze na Srí Lance. V Indii jsou rozšířené hlavně na jihu, menší populace žijí také severněji, ve státech Gudžarát, Džammú a Kašmír. Žije i v menší části Nepálu, konkrétně v Shuklaphanta National Park a Bardia National Park.\n\nHabitatem jsou různé druhy lesů, především vlhké i suché opadavé. Dále obývá travnaté a křovinaté oblasti, kamenité krajiny, úbočí kopců, týkový a bambusový porost a oblasti s aridní vegetací. Stálezelené vlhké lesy nejsou oblíbeným stanovištěm v Indii, avšak na Srí Lance ano. Některé populace se přizpůsobily i životu v zemědělské krajině. V posledních letech se objevují i v lidmi opuštěných domech. Maximální nadmořská výška výskytu dosahuje 2500 metrů.\n\nO chování kočky cejlonské v jejím přirozeném prostředí je toho známo jen velmi málo. Jsou spíše noční, samotářské a velmi teritoriální. Přes den se skrývají ve větvích stromů nebo v dutinách. Dobře šplhají, nicméně většinu času zřejmě tráví na zemi. Podle některých autorů jsou tyto šelmy navzdory své malé velikosti velmi zuřivé a útočné. V roce 1874 popsal přírodovědec T. C. Jerdon případ, kdy svou ochočenou osmiměsíční kočku přinesl do místnosti, kde bylo mládě gazely. Kočka na něj okamžitě zaútočila a zakousla se jí do šíje.\n\nŽiví se především malými obratlovci, jako jsou hlodavci, ptáci, v menší míře i hmyzem, ještěrkami a žábami. Nejspíše napadá také drůbež, když k tomu má příležitost.\n\nBřezost trvá 66 až 71 dní, v jednom vrhu bývá jen jedno nebo dvě, výjimečně i tři koťata. V zajetí dochází k porodům kdykoliv během roku, v přírodě byl pozorován jeden vrh v únoru. Samice rodí obvykle v doupatech, což mohou být vykotlané stromy, malé jeskyně a různé prohlubně. Mláďata váží při narození 60 až 77 gramů. Pohlavní zralosti dosahují do jednoho roku života.\n\nV zajetí se dožívá 12 až 18 let, k dožití v přírodě chybějí informace.\n\nKoťata kočky cejlonské se snadno ochočí a stanou se z nich hraví a přítulní společníci. \n\nHlavní hrozbou pro tuto šelmu je ničení a fragmentace přirozeného prostředí. Především v Indii, ale zřejmě i v Nepálu bývá často obětí srážek s automobily. Někdy jsou kočky cejlonské loveny pro maso či kvůli kožešině. Možnou, ale ne jednoznačně potvrzenou hrozbou je i hybridizace s kočkou domácí. V Indii je druh zapsán v příloze I, CITES a obchod s ním je zakázán, cejlonská a nepálská populace jsou v příloze II.\n\nJedná se o obtížně chovatelný a vzácně chovaný druh. Na počátku listopadu 2019 byl chován v 17 evropských zoo, a to v pěti zemích. Nejvíce ve Spojeném království. V Česku kočku cejlonskou v tu dobu chovaly tři zoo:\n\n\nNa Slovensku byla kočka cejlonská v roce 2019 chována v Zoo Bojnice.\n\n"}
{"id": "114146", "url": "https://cs.wikipedia.org/wiki?curid=114146", "title": "Basák", "text": "Basák\n\nSlovo basák může znamenat:\n\n\n\n"}
{"id": "114150", "url": "https://cs.wikipedia.org/wiki?curid=114150", "title": "The Byrds", "text": "The Byrds\n\nThe Byrds byla americká rocková hudební skupina založená v roce 1964 v Los Angeles.\n\nZačátkem 60. let nahrála skupina pod jménem \"Jet Set\" několik neúspěšných singlů. Po příchodu Chrise Hillmana a přejmenování na The Byrds se v roce 1965 podařilo hudebníkům nahrát velmi úspěšné album \"Mr. Tambourine Man\", na kterém skloubili lyriku Boba Dylana a melodiku Beatles. Byrds byli průkopníky folkrocku, což dokumentuje sérii úspěšných singlů z let 1965–1967 např. „Turn! Turn! Turn!“, „Eight Miles High“, „So You Want to Be a Rock 'n' Roll Star“ a „My Back Pages“.\n\nV roce 1966 opouští skupinu Gene Clark a vychází album \"Fifth Dimension\", které je směsicí folkrockových instrumentací, jazzových a reggae rockových prvků. Na začátku roku 1967 vychází skvělé album \"Younger Than Yesterday\", ale skupina se pomalu rozpadá. Na podzim odchází David Crosby, aby zakotvil ve formaci Crosby, Still & Nash, odchází i Michael Clarke. Přesto torzo The Byrds dokončuje album \"The Notorious Byrd Brothers\".\n\nZačátkem roku 1968 přichází do skupina posila. Gram Parsons a Kevin Kelley přinášejí nový styl − country & western a nahrávají společně nové album \"Sweetheart of the Rodeo\". Na přelomu let 1968–1969 se téměř celé obsazení vymění, bývalí členové si zakládají nové hudební formace (např. Flying Burrito Brothers, Dillard and Clark, Manassas…). Noví členové skupiny nahrávají alba \"Dr. Byrds & Mr. Hyde\", \"Ballad of Easy Rider\", \"(Untitled)\", \"Byrdmaniax\" a \"Farther Along\" a po roce 1972 se The Byrds téměř rozpadají. Přispívá k tomu i smrt dvou členů, Clarence White umírá při autonehodě a Gram Parsons na předávkování drogami.\n\nNa svém vrcholu, v polovině šedesátých let, patřili The Byrds k jedné z nejvýznamnějších skupin amerického rocku. Byli průkopníky folkrocku, reggae rocku a prorazili cestu stylu country rocku, jejich následovníky byli např. američtí Eagles.\n\n\n\n"}
{"id": "114155", "url": "https://cs.wikipedia.org/wiki?curid=114155", "title": "Michael V.", "text": "Michael V.\n\nMichael V. Kalafates (1015 – 24. srpna 1042) byl synovcem a nástupcem byzantského císaře Michaela IV. a adoptivní syn jeho manželky Zoe. Jeho přízvisko je odvozeno od někdejší činnosti jeho otce, který byl původně lodním řemeslníkem a později se stal admirálem.\n\nMichael se narodil jako syn Stefana a Marie, sestry Michaela IV. V roce 1040 byl svým strýcem Michaelem IV. adoptován a povýšen na \"kaisara\". Když císař 10. prosince 1041 zemřel, byl Michael přiveden jiným svým strýcem Konstantinem do císařského paláce, kde byl se souhlasem své adoptivní matky Zoe korunován císařem. Konstantin, který byl jmenován \"domestikem\", se s Michaelem V. spřátelil a společně plánovali sesadit dalšího Michaelova strýce, všemocného ministra Jana Orfanotrofa, kterému Michael rovněž vděčil za trůn. Ten byl nakonec zatčen a vsazen do kláštera. Poté Michael odvolal všechna dřívější Orfanatrofova rozhodnutí. Povolal zpět šlechtice a dvořany, kteří byli vyhnáni nebo zadrženi během předchozí vlády, včetně budoucího patriarchy Michaela Kerullaria a vojevůdce Georgia Maniakese. Ten byl okamžitě vyslán do jižní Itálie, kde měl zastavit postup Normanů.\n\nDále se Michael chtěl zbavit císařovny Zoe, protože prý věřil, že je vinna smrtí Michaela IV. a že usiluje o život i jemu samotnému. 18. dubna 1042 byla Zoe zatčena a po zmanipulovaném soudním řízení byla vypovězena na ostrov Proti v Marmarském moři. Lid však podporoval Zoe a krátce po vynesení rozsudku proto v Konstantinopoli vypuklo povstání. Konstantin vydal příkaz, aby Zoe byla ihned poslána zpět do paláce. Zde se pak císař a císařovna společně ukázali lidu, který však stále nebyl uklidněn a žádal Michaelovo sesazení a dosazení sestry Zoe, Theodory. Ta byla proti své vůli přivedena do Konstantinopole, kde byla prohlášena císařovnou.\n\nMichael v této situaci abdikoval a přestože měl v úmyslu uprchnout, nechal se Konstantinem přemluvit k tomu, aby zůstal a společně s ním bojoval o trůn. Povstalci však 21. dubna zaútočili na císařský palác. Michael a Konstantin utekli v převlečení za žebráky do Studijského kláštera, kde byli přijati jako mniši. Lid pronikl do kláštera, ale z respektu k církvi nechtěl znesvětit oltář, u kterého se Michael skrýval. Krátce na to se objevil malý vojenský oddíl, který Michaela a Konstantina vyvlekl do města, kde byli oba, údajně na rozkaz Theodory, oslepeni. Říkalo se, že Zoe by prý na trůně raději viděla Michaela než svou sestru, čemuž chtěla Theodora jeho oslepením zabránit. Poté byl Michael vypovězen do kláštera na ostrově Chios, kde o několik měsíců později zemřel.\n\n\n"}
{"id": "114156", "url": "https://cs.wikipedia.org/wiki?curid=114156", "title": "Zoe (císařovna)", "text": "Zoe (císařovna)\n\nZoe (okolo 978 – červen 1050 v Konstantinopoli) byla dcerou císaře Konstantina VIII. a byzantskou císařovnou od 21. dubna do 12. června 1042 (společně se svojí sestrou Theodorou).\n\nZoe byla druhorozenou dcerou Konstantina VIII. a jeho ženy Heleny. Měla starší sestru Eudokii a mladší Theodoru.\n\nV roce 1001 dorazilo do Konstantinopole poselstvo západního císaře Oty III. a žádalo pro císaře byzantskou princeznu za manželku. Ota, který sám byl synem západního císaře a východní princezny, chtěl vytvořit univerzální říši s hlavním městem Římem, v jejímž čele by stáli společně císař a papež. Aby k sobě více připoutal Svatou říši římskou a byzantskou říši, chtěl se oženit s dcerou byzantského císaře. Basileios II. se rozhodl poslat do Itálie svoji neteř Zoe. Avšak když ta tam v roce 1002 přišla, obdržela zprávu, že Ota III. krátce předtím zemřel. Zoe se proto vrátila na východ a následující léta strávila v ženských komnatách císařského paláce.\n\n9. listopadu 1028 ji povolal její těžce nemocný otec Konstantin VIII., jenž neměl syna a potřeboval nástupce. Protože její starší sestra Eudokie byla jeptiškou, bylo rozhodnuto, že by se tehdy již padesátiletá Zoe měla stát příští císařovnou a její manžel budoucím císařem. Konstantinovi dvořané nejprve navrhovali magnáta Konstantina Dalassena, což bylo ale konstantinopolskou úřednickou šlechtou zamítnuto. Volba nakonec padla na Romana Argyra, třebaže on sám si údajně myslel na Zoinu mladší sestru Theodoru. Roman a jeho stávající manželka byli přivedeni ke Kostantinově lůžku a rozvedeni. Den na to se Roman oženil se Zoe a byl jmenován spolucísařem. 11. listopadu 1028 Konstantin zemřel a Zoe společně s Romanem se stali vládci říše. Nový císař však Zoe vyloučil ze správy státních záležitostí, což ji přirozeně postavilo proti němu.\n\nV roce 1033 se seznámila s Michaelem, bratrem eunucha a vysokého státního úředníka Ioanna Orfanotrofa. Brzy na to se Michael stal jejím milencem, přičemž o tom zřejmě věděl i její manžel Roman. Zoe se ostatně nijak netajila s tím, že by chtěla z Michaela učinit nového císaře. Roman proto nechal Michaela přísahat na četné relikvie, že proti němu neosnuje spiknutí. Zda to odpovídalo skutečnosti nebo ne, je nejisté. Skutečností je, že Roman 11. dubna 1034 zemřel a jestli se jednalo o vraždu nebo přirozenou smrt zůstává dodnes záhadou. Každopádně Zoe se již následující den provdala za Michaela a prohlásila ho svým spolucísařem. O několik měsíců později byla ale z podnětu mocného Orfanotrofa izolována v císařském paláci, takže i nyní zůstala zcela odstavena od vlády. Jejím jediným politickým činem v této době byla adopce Michaela Kalafata, synovce jejího manžela.\n\nKdyž Michael IV. 10. prosince 1041 zemřel, přemluvil Orfanotrofos a jeho bratr Konstantin Zoe, aby Kalafata povýšila na svého spolucísaře, přičemž jí slibovali, že bude vládnout sama a Michael se stane její loutkou. Ovšem realita byla nakonec přesně opačná. 18. dubna 1042 byla Zoe zatčena a odsouzena, protože se prý měla pokusit zavraždit císaře (což ale nebyla pravda). Za trest byla Zoe vyhnána na ostrov Proti v Marmarském moři. To ale vyvolalo v Konstantinopoli vzpouru. Kalafatův strýc Konstantin proto nařídil přivést císařovnu zpět do císařského paláce. Následně se Kalafates a Zoe objevili společně před lidem, ten však požadoval Kalafatovo odstoupení. Na místě Zoina spoluvládce si lidé přáli vidět její sestru Theodoru. Ta byla zatím přivedena do města a proti své vůli prohlášena za císařovnu. Kalafates a Konstantin byli sesazeni a oslepeni. Zoe byla nyní donucena uznat Theodoru za svoji spolucísařovnu a pozvat ji do císařského paláce.\n\nSpolečná vláda Zoe a Theodory byla podle některých pramenů naprostou katastrofou, poněvadž sestry měly zcela odlišné politické názory, což komplikovalo řízení státu. Senát proto volal po novém císaři, což mohlo být uskutečněno jedině svatbou některé z císařoven. Protože Theodora se vdát odmítla, musela Zoe vstoupit do svého již třetího manželství. Zoe opět navrhla Konstantina Dalassena, který se měl stát jejím manželem již v roce 1028. Ten se však nezdál být z této nabídky příliš nadšený. Dalším kandidátem byl Konstantin Artoklines, který prý měl mít za Romanova života se Zoe milostný poměr. Několik dní před svatbou ale Konstantin za záhadných okolností zemřel. Údajně byl otráven svojí dosavadní manželkou. Nyní se Zoe rozhodla pro Konstantina Monomacha, za kterého se nakonec 11. června 1042 provdala. Den poté byl Konstantin korunován císařem a nadále vládl zcela sám.\n\nZoe zemřela v roce 1050.\n\n\n"}
{"id": "114157", "url": "https://cs.wikipedia.org/wiki?curid=114157", "title": "Theodora III.", "text": "Theodora III.\n\nTheodora III. (řecky Boží dar; okolo 985–1056 v Konstantinopoli) byla byzantská císařovna v roce 1042 a později v letech 1055 až 1056.\n\nTheodora byla svou sestrou Zoe v roce 1032 poslána do kláštera a byla přivedena zpět teprve 19. dubna 1042, když si vzbouřený lid v Konstantinopoli vyžádal její návrat. Proti své vůli byla korunována císařovnou a Michael V., proti kterému se lid bouřil, byl následně prohlášen za sesazeného. Dva dny na to byl Michael zřejmě na Theodořin příkaz oslepen a oficiálně sesazen. Zoe následně pozvala Theodoru, jež se zdržovala v chrámu Hagia Sofia, do císařského paláce. Obě sestry pak společně vykonávaly vládu.\n\nJelikož v politických záležitostech byly ale naprosto nejednotné, požadoval senát, aby byl ustaven císař. Tím se stal Konstantin Monomachos, který se oženil se Zoe a sám se ujal řízení státu. Když Zoe v roce 1050 a její muž o pět let později zemřeli, stala se Theodora ve věku 70 let jedinou vládkyní říše. V srpnu dalšího roku však těžce onemocněla a určila svého rádce Michaela Bringase za svého nástupce a příštího císaře.\n\n31. srpna 1056 Theodora zemřela.\n\n\n\n"}
{"id": "114158", "url": "https://cs.wikipedia.org/wiki?curid=114158", "title": "Konstantin IX. Monomachos", "text": "Konstantin IX. Monomachos\n\nKonstantin IX. Monomachos (kolem roku 1000 – 11. ledna 1055) vládl byzantské říši od 11. června 1042 do své smrti. Císařovna Zoe si ho v roce 1042 vybrala za svého manžela a spolucísaře, ačkoli byl předtím ve vyhnanství kvůli podezření ze spiknutí proti jejímu předchozímu manželovi, císařovi Michaelovi IV. Vládl společně se Zoe až do její smrti v roce 1050.\n\nKonstantin Monomachos byl synem Theodosia Monamacha, významného státního úředníka za císařů Basileia II. a Konstantina VIII. Theodosios se později stal podezřelý ze spiknutí, čímž utrpěla i kariéra jeho syna. Konstantinova pozice se zlepšila teprve poté, co se oženil se svojí druhou ženou, neteří císaře Romana III. Argyra, čímž se mu otevřela cesta ke dvoru. Zde se spřátelil s císařovnou Zoe. Po Romanově smrti byl kvůli tomu jejím druhým manželem a Romanovým nástupcem, Michaelem IV., poslán do vyhnanství na ostrov Lesbos. V roce 1042 se Zoe společně se svojí sestrou Theodorou staly císařovnami. Avšak jejich panování bylo tak neúspěšné, že senát rozhodl o nutnosti ustavit za císaře muže. Zoe se nakonec rozhodla pro Konstantina, který se ihned vrátil do Konstantinopole a 11. června 1042 se se Zoe oženil. Den poté byl korunován císařem.\n\nPrvním krokem, který nový císař učinil, bylo vypuzení všech příslušníků rozvětvené Paflagoňanovy rodiny ze dvora. Konstantin byl milovník pozemských rozkoší s občasnými výlevy proti podezřelým ze spiknutí. Velký vliv na něho měla jeho milenka, Marie Sklerovna. V srpnu 1042 ho její bratr Roman Skleros přesvědčil o odvolání velitele italského vojska Georgia Maniakese. Maniakes se ale vzbouřil a prohlásil se císařem. Po přeplutí Jaderského moře vytáhl z Epiru proti Soluni. Cestou se ovšem střetl s císařským vojskem v bitvě u Ostrova. Maniakesovo vojsko sice zvítězilo, avšak jeho velitel padl. Konstantin tak mohl oslavit triumf. Ihned po tomto vítězství byla Konstantinopol napadena ruskou flotilou, jejíž pomoc si pravděpodobně zjednal Maniakes. Rusové byli s pomocí řeckého ohně poraženi. Ke stvrzení míru provdal Konstantin svou dceru Anastasii za budoucího kyjevského knížete Vsevoloda I., který byl synem jeho nebezpečného soupeře Jaroslava I. Moudrého.\n\nV roce 1045 bylo k říši připojeno arménské království Ani, avšak tato expanze vystavila říši útoku nových nepřátel. V následujícím roce se Byzantinci dostali do prvního vážného střetu se Seldžuckými Turky. V roce 1049 s nimi uzavřeli mír. Konstantin byl však kvůli finančním problémům nucen v roce 1053 rozpustit arménské vojsko a východní hranice tak byla od tohoto okamžiku jen slabě chráněná. I když seldžucký sultán Togrul Beg byl ochoten dodržovat mírovou smlouvu, někteří jeho divocí turečtí spojenci se však ukázali být méně zdrženliví a nadále napadali byzantské území. To byla jasná předehra toho, co se mělo dít o několik let později…\n\nV roce 1047 Konstantin čelil povstání v Thrákii vedeném jeho synovcem Leonem Tornikiem. Tornikios získal podporu v balkánských provinciích říše a pokoušel se dokonce dobýt samotnou Konstantinopol. Byl však přinucen k ústupu, poté co ho zradili vlastní vojáci podplacení Konstantinem. Později byl na útěku chycen a popraven. Tornikiovo povstání podlomilo byzantskou obranu na Balkáně, který byl od roku 1048 po dobu pěti let vystaven každoročním útokům Pečeněgů. Císařovo úsilí zastavit jejich vpády diplomatickou cestou vedlo pouze ke zhoršení situace, neboť Pečeněgové byli usazeni na byzantské půdě, ale kompaktnost jejich usídlení komplikovala jejich podrobení. Když se je Byzantinci nakonec rozhodli zpacifikovat ohromným vojskem vytvořeným spojením západní a východní armády, byli Pečeněgy drtivě poraženi v průsmyku v pohoří Stara Planina. Ve snaze vypořádat se s těmito problémy hledal Konstantin pomoc i u Maďarů, čímž se v podstatě snažil vytloukat klín klínem.\n\nVe vnitřní politice se Konstantin snažil zajistit své postavení podporou mocných (\"dynatoi\") a uděloval proto štědré daňové úlevy velkým pozemkovým vlastníkům a církvi. V této době se také začala rozvíjet instituce pronie (\"pronoia\"), což byl určitý druh specificky byzantské podmíněné držby půdy. Část půdy (nebo daňové výnosy z ní) byly uděleny do vlastnictví určitému jednotlivci, který výměnou za to musel přispět k údržbě vojska. Obě tato opatření vedla k pozvolnému úpadku vlivu a moci říše a přispěla tak ke krizi, jež Byzanc naplno zachvátila v druhé polovině 11. století.\n\nV roce 1054 skončily staleté rozpory mezi ortodoxní a katolickou církví jejich definitivním rozkolem. Legáti papeže Lva IX. exkomunikovali konstantinopolského patriarchu Michaela Kerullaria a následně Kerullarios vyloučil z církve papežské legáty. Roztržka mezi Západem a Východem, která byla v politické oblasti dovršena roku 800 korunovací západního císaře, tak byla dokonána také v církevní oblasti. Paradoxem zůstává skutečnost, že toto schizma bylo výsledkem snahy papeže a císaře spojit se proti Normanům, kteří využili Maniakesova povstání k ovládnutí jižní Itálie. Konstantin se ještě pokusil zasáhnout a zvrátit situaci, avšak zanedlouho na to onemocněl a 11. ledna následujícího roku zemřel.\n\n\n"}
{"id": "114160", "url": "https://cs.wikipedia.org/wiki?curid=114160", "title": "Tomáš Slovan", "text": "Tomáš Slovan\n\nTomáš Slovan (Thomas Sklavinos) byl byzantský vojevůdce a v letech 821 až 823 vzdorocísař.\n\nPocházel z rodiny Slovanů usídlených v Malé Asii (odtud také jeho přízvisko). Společně s pozdějšími císaři a svými někdejšími spolubojovníky, Leonem V. a Michaelem II., podporoval v roce 803 vzdorocísaře Bardana Turka. Po porážce Turkova povstání odešel Tomáš do arabského exilu. V roce 813 se vrátil a po Leonově smrti se rozhodl sám stát císařem. V roce 821 byl patriarchou v Antiochii, která byla tehdy pod kontrolou Arabů, korunován císařem. Chalífa Al-Ma'mún se snažil využít nestability v Byzanci a proto finančně zajišťoval Tomášovo povstání. Západní provincie podpořily Tomáše kvůli jeho ikonodulskému postoji. Maloasijské provincie si získal zase tím, že se vydával za Konstantina VI. Avšak příčiny popularity tohoto uzurpátora byly mnohem hlubší. Lid trpěl vysokými daněmi a nenáviděl Michaela II. pro jeho krutost a proradnost (nechal zavraždit svého někdejšího přítele Leona V.).\n\nNa počátku roku 821 vstoupil Tomáš se svým vojskem do Malé Asie, kterou až na themata \"Opsikion\" a \"Armeniakon\" téměř celou dobyl. V prosinci se se svými 80 000 vojáky slovanského, germánského, íránského, arménského a arabského původu přeplavil do Thrákie a zahájil obléhání Konstantinopole. Došlo k několika bitvám. Na moři sice Tomáš dokázal zvítězit nad císařskou flotilou, ovšem jeho pozemní vojsko bylo na počátku roku 822 poraženo. Jeho loďstvo bylo následně zničeno řeckým ohněm.\n\nPřestože Tomáš byl jednoznačně poražen, stále se nevzdával. Za této situace na něj zaútočil Michaelův spojenec, bulharský chán Omurtag, který zničil jeho vojsko v březnu 823 u Herakleie. Zbytek armády se vzdal Michaelovi. Tomáš uprchl s několika věrnými do Arkadiopole, kde ho Michael oblehl. Poté co ve městě došly zásoby a Michael slíbil vzbouřencům milost, vydali Tomáše císaři. Císař nechal vůdce rebelů nejprve vodit pro městě, poté ho přinutil pokleknout před svým trůnem a šlápl mu na šíji. Po tomto ponižujícím aktu byl Tomáš krutě popraven. Kati mu usekli ruce i nohy a jeho trup narazil na kůl, kde vůdce rebelů pomalu vykrvácel. Jeho adoptivního syna, mnicha Anastasia, potkal tentýž osud.\n\n"}
{"id": "114162", "url": "https://cs.wikipedia.org/wiki?curid=114162", "title": "Asijské malé kočky", "text": "Asijské malé kočky\n\nAsijské malé kočky, tedy kočky rodu \"Prionailurus\", jsou malé kočkovité šelmy žijící v jižní a jihovýchodní Asii. Známe čtyři druhy, někdy se popisuje ještě pátý druh, kočka iriomotská.\n\nVšechny druhy asijských koček mají skvrnitou srst, i když výraznost kresby se liší podle druhu i poddruhu. Velikost kolísá od velké kočky rybářské (až 11 kg) až ke kočce cejlonské, která patří mezi nejmenší kočkovité šelmy a nikdy neváží více než 2 kg. Dva druhy, kočka rybářská a kočka plochočelá, jsou přizpůsobeny lovu ryb, žab a dalších vodních živočichů, obecně jsou asijské malé kočky oportunitní lovci a mají-li příležitost, loví i domácí drůbež. Kočka rybářská a kočka plochočelá jsou jediné malé kočky, které nedokážou úplně zatáhnout drápy.\n\nTři ze čtyř druhů jsou ohrožené a IUCN je klasifikuje jako zranitelné druhy. Jedině kočka bengálská je hojná a má také ze všech koček největší areál rozšíření. Jen jeden její poddruh, kočka iriomotská, je vzácná.\n\n"}
{"id": "114164", "url": "https://cs.wikipedia.org/wiki?curid=114164", "title": "Lípa zelená", "text": "Lípa zelená\n\nLípa zelená (\"Tilia euchlora\") je opadavý listnatý strom dorůstající výšek 15-25 m. Letorosty jsou lysé, žlutozelené, jen svrchu někdy slabě načervenalé nebo nahnědlé. Strom je nápadný převislými větvemi, zvláště v dolní části koruny. Čepel listů je svrchu tmavě a zespodu světle zelená, kromě paždí žilek na rubu lysá. Horní strana listů je nápadně lesklá. Plody jsou úzce elipsoidní, k oběma koncům zúžené, oplodí je dřevnaté a plstnaté.\n\n\nDruh je znám pouze z kultury, z volné přírody není známa. Její původ není dokonale objasněn. Dříve byla udávána jako kříženec mezi lípou malolistou (\"Tilia cordata\") a druhem \"Tilia dasystyla\", což je dnes zpochybňováno. Proto se můžeme setkat i se jménem \"Tilia\" × \"euchlora\", např. v anglické verzi Wikipedie. V Česku se druh občas pěstuje v intravilánech obcí, parcích a arboretech.\n\n\n"}
{"id": "114169", "url": "https://cs.wikipedia.org/wiki?curid=114169", "title": "Zeulenroda-Triebes", "text": "Zeulenroda-Triebes\n\nZeulenroda-Triebes je město v německém Durynsku na řece Weida. Vzniklo 1. února 2006 spojením obcí Zeulenroda a Triebes.\n\nSousední obce: Vogtländisches Oberland, Langenwetzendorf, Auma-Weidatal, Hohenleuben, Langenwolschendorf a Weißendorf.\n\n\nKromě základních škol je ve městě i gymnázium Friedricha Schillera a hudební škola.\n\nObec leží na silnici B94 a železniční trati Werdau–Mehltheuer.\n\n\n\n"}
{"id": "114175", "url": "https://cs.wikipedia.org/wiki?curid=114175", "title": "Tool", "text": "Tool\n\nTool je americká progressive rocková skupina, založená v roce 1990 v Los Angeles, Kalifornii. K jejímu založení došlo víceméně náhodně, když se Danny Carey (bubeník) nabídl svému sousedovi zpěváku Maynard James Keenanovi, kytaristovi Adamu Jonesovi a baskytaristovi Paul d'Amourovi jako náhrada za bubeníka, který se nedostavil… Jeho rozhodnutí se ukázalo být správným poté, co se stali velice úspěšnou skupinou představující „tajemno, nejasný hlubinný metal s vytříbenou okázalostí art rocku“ - nejznatelněji na jejich významném třetím albu Ænima (1996). Postupem času získávali uznání a byli velebeni kritikou především za komplexní a stále se vyvíjející zvuk, od jejich prvního „třesky plesky“ heavy metalového alba až po více progresivní skládání písní na albu Lateralus (2001), které „by mohlo být v dalším období progresivním rockem, deseti tunami impozantního záměru“.\n\nCelkový zvuk Tool je popisován jako „skřípající post-Jane's Addiction heavy metal“ nebo také jako „primitivní zvuk, který je výrazný až znepokojivý“ - většina zjednodušujících zařazení skupiny do určité kategorie je bezvýznamná . Jsou známi nejen svými filosofickými a spirituálními odkazy v textech: evoluce a psychologie Carla Gustava Junga (Forty-Six & 2), náboženství (Opiate) a transcendentno (Lateralus), ale také písněmi obsahující „komplexní změny rytmu, znepokojující hlasy a nápor ve změnách dynamičnosti“, toto vše velice často ústí v nadprůměrně dlouhou skladbu. Navíc, většina jejich videoklipů byla vytvořena ve stylu stop-motion animace kytaristou Jonesem ve stylu Bratří Quayů — „zvláštní skládance-připomínající krátké čtyřminutové filmy“ — která ještě víc posilují vnímání Tool jako „temné znepokojivé“ skupiny.\n\nSami Tool řadí mezi skupiny, které je nejvíce ovlivnily, například King Crimson, Led Zeppelin, Pink Floyd, Rush, Meshuggah a počátky skupiny Yes. Na druhé straně i je jejich hudba považována mnohými kritiky a umělci za více než vlivnou.\n\nDne 5. května 2019 odehrála kapela živý koncert na festivalu Welcome to Rockville, kde zahrály dvě nové skladby „Descending“ a „Invincible“. Dne 8. května 2019 oznámila skupina nové album (\"Fear Inoculum\"), jež vyšlo 30. srpen 2019.\n\nPoslední album skupiny Tool, 10,000 Days, bylo vydáno 28. dubna 2006 v částech Evropy, 29. dubna v Austrálii, 1. května ve Velké Británii a 2. května 2006 v USA. První skladba na albu jménem „Vicarious“ měla svou premiéru v amerických rádiích 17. dubna. Během prvního týdne se jenom v USA prodalo přibližně 550 000 kopií desky, což jim zabezpečilo přední místa i v některých mezinárodních hudebních žebříčcích. Nicméně, recenze 10,000 Days byly méně příznivé než hodnocení předchozího alba Lateralus (jak ukazuje průměr bodů 66/100 na serveru Metacritic).\n\nPoslední turné bylo odstartováno po vydání alba 10,000 Days na Coachella Festival 30. dubna 2006. Podobně jako turné k albu Lateralus v roce 2001 následovala hrstka vystoupení v menších prostorách a divadlech v USA, dále festivaly jako Download Festival nebo Rock am Ring spolu se sólovými vystoupeními v Evropě. Na září a říjen 2006 je plánováno velké turné po USA, kde budou hrát Tool ve velkých arénách nebo amfiteátrech po celé zemi, spolu s Isis. V listopadu se vrací do Evropy, a to především do měst, ve kterých doposud nehráli. Následovat bude turné po Austrálii a Novém Zélandu v lednu 2007, s potvrzenými vystoupeními v Sydney a Melbourne, a s mnohými spekulacemi ohledně toho, že by se Tool mohli stát hlavní hvězdou největšího australského festivalu Big Day Out.\n\nVšechna vystoupení jsou k nalezení na oficiálních stránkách.\n\nPři tomto turné basák Justin Chancellor uvedl, že skupina jíž pracuje na dalším albu, v pořadí jíž pátém. V květnu 2013, Keenan uvedl, že se již aktivně zapojil do tvorby nového alba, psaním textů. Dne 6. března 2014, Crave Online ohlásil, že Adam Jones uvedl, že nové album je kompletní a jeho vydání bude už tento rok. Následující den, Tool vydalo oficiální prohlášení pro Rolling Stone, kde vysvětluje, že Jones pouze žertoval. Dne 15. července 2014, Carey a Jones informovali Rolling Stone, že rodinné závazky a probíhající soudní spor jsou hlavní důvody, proč nahrávání nového alba trvá tak dlouho. V březnu 2015, Jones uvedl, že soudní spor dopadl ve prospěch kapely, a tak mohla skupina obrátil svou pozornost na nahrávání alba. Řekl, že doufá, že album by mohlo být dokončeno do konce roku 2015, ale zdůraznil, že kapela nebude spěchat.\n\n20. prosince 2005 byla vydána dvě DVD, jedno obsahující single a videoklip Schism a druhé se skladbou Parabola. Každé DVD také obsahuje dvojkanálový komentář a remix každé z písní od Briana „Lustmord“ Williamse. V Evropě byly DVD singly vydány 9. ledna 2006.\n\nNavíc se objevuje mnoho drbů a spekulací na oficiálních stránkách ohledně DVD live, které je stále v pracovní verzi jako úplně oddělený projekt, s datem vydání, které je „velkou neznámou.“\n\nObjevují se také zvěsti o Vicarious DVD, které by bylo zpracováno podobným způsobem jako singly Schism a Parabola… Datum vydání ale není jisté, stejně jako zveřejnění klipu této písně.\n\nBěhem osmdesátých let se budoucí členové Tool, kytarista/baskytarista Paul d'Amour, bubeník Danny Carey, kytarista Adam Jones a zpěvák Maynard James Keenan shodou okolností ubytovali v Los Angeles — kde d'Amour a Jones chtěli vstoupit do filmového průmyslu, Carey byl již profesionálním bubeníkem ve skupině Carole King, Pigmy Love Circus a Green Jellÿ. Keenan, spolu s d'Amourem a Jonesem založili svoji vlastní skupinu na konci 80.let.\n\nTool získali okamžitě uznání za jejich první oficiální album, Opiate (1992), pro něž si vypůjčili název ze slavné citace Karla Marxe: „Náboženství […] je opium lidstva.“ Toto EP s šesti skladbami obsahující jedny z nejtvrdších písní, jaké kdy Tool nahráli - včetně singlů „Hush“ a „Opiate“ - si rychle získalo pozornost. Videoklip pro píseň „Hush“ byl vytvořen Kenem Andrewsem z kapely Failure. Členové skupiny se v něm objevují nazí a mají zalepenou pusu izolační páskou; chtějí tak symbolicky protestovat proti cenzuře. Ironií je, že kvůli požadavkům vysílací komise FCC (Federal Communications Commission) požadující cenzuru genitálií členů skupiny, se většinou vysílala pouze ta verze videoklipu, v níž měli členové Tool genitálie přelepeny štítky „Parental guidance“.\n\nKrátce poté vydali Tool své první plnohodnotné album Undertow (1993). Většina písní byla totiž vytvořena již v době, kdy se Opiate objevilo na scéně. Následně Tool vyjeli na turné spolu s Rollins Band, Fishbone a Rage Against the Machine. Navíc byli požádáni o vystoupení na vedlejším jevišti na festivalu v Lollapalooze v roce 1993, kde dosáhli nečekaně velkého úspěchu. To pomohlo posílit popularitu nového alba Undertow, které získalo zlaté ocenění od RIAA (Recording Industry Association of America). Album dále ve Spojených státech v květnu 2001 získalo dvě platinová ocenění.\n\nNicméně skupina si hned na začátku získala také negativní publicitu. Souviselo s vydáním singlu „Prison Sex“ v roce 1994, respektive především s videoklipem k této písni režírovaným kytaristou Adamem Jonesem. MTV zastavila jeho vysílání po několika odvysíláních, podobně se ohradila americká televizní společnost MuchMusic. Oběma společnostem vadilo symbolické zobrazování choulostivého tématu týrání dětí. K objasnění celého problému došlo, až když Tool na jednání s MuchMusic vysvětlili, že jediným námětem písně je minulost a těžké dětství zpěváka Maynarda. Maynard, autor textů k písním Tool, mluvil už dřívějších rozhovorech docela otevřeně o svých antipatiích ke svému nevlastnímu otci.\n\nK dalšímu incidentu došlo v Garden Pavillionu, také známý pod názvem Scientology Celebrity Centre, v Holywoodu, v květnu 1993:\n\nV září 1995, chvíli poté co začalo nahrávání jejich druhého alba, opustil D'Amour skupinu jako přítel. Již v prosinci byl nahrazen Justin Chancellorem, členem skupiny Peach - anglické skupiny, s kterou Tool dříve vystupovali na evropském turné.\n\nPoté, co se Justin Chancellor stal právoplatným členem skupiny, Tool dokončili své již rozpracované album Ænima. Album následně vyšlo v říjnu 1996. A znovu se objevily problémy týkající se hraní jejich nového singlu, nyní se jednalo o píseň „Stinkfist“. Americká MTV přejmenovala videoklip na „Track #1“ kvůli pro ni nepřístojnému vedlejšímu významu slova „Stinkfist“ a mnoho radií se snažilo píseň zkrátit nebo změnit její text. Nicméně díky ohromujícímu množství stěžujících si fanoušků se nakonec hrála jenom nezkrácená verze. Také Matt Pinfield, hostitel v pořadu 120 Minutes na MTV, vyjádřil svůj nesouhlas, když při uvádění videoklipu mával rukou před svým obličejem a vysvětloval důvod, proč byl pozměněn název. Ænima bylo poslední studiové album Tool po dobu pěti let.\n\n\n"}
{"id": "114180", "url": "https://cs.wikipedia.org/wiki?curid=114180", "title": "Pitcairn", "text": "Pitcairn\n\nPitcairn může být:\n\n\n\n\n"}
{"id": "114182", "url": "https://cs.wikipedia.org/wiki?curid=114182", "title": "Dub v Žehuni", "text": "Dub v Žehuni\n\nDub v Žehuni je památný dub letní (\"Quercus robur\" L.), který roste na hrázi Žehuňského rybníka v obci Žehuň v okrese Kolín. Památný dub má obvod kmene přes 5 m a výšku asi 25 m. Pochází pravděpodobně z původní výsadby stromů při výstavbě rybníka a jeho stáří je tedy okolo 600 let. Památným stromem byl vyhlášen pro své stáří.\n\n"}
{"id": "114183", "url": "https://cs.wikipedia.org/wiki?curid=114183", "title": "Jenišovice (okres Jablonec nad Nisou)", "text": "Jenišovice (okres Jablonec nad Nisou)\n\nJenišovice (německy \"Jenschowitz\") jsou obec v okrese Jablonec nad Nisou, zhruba 4 km severně od Turnova. Žije zde  obyvatel. Katastrální území obce má rozlohu 742 ha. Obec Jenišovice tvoří dvě části - Jenišovice a Odolenovice, které byly původně samostatné sídelní útvary. Hranici mezi oběma částmi tvoří trasa Odolenovického potoka, který zde ještě nemá jméno a má minimální průtok.\n\nObec se nachází zhruba 4,5 km severně od města Turnova, který je pro ně obcí s rozšířenou působností. Jenišovice sousedí na východě s obcí Frýdštejn, na jihu s městem Turnov, na západě s obcemi Paceřice a Žďárek. Obec Jenišovice je součástí Mikroregionu Podkozákovsko.\n\nPrvní zmínka o obci pochází z roku 1143, kdy byla obec uvedena jako majetek Strahovského kláštera v Praze v klášterních záznamech. Obyvatelstvo bylo českého původu.\n\nPoté, co rod Markvarticů vybudoval cisterciácký klášter Hradiště, připadlo území obce pod správu tamního opata. První opat je pak zmiňován v roce 1184. Církevní vrchnost v Jenišovicích založila pro snazší správu obce faru a dřevěný kostel sv. Jiří. Obec se stala správním centrem oblasti. Rychtu jenišovickou tvořil kromě sousedních obcí i Rychnov, Rádlo a 4 lidé z Nudvojovic.\n\nKlášter byl za husitských válek 30. dubna 1420 bratrstvem orebitským pod vedením Hynka Krušiny z Kumburka vypálen. Roku 1436 připadlo celé území rychty jenišovické (tedy i sousední Odolenovice) Heníkovi z Valdštejna se sídlem na Vranově, či Skalách nad Jizerou (dnes Malá Skála).\n\nRoku 1565, kdy došlo k rozdělení vartemberského majetku, připadlo území obce do panství Hrubý Rohozec, vlastněné Vartemberky.\n\nPo bitvě na Bílé hoře koupil roku 1628 zkonfiskované vartemberské statky císařský důstojník Mikuláš Des Fours. Jeho rod, po pozdějším sňatku zvaný Des Fours Walderode, vlastnil území do roku 1850. Tehdy, změnou zemského zřízení, získala obec samostatnost s vlastní samosprávou a obecním úřadem a začlenila se do historického politického a soudního okresu Turnov, kraj Liberecký. Zámek Hrubý Rohozec a další majetky byly poslednímu majiteli Karlovi roku 1945 dekretem prezidenta ČSR zkonfiskovány.\n\nJenišovice byly založeny jako zemědělská ves s rozvolněnými venkovskými usedlostmi od nichž se sbíhaly cesty na náves. Na druhou stranu ubíhaly do polí. Ústřední prostor návsi byl na vyvýšenině nad obcí doplněn o dřevěný kostel, zmiňovaný poprvé roku 1348. Kolem kostela se rozprostíral původní hřbitov s kostnicí. Na jeho místě byl po jeho zrušení v roce 1839 postupně od roku 1865 budován park. Ze stejného roku pochází památné lípy a kaštany z okolí kostela. Nový hřbitov je založen roku 1839. Mezi lety 1728–44 byl postaven poblíž dřevěného nový kostel svatého Jiří s farou. Kostel i fara jsou postaveny v barokním stylu zásluhou patronátní hraběcí rodiny Des Fours z Hrubého Rohozce (jak ukazuje i znak nad hlavním vchodem do kostela). Zájem o vesnici, např. poskytnutím pomoci po velkých požárech roku 1869, projevovali též majitelé nedalekého zámku Sychrov knížata Rohani. Začali sázet dvojitou lipovou alej Rohanku od zámku směrem k Jenišovicím. Narazili ale na pozemky Des Foursů, kteří měli v Jenišovicích své zájmy. Na prodeji se nedohodli. Nedokončené torzo aleje dodnes nabízí průhled na věž kostela.\n\nDne 5. května 1831 udeřil do věže kostela blesk. Následný požár zničil střechu a zvony. Nové byly koupeny roku 1847. Věžní hodiny pořídila obec roku 1882. Za druhé světové války byly zvony odvezeny na přetavení na zbraně do Německa a už nebyly vráceny zpět.\n\nNový hřbitov byl vybudován v průběhu 19. století na náhorní plošině za kostelem směrem nad místní částí obce Trávníka. Jsou na něm pohřbeni český historik a rektor Univerzity Karlovy profesor Josef Pekař (1870-1937) z Malého Rohozce, selský kronikář rychtář Josef Dlask z Dolánek, spoluzakladatel českého dětského lékařství MUDr. Josef Salmon (1844-1931) z Daliměřic, poslední ošetřovatelka Karla Havlíčka Borovského paní Anna Vedralová nebo prarodiče národního umělce Petra Bezruče Josef a Františka Brožkovi. Ti bydleli v kovárně, která stála v místě dnešní křižovatky na Hrubém Rohozci.\n\nNa konci 19. století a na začátku 20. století dochází k postupné výstavbě rodinných domů městského charakteru podél hlavní komunikace vedoucí z Turnova na Frýdštejn.\n\nV roce 1950 bylo po rozsáhlé rekonstrukci budovy bývalé fary poblíž československého kostela umístěno sídlo národního výboru, knihovna a místnost pro matriku (ssňatky, vítání občánků a jiné společenské akce).\n\nV roce 1957 byla provedena úprava silnice směrem na Turnov. Zároveň byla upravena náves pro potřeby křižovatky, která uprostřed obce rozdělovala cesty na Turnov, Frýdštějn, Roudný a Paceřice.\n\nVýznamným zásahem do měřítka a charakteru původní urbanistické struktury obce i do krajiny byla výstavba bytových domů z 80. let 20. století, výstavba zemědělského areálu, areálu pily a dalších výrobních podniků. V roce 1971 byly dostavěny dva velkokapacitní kravíny.\nV roce 1960, po necitlivé územní reformě, došlo k přesunutí obce pod okres Jablonec nad Nisou. Zároveň došlo ke sloučení obcí Jenišovice a Odolenovice. V témže roce byla sloučena JZD obou obcí pod názvem JZD Družba Jenišovice. Jenišovice se tak staly střediskovou vesnicí s obchody (potraviny, obuv, textil a řezník), školou a školkou.\n\nMezi roky 1997 a 2004 proběhla plynofikace obce následovaná splaškovou kanalizací v letech 2004 a 2005. Kanalizace je napojená na ČOV Turnov.\n\nV posledních deseti letech dochází k masivní plošné zástavbě rodinných domů městského charakteru v okolí obce. Obec, která měla původně zemědělský charakter se mění na příměstskou obytnou obec s kvalitním životním prostředím a zajištěným základním občanským vybavením. Rekreační využití území je minimální, objekty lidové architektury sloužící v určité době k rekreaci se opět vrací k původnímu využití pro bydlení.\n\nPětistupňová (obecná) škola vznikla v obci již na konci 18. století. Původně se jednalo o dřevěnou chalupu u katolického kostela. K vyučování se pronajímala. Roku 1787 byla otevřena škola nová, která sloužila do poloviny 19. století. Roku 1840 byla postavena nová kamenná budova. Stavělo za finančního přispění hraběnky Gabriely Des Fours. Škola byla dvoutřídní. V roce 1899 byla tato budova přestavěna a dnes slouží jako obecní úřad a mateřská škola. Děti do této školy docházely z celého severu tehdejšího rohozeckého panství.\n\nV roce 1938 došlo k uzavření české měšťanské školy v Hodkovicích nad Mohelkou, které byly po Mnichovu začleněny do Německé říše. Jako náhrada byla 1. prosince 1938 otevřena měšťanská škola v Jenišovicích. Vyučovalo se v budově tehdejší obecné školy (dnes OÚ a MŠ), a pro nedostatek prostor také v patře hostince U Laurinů (dnes Na Křižovatce) na návsi, kde byla i ředitelna a kabinety. Na hodiny tělesné výchovy docházeli žáci do hostince U Brožků. Místnosti byly pro vyučování nevhodné, učitelé museli o přestávkách přecházet z budovy do budovy.\n\nProto po skončení druhé světové války usilovali tehdejší představitelé obce (řídící učitel a předseda MNV Alois Broul a předseda družstva ŽULA Josef Hoření) o výstavbu nové školní budovy. Přípravné práce na vybudování školy začaly až v roce 1960. Inženýrské sítě připravovalo o sobotách až 50 rodičů a občanů v rámci \"akce Z\". Projekt nové školy dostal na starosti liberecký architekt Karel Hubáček. Nová škola měla původně stát na pozemku přes cestu proti stávající budově, jak dokládá situační plánek z té doby. V dubnu 1961 se začaly hloubit základy, v listopadu téhož roku již byla stavba zhruba hotová. Přes zimu mezi roky 1961 - 1962 byly prováděny vnitřní práce. Od 1. září 1962 mohli do nové školní budovy začít chodit první žáci. Bylo jich 300. Stavba školy stála 2,5 milionu Kčs. V nové budově sídlí škola dodnes. Má kapacitu 250 žáků a devět stupňů.\n\nŠkola neměla prostory pro jídelnu. Žáci proto chodili do přízemí budovy katolické fary vedle farního kostela Církve československé husitské, ve které v té době v patře sídlil také místní národní výbor. V roce 1984 byla zbourána bývalá školní dílna v zahradě za školou, aby zde mohla být postavena nová budova pro potřeby školní jídelny a družiny. Po mnoha průtazích, problémech a změnách byla budova s jídelnou, školní kuchyní, školní družinou a dalšími odbornými učebnami zprovozněna až v roce 1993. V budově dnes sídlí i obecní knihovna a lékařská ordinace.\n\nV roce 2003 byla na místě nevyhovující tělocvičny postavena moderní sportovní hala. Součástí areálu školy je i obnovený běžecký stadion a zahradní dětské hřiště. V roce 2012 byl před školou postaven dřevěný altánek pro vyučování některých předmětů v letních měsících a pro školní družinu. Ve školním roce 2017/2018 navštěvuje školu 163 žáků z Jenišovic, Odolenovic, Frýdštejna a dalších obcí. Výuku zajišťuje 13 pedagogů a 8 nepedagogických pracovníků v 9 třídách. V roce 2013 bylo provedeno zateplení pláště budovy, instalována rekuperace a vyměněna okna.\n\nV létě a na podzim roku 2014 proběhla také rekonstrukce Mateřské školy - výměna oken a zateplení fasády.\n\nPůvod názvu obce není přesně znám. Traduje se legenda o opatu Janovi (Jenovi, Jenišovi), pod jehož správu obec patřila. Jeho jméno se přeneslo i na obec. Tedy Jenišov - obec patřící Jenišovi. Postupem doby došlo k pomnožnění na -ice, což je častá koncovka názvu mnoha obcí.\n\nNázev obce odkazuje na české osídlení oblasti ve středověku podobně jako české názvy okolních obcí: Paceřice, Odolenovice, Ohrazenice, Žďárek, Sestroňovice.\n\n\nVlajka i znak obce obsahují lipový list. Je to dáno lípami, které rostou na návsi v Jenišovicích i Odolenovicích. Jedná se o sjednocující prvek dvou místních částí obce. Druhou polovinu znaku tvoří dominanta obce - kostel sv. Jiří. Dekret k udělení znaku a vlajky byl předán 5.12. 2005 a je dílem heraldika Stanislava Kasíka.\n\nV roce 1957 byla upravena silnice směrem k Turnovu (do této doby částečně dlážděná) a upravena náves. K dalším úpravám došlo v roce 2008, kdy byla doprava na návsi svedena do kruhového objezdu se čtyřmi rameny, vybudován bezpečný záliv pro autobusy a původně asfaltový povrch byl vyměněn za žulové kostky. V roce 2009 proběhla rozsáhlá úprava okolí návsi a kostela sboru krále Jiřího z Poděbrad (zeleň, nové chodníky, zálivy pro parkování).\n\nNa většině území obce je vybudována kanalizace a rozvod plynu. Obec má vlastní matriku a poštovní úřad.\n\n\n\n\nGeomorfologicky spadá obec do Jičínské pahorkatiny a je součástí Českého ráje. Nejnižším místem obce je Červený dvůr (318 m n. m.), nejvyšším vyvřelina Zabolky (531 m n. m.) nad Bezděčínem. Podloží obce tvoří písky či jílovité písky s opukovými valouny, které ve větších hloubkách přechází do skály.\n\n\n"}
{"id": "114185", "url": "https://cs.wikipedia.org/wiki?curid=114185", "title": "Krokodýl orinocký", "text": "Krokodýl orinocký\n\nKrokodýl orinocký (\"Crocodylus intermedius\") je středně velký až velký krokodýl žijící v řekách Jižní Ameriky, především v řece Orinoko. Dorůstá až do délky pěti metrů a je považován za kriticky ohrožený druh. Patří mezi největší americké predátory. Na světě je jich už jen kolem 250 kusů.\n\n"}
{"id": "114187", "url": "https://cs.wikipedia.org/wiki?curid=114187", "title": "Stabilní řazení", "text": "Stabilní řazení\n\nŘadicí algoritmus je stabilní tehdy, jestliže po seřazení zachovává vzájemné pořadí prvků se stejným klíčem.\n\nJinými slovy:\nMějme množinu prvků M. Pro každé dva prvky R a S o stejném klíči z této množiny platí, že pokud byl prvek R v neseřazené množině před prvkem S, pak je i v seřazené posloupnosti prvek R před prvkem S. Pokud tato vlastnost platí pro všechny možné množiny M, pak je algoritmus stabilní.\n\nMějme seznam jmen a příjmení reprezentovaný uspořádanou dvojicí formula_1, kde formula_2 je jméno a formula_3 je příjmení. Seznam vypadá takto: formula_4.\n\nPo seřazení stabilním algoritmem bude výsledek vždy vypadat takto: formula_4.\n\nPokud by byl použit nestabilní řadící algoritmus, výsledek by mohl vypadat takto: formula_6.\n\nMáme-li seznam českých měst seřazený abecedně dle názvu a necháme-li ho seřadit stabilním řadicím algoritmem dle okresů, budou v seznamu města seřazena dle okresů, ale v rámci každého okresu zůstane zachováno abecední řazení dle názvu. Pokud bychom použili algoritmus, který není stabilní, tak toto zaručeno nemáme.\n\n"}
{"id": "114188", "url": "https://cs.wikipedia.org/wiki?curid=114188", "title": "Kombinace", "text": "Kombinace\n\nKombinace je základní pojem z kombinatoriky. k-Členná kombinace z n prvků je skupina \"k\" prvků, vybraná z \"n různých prvků,\" u níž nezáleží na jejich pořadí. Od variace se liší tím, že je neuspořádaná.\n\nPočet kombinací formula_1-té třídy z formula_2prvků bez opakování, neuspořádaných k-tic vybraných z těchto prvků tak, že se v ní každý vyskytuje nejvýše jednou, je\n\nformula_3,\n\nkde symbol formula_4 představuje kombinační číslo. Čteme jej \"en nad ká\".\n\nMějme skupinu tří prvků formula_5, tzn. formula_6.\n\nChceme-li z těchto prvků vybrat vždy jen jeden prvek, můžeme to udělat třemi možnými způsoby, tzn. vybereme formula_7 nebo formula_8 nebo formula_9. Jedná se o kombinaci první třídy, tzn. formula_10, a tedy počet výběrů je roven\n\nformula_11\n\nChceme-li z uvedené trojice prvků vybrat vždy dva, přičemž nám nezáleží na pořadí a žádný prvek nemůžeme vybrat vícekrát, můžeme získat následující dvojice prvků: formula_12, formula_13, formula_14. Jedná se o kombinaci druhé třídy (tedy formula_15) bez opakování. Pro počet dvojic pak dostáváme\n\nformula_16\n\nPokud chceme z uvedené trojice prvků vybrat vždy tři, přičemž nám nezáleží na pořadí a žádný prvek nemůžeme vybrat vícekrát, můžeme získat pouze jedinou trojici prvků: formula_17. Jedná se o kombinaci třetí třídy (tedy formula_18) bez opakování. Pro počet trojic tedy platí\n\nformula_19\n\nPočet kombinací formula_1-té třídy z formula_2 prvků s opakováním, tzn. každý prvek se ve výběru může objevit vícekrát, je určen vztahem\n\n<math>C_k^{\\prime}(n) = \n"}
{"id": "114189", "url": "https://cs.wikipedia.org/wiki?curid=114189", "title": "Seznam republikánských stran", "text": "Seznam republikánských stran\n\n\n\n\n\n\n\n\n\n"}
{"id": "114190", "url": "https://cs.wikipedia.org/wiki?curid=114190", "title": "Laura Secord", "text": "Laura Secord\n\nLaura Secord (rozená Ingersoll; 13. září 1775, Great Barrington - 17. října 1867, vesnice Chippava (dnes Niagara Falls) byla kanadská národní hrdinka, která se vyznamenala během britsko-americké války.\n\nLaura Ingersoll se narodila ve městě Great Barrington ve státě Massachusetts. V roce 1795 se její rodina přestěhovala do Kanady, kde si v roce 1797 vzala za muže loajalistu Jamese Secorda, syna důstojníka Butlerových rangerů. S manželem se usadili v Queenstonu v Horní Kanadě (dnes jižní Ontario), zbytek rodiny pak založil osadu Ingersoll.\n\nLauře přinesla nesmrtelnou slávu britsko-americká válka, která vypukla v roce 1812. Její manžel byl těžce zraněn ve slavné bitvě na Queenston Heights (13. říjen 1812). Následující rok Američané vpadli znovu na území Horní Kanady a přinutili Secordovi, aby ubytovali jejich důstojníky. Ti měli velmi dobrou náladu a celkem ochotně i vysvětlili proč - právě naplánovali překvapivý útok na anglickou jednotku kapitána Jamese FitzGibbona sídlící u Beaver Dams (poblíž St. Catharines), který měl vyústit v zisk Niagarského poloostrova. Jelikož Lauřin manžel stále trpěl vážnými následky svého zranění a nemohl posádku varovat, rozhodla se to udělat za něj.\n\nVyrazila brzy zrána 22. června a během jediného (mimořádně horkého) dne ušla pěšky divočinou trasu z Queenstonu přes St. David, Homer, St. Catharines a Short Hills, za nímž narazila na tábor Mohawků. Ti ji dovedli až do Decew Home, kde sídlil FitzGibbon (celkem asi 32 km). Ten využil jejího varování a spolu se svými indiánskými spojenci nastražil na americký oddíl past a připravil mu v bitvě u Beaver Dams zničující porážku. Bitva proběhla 24. června 1813 a skončila naprostým zničením amerického oddílu, který do pasti slepě nakráčel (smrti nebo zajetí uniklo jen 31 z 575 mužů).\n\nLaura Secord se stala v Kanadě legendou, ale oficiálního ocenění se jí přes opakované snahy Fitzgibbona dostalo až v roce 1860, když jí Albert Edward, princ z Walesu (pozdější Eduard VII.) při svém průjezdu Chippavou věnoval vyznamenání a odměnu 100 liber. K její poctě je pojmenována oblíbená kanadská čokoláda (ironií je, že výrobce této čokolády vlastní Američané).\n\n"}
{"id": "114191", "url": "https://cs.wikipedia.org/wiki?curid=114191", "title": "Hermiona Grangerová", "text": "Hermiona Grangerová\n\nHermiona Grangerová (* 19. září 1979), celým jménem Hermiona Jean Grangerová je fiktivní postava a jedna z hlavních postav série knih Harry Potter spisovatelky J. K. Rowlingové. Hermiona je studentkou nebelvírské koleje Školy čar a kouzel v Bradavicích, studuje ve stejném ročníku jako Harry Potter a Ron Weasley a tvoří s nimi nerozlučnou přátelskou trojici. Ve filmové sérii Harry Potter hraje Hermionu Emma Watsonová.\n\nHermiona je mudlovského původu, oba její rodiče jsou zubaři, sourozence žádné nemá (v roce 2004 pro BBC J. K. Rowling prohlásila, že plánovala vytvořit Hermioně mladší sestru Lenu. Je nejlepší studentkou ročníku a velmi schopnou čarodějkou (přesto i jí se vše hned napoprvé nedaří tak, jak by se mohlo jevit - létání na koštěti, vyčarovat patrona, věštby). Její bystrá mysl, láska ke knihám, touha po poznání a velká aktivita v hodinách jí u mnohých vysloužily pověst šprta. Přestože se Hermiona projevuje občas poněkud panovačně a umí dát bez obalu najevo svůj názor (včetně profesorům - například profesorce Trelawneyové uraženě odejde uprostřed hodiny), je zároveň velmi kamarádská, má velký smysl pro spravedlnost (ten však několikrát porušuje - např. zneužitím zvětšovacího kouzla pro svoji kabelku; Ministerstvo kouzel podobné praktiky striktně zakazuje) a zastává se utlačovaných. V případě, kdy to nutnost nebo loajalita k přátelům vyžaduje, je ochotna riskovat i hodně obětovat. I když se ho snaží příliš neukazovat, ve třetím ročníku se projeví její největší strach při hodině Obrany proti černé magii - bubák se promění v profesoru McGonagallovou a ta jí oznámí, že ve všech zkouškách selhala.\n\nV době svého nástupu do Školy čar a kouzel v Bradavicích je Hermiona popisována jako nepříliš půvabná dívka, která má „husté, střapaté hnědé vlasy a dost velké přední zuby“, v průběhu let se však proměňuje v přitažlivou mladou dívku, o kterou začínají chlapci jevit zájem nejen pro její encyklopedické znalosti. Jejím domácím zvířetem je Křivonožka, kříženec kočky s maguárem.\n\nHermiona se poprvé objeví ve Spěšném vlaku do Bradavic, když se při pátrání po žabákovi Nevilla Longbottoma Trevorovi dostane do kupé, kde je Ron a Harry. Harrymu a Ronovi se nejdříve nelíbí její arogance a všeználkovství, ale po tom, co Hermionu napadne v předvečer Všech svatých troll, se z nich stanou nejlepší přátelé. Její logické myšlení a vědomosti trojici výrazně pomohou při cestě ke Kameni mudrců.\n\nVe druhém ročníku se Hermiona zamilovala do nového učitele obrany proti černé magii Zlatoslava Lockharta, kterého později také využije k tomu, aby se dostala v knihovně do oddělení s omezeným přístupem ke knize \"Lektváry nejmocnější\", s jejíž pomocí se jí pak podaří excelovat při výrobě mnoholičného lektvaru, který Harry a Ron použijí k tomu, aby jako Crabbe a Goyle vyslechli Draca ohledně toho, kdo je Zmijozelův dědic (přísady: křídla ze zlatoočka, pijavice, prášek z rohu dvojrožce, truskavec, úhorník mnohodílný, kůže bojgy africké a - část z těla osoby, na kterou se chcete proměnit, např. vlas). Hermiona si omylem místo vlasu Millicent Bullstrodeové vezme chlup její kočky, a protože se lektvar nemá používat na zvířata, musí na ošetřovnu. V tomto díle Hermiona také ukáže, že není jen šprtkou, ale že dokáže i porušit školní řád, když potřeby k lektvaru ukradne ze Snapeova kabinetu. Později Hermiona zjistí, že netvor v Tajemné komnatě je bazilišek, ale ten ji napadne právě, když to chce oznámit ostatním. Hermiona ale použila zrcátko, a tak nezemřela, ale pouze zkameněla. Nešla tak spolu s Harrym a Ronem do Tajemné komnaty. Pak ji madame Pomfreyová vyléčila ze zkamenění.\n\nO prázdninách si Hermiona koupí kocoura Křivonožku, kterého nemůže Ron snést, protože neustále útočí na jeho krysu Prašivku. Kvůli tomu, že si Hermiona zvolila více volitelných předmětů než ostatní, dostala na začátku roku obraceč času od profesorky McGonagallové, aby tak mohla zvládat vyučování. To ostatním spolužákům celý školní rok nejde do hlavy, protože některé její hodiny jsou zároveň a ona na všech je. Hermiona také na rozdíl od ostatních odhalí, že Remus Lupin je vlkodlak poté, co jim Snape zadá domácí úkol o vlkodlacích, rozhodla se ale zachovat jeho tajemství. Na konci roku jde spolu s Harrym do Chroptící chýše, kam Sirius Black zavedl Rona a Prašivku. Společně tam odhalí skutečný příběh Potterových, Siriuse a Pettigrewa. Po Siriusově uvěznění pomůže Hermionin obraceč času k tomu, aby spolu s Harrym zachránili Siriuse od mozkomorova polibku a Klofana před popravou.\n\nSpolu s Weasleyovými a Harrym jde Hermiona na mistrovství světa ve famfrpálu. Tam poprvé uvidí chytače bulharského týmu Viktora Kruma, se kterým pak jde k Ronově nelibosti na Vánoční ples Turnaje tří kouzelnických škol. Založí také Společnost pro podporu občanské a životní úrovně skřítků (SPOŽÚS), která má zvýšit práva domácích skřítků. Stane se také obětí reportérky Rity Holoubkové, která ji obviní z toho, že zlomila Harrymu srdce kvůli Krumovi. Na konci dílu odhalí, že je Holoubková zvěromág a zakáže jí dále psát, jinak by prozradila její tajemství.\n\nPrázdniny tráví Hermiona na Grimmauldově náměstí 12 spolu s ostatními. Stane se spolu s Ronem nebelvírskou prefektkou, spřátelí se s Lenkou Láskorádovou, která ji později spolu s Ritou Holoubkovou pomůže zorganizovat plán, pomocí kterého má Harry prezentovat svůj příběh o Voldemortově vzestupu v Jinotaji. Hermiona také vymyslela Brumbálovu armádu, skupinu, která má studenty naučit obraně proti černé magii, když to nová učitelka Dolores Umbridgeová nedokáže. V Brumbálově armádě se naučí vykouzlit svého patrona - vydru (jedná se o nejoblíbenější zvíře J. K. Rowling; a také je to zvíře, které žije u Weasleyů, což odkazuje na budoucí vztah Hermiony a Rona). Ke konci školního roku se Umbridgeové, která se mezitím stala ředitelkou Bradavic, spolu s Harrym zbaví, když je chytne v jejich kabinetě, díky kentaurům v Zapovězeném lese, kam ji dovedou. Hermiona se zúčastní bitvy na odboru záhad, během které je vážně zraněná, ale uzdraví se.\n\nHermiona se stane členkou Křikova klubu, kam ji pozve Horacio Křiklan díky jejím vědomostem. V lektvarech je ale hvězdou k Hermionině nelibosti Harry, který používá starou učebnici Severuse Snapea (což nese velmi těžce, neboť fair-play je pro ni velmi důležité). Hermiona také pomůže Ronovi k tomu, aby se stal brankářem nebelvírského famfrpálového týmu, když sešle matoucí kouzlo na Cormaca McLaggena. Během tohoto dílu také vyjdou najevo city mezi Hermionou a Ronem. Ten jí vyčítá, že chodila s Krumem, a tak začne chodit s Levandulí Brownovou. Hermiona zase ze vzteku jde na vánoční večírek s Cormacem, i když uvažovala o Zachariáši Smithovi. Nakonec se spolu usmíří, když je Ron otráven a leží na ošetřovně. Na konci se zúčastní bitvy o Bradavice proti smrtijedům. Na Brumbálově pohřbu se spolu s Ronem rozhodnou, že budou doprovázet Harryho na jeho cestě za viteály.\n\nHermiona doprovází spolu s Ronem Harryho na jeho cestě v pátrání po viteálech a útěku před smrtijedy a pomůže jim z mnoha průšvihů. Když je chytnou lapkové, představí se jako Penelopa Clearwaterová a řekne, že je smíšeného původu. I tak ale neunikne výslechu a kletbě Cruciatus, když jsou uvězněni na Malfoyově panství. Hermiona ale nic neprozradí a všichni jsou zachráněni Dobbym. Později se Hermiona vydává za Belatrix Lestrangeovou v bance u Gringottových, kam se vydají pro pohárek Helgy z Mrzimoru. V závěrečné bitvě o Bradavice bojuje spolu s Ginny a Lenkou proti Belatrix, ale nemohou ji porazit. Poté, co Belatrixina smrtící kletba jen tak tak mine Ginny, je vystřídá Molly Weasleyová a ta Belatrix zabije. Ještě před tím chce zničit jeden z viteálů v Komnatě nejvyšší potřeby. V komnatě se ukáže dlouhodobá láska mezi Ronem a Hermionou.\n\nDevatenáct let po Voldemortově pádu je Hermiona vdaná za Rona a mají spolu dvě děti - Rose a Huga. Po škole začala pracovat na odboru pro dohled nad kouzelnými tvory, kde se zasadí o zlepšení postavení domácích skřítků. Později se dostane na odbor pro uplatňování kouzelnických zákonů. Později vystřídá Kingsleyho Pastorka na postu ministra kouzel.\n\nKřivonožka je Hermionin kocour, kříženec kočky a maguára. Koupila si ho na Příčné ulici ve třetím díle. Křivonožka začal okamžitě útočit na Prašivku, Ronovu krysu. Kvůli tomu se spolu přestali Ron a Hermiona bavit. Křivonožka ale v Prašivce odhalil hned, že je to zvěromág - Petr Pettigrew. To vyjde najevo na konci dílu, kdy je odhalen příběh Siriuse Blacka. Tomu během školního roku Křivonožka pomáhal, chtěl mu donést Prašivku a donesl mu také hesla pro vstup do nebelvírské věže, které nechal ležet Neville Longbottom. Od třetího dílu nehrál Křivonožka důležitou roli.\n"}
{"id": "114192", "url": "https://cs.wikipedia.org/wiki?curid=114192", "title": "Kočka pampová", "text": "Kočka pampová\n\nKočka pampová (\"Leopardus colocolo\") je jihoamerická divoká malá kočkovitá šelma. Ve své domovině je nazývána gato pajero.\n\nV minulosti se kočka pampová řadila do rodu \"Felis\", jako Felis colocolo. V roce 1993 vyčlenil Wozencraft kočku pampovou společně s kočkou slaništní a tmavou do samostatného rodu Oncifelis, aby tak zdůraznil jejich blízkou příbuznost. Tuto klasifikaci ale v roce 1994 zpochybnila García-Perea, která kočku pampovou zařadila do samostatného rodu Lynchailurus a nezůstala jen u toho, druh rozčlenila na tři samostatné druhy. Dnes se zdá, že obě verze budou opuštěny a kočky, které se původně řadily do rodu \"Oncifelis\", tedy i kočka pampová, budou v budoucnu patřit do rodu Leopardus. Rozdělení na tři samostatné druhy ale zatím zůstává (Wilson & Reeder, 2005).\n\n\nKočka pampová připomíná evropskou divokou kočku nebo velkou kočku domácí. Má nápadně širokou hlavu a špičaté uši s černými krátkými štětičkami. Je to silná, podsaditá šelma, s dlouhou srstí, která je dělá větší, než ve skutečnosti jsou. Někteří jedinci mají dokonce hřívu tvořenou až 7 cm dlouhými chlupy.\n\nZbarvení srsti je velmi variabilní, velká mnohotvárnost druhu vedla k popsání mnoha poddruhů a ke snahám rozdělit kočky pampové na tři samostatné druhy. Základní barva srsti je může být velmi světlá, šedohnědá, hnědočerná, červená i úplně černá, někteří jedinci jsou rezavě tečkovaní nebo mají mourovanou kresbu na končetinách. Na ocasech mají kočky pampové tmavé kroužky. U severních poddruhů nalezneme bílou skvrnu na ušním boltci, jako mají tygři a některé další malé kočkovité šelmy, jižní poddruhy ji nemají. I struktura srsti se liší u jednotlivých populací, kočky pampové, které žijí v Andách, mají hustou a měkkou srst, kočky obývající nížiny naopak řídkou a hrubou.\n\nNa základě morfologických odlišností rozdělila García-Perea a Wilson & Reeder populace koček na tři samostatné druhy:\n\n\nJsou to velké kočky se šikmými skořicovými pruhy nebo rozetami na bocích. Ocas má čtyři nebo pět načervenalých kroužků, břicho je bílé s rezavožlutými nebo tmavě hnědými znaky. Končetiny jsou skořicové nebo mají stejnou barvu, jako zbytek těla. Tento druh je rozšířen na západě And v horských stepích a subtropických lesích.\n\n\nStředně velké kočky, jsou možné tři barevné variety:\nTyto kočky jsou nejrozšířenější, žijí na východní straně And od Patagonie až k Ekvádoru.\n\n\nNejmenší druh, srst je téměř bez kresby. U divoce zbarvených koček jsou vidět náznaky rozet na bocích, světlejší kočky jsou úplně bez kresby. Konec ocasu je černý, někdy mají černé „ponožky“. Žijí v Brazílii, Paraguayi a Uruguayi.\n\nJe-li kočka pampová považována za jediný druh, rozlišuje se 8 poddruhů:\n\n\nKočka pampová žije roztroušeně na většině území Jižní Ameriky, od Chile přes Argentinu, Ekvádor a Peru po Brazílii. Jak naznačuje její české jméno, obývá pampy, ale i křovinaté oblasti, tropické lesy a horské oblasti And až do nadmořské výšky kolem 5000 m n. m. Nežije na západním pobřeží jižní Ameriky a také se vyhýbá nížinným tropickým deštným lesům.\n\nO chování kočky pampové v divočině neexistuje příliš informací. Zřejmě jsou aktivní hlavně v noci, kdy loví malé savce, jako jsou morčata, a ptáky. V Patagonii vybírají hnízda tučňákům (Nowell and Jackson 1996) a někdy napadají drůbež. Březost trvá 80-85 dní, v jednom vrhu jsou jen jedno nebo dvě koťata. Kočky pampové jsou agresivní, nesnadno se ochočí.\n\nV minulosti byly kočky pampové ve velkém loveny kvůli kožešině (26 000 kůží jen v roce 1980). Obchod s kožešinami byl omezen úmluvou CITES (kočky pampové jsou v příloze II), dnes jsou v Argentině, Uruguayi, Paraguayi a Chile chráněné. Ve svém areálu jsou ale poměrně vzácné.\n\n"}
{"id": "114225", "url": "https://cs.wikipedia.org/wiki?curid=114225", "title": "Legislativní rada vlády České republiky", "text": "Legislativní rada vlády České republiky\n\nLegislativní rada vlády je poradní orgán vlády České republiky v oblasti její legislativní činnosti. Zřízena může být podle § 28a zákona č. 2/1969 Sb., o zřízení ministerstev a jiných ústředních orgánů státní správy České republiky. O jejím zřízení rozhoduje vláda, která schvaluje i její statut.\n\nSvou působnost vykonává prostřednictvím zasedání, předsedy a pracovních komisí. Při výkonu své působnosti posuzuje legislativní návrhy, tj. věcné záměry zákonů, návrhy zákonů a návrhy nařízení vlády, zda jsou:\n\nZasedání rady se konají dle potřeby, zpravidla jednou za dva týdny. Zasedání svolává předseda, který stanoví místo, čas a program zasedání. Připojí materiály, které byly radě předloženy k projednání, a návrh stanoviska rady vypracovaný odborem vládní legislativy Úřadu vlády. Není-li návrh stanoviska k dispozici, zašle jej odbor dodatečně.\n\nV čele Legislativní rady vlády ČR stojí předseda, který je od účinnosti zákona č. 272/1996 Sb. (listopad 1996) členem vlády. Ta ho jmenuje svým usnesením. Do listopadu 1996 stál v čele Legislativní rady vlády ČR místopředseda vlády pověřený řízením Úřadu pro legislativu a veřejnou správu České republiky (úřad zanikl výše zmíněným zák. 272/1996 Sb.). Od té doby bývá předsedou zpravidla ministr bez portfeje nebo ministr spravedlnosti.\n\nVe vládě Andreje Babiše zastává tento post ministr spravedlnosti Marie Benešová (viz níže).\n\n"}
{"id": "114241", "url": "https://cs.wikipedia.org/wiki?curid=114241", "title": "Ministerstvo kultury České republiky", "text": "Ministerstvo kultury České republiky\n\nMinisterstvo kultury České republiky je ústředním orgánem státní správy na úseku kultury.\n\nMinisterstvo bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nMinisterstvo kultury je ústředním orgánem státní správy pro:\n\nMinisterstvo:\n\nVedle hlavního sídla v Nostickém paláci je část ministerstva umístěna v úřadovně v Praze 6-Hradčanech, Milady Horákové 139, která byla do roku 2003 hlavním sídlem ministerstva. Budova na Hradčanech, původně Městský sirotčinec, byla postavena podle projektu Josefa Rosipala roku 1913.\n\nÚřadovna v Praze 1, Maltézské nám. 1\n\n\nÚřadovna v Praze 6, Milady Horákové 139\n\n\nPůvodně byla agenda ministerstva součástí Ministerstva kultu a vyučování (Ministerium für Cultus und Unterricht), které bylo později zváno Ministerstvo školství a národní osvěty. Roku 1945 vzniklo Ministerstvo informací, které se roku 1948 přejmenovalo na Ministerstvo informací a osvěty. Po roce 1953 se sloučilo s ministerstvem školství do Ministerstva školství a osvěty a až po roce 1969 vzniklo v tehdejší České socialistické republice samostatné Ministerstvo kultury.\n\n\n"}
{"id": "114242", "url": "https://cs.wikipedia.org/wiki?curid=114242", "title": "Vendeta", "text": "Vendeta\n\nVendeta může být:\n\n\n"}
{"id": "114243", "url": "https://cs.wikipedia.org/wiki?curid=114243", "title": "Ministerstvo práce a sociálních věcí České republiky", "text": "Ministerstvo práce a sociálních věcí České republiky\n\nMinisterstvo práce a sociálních věcí je ústředním orgánem státní správy v pracovněprávní oblasti, oblasti sociálního zabezpečení a sociální péče.\n\nMinisterstvo bylo zřízeno zákonem , o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nMinisterstvo práce a sociálních věcí je ústředním orgánem pro:\n\nMinisterstvo dále působí v oblastech:\n\nMinisterstvo je zodpovědné za realizaci důchodové reformy. V roce 2011 dále spustilo Ministerstvo práce a sociálních věcí proces sociální reformy. Jedná se o novelu zákona o zaměstnanosti, návrh zákona o poskytování dávek osob se zdravotním postižením, novelu zákona o sociálně-právní ochraně dětí a novelizaci zákonů souvisejících se sjednocením výplaty nepojistných sociálních dávek.\n\nNa Poříčním právu 1/376, 128 01 Praha 2\n\n\n\n"}
{"id": "114244", "url": "https://cs.wikipedia.org/wiki?curid=114244", "title": "Úřad vlády České republiky", "text": "Úřad vlády České republiky\n\nÚřad vlády České republiky (v RES pouze \"Úřad vlády ČR\"; IČO 00006599) zajišťuje odborné, organizační a technické zabezpečení činnosti vlády. Zřízen je dle kompetenčního zákona č. 2/1969 Sb. (tehdy jako Úřad vlády České socialistické republiky) a zákonem č. 219/2002 Sb., kterým se provádí změny v soustavě ústředních orgánů státní správy České republiky, byl zařazen mezi ústřední orgány státní správy. Organizační jednotkou úřadu je mj. Generální ředitelství státní služby (dle zákona č. 218/2002 Sb.). Do doby jeho vytvoření plní úkoly GŘSS odbor řízení lidských zdrojů v příslušných správních úřadech.\n\nÚřad má právo hospodařit s majetkem státu, který slouží potřebám vlády. Mezi objekty jím spravované patří: Kramářova vila, Lichtenštejnský palác, Hrzánský palác a Benešova vila v Sezimově Ústí. Tyto objekty jsou převážně využívány pro zasedání vlády, jejích orgánů či pro ubytování zahraničních delegací na nejvyšší úrovni. Kromě úřadu může služeb těchto objektů využívat také Kancelář prezidenta republiky, parlament a .\n\nÚřad vlády České republiky sídlí v budově Strakovy akademie v Praze 1 na Malé Straně, nábřeží Edvarda Beneše 128/4.\n\nÚřad vlády ČR řídí a navenek zastupuje vedoucí Úřadu vlády ČR, který je jmenován vládou a za výkon své funkce je odpovědný vládě a předsedovi vlády. K jeho úkolům patří též odpovědnost za přípravu programu práce vlády a jejích orgánů a vytváření podmínek pro plynulý chod práce vlády a jejího předsedy, koordinace a kontrola plnění úkolů vlády podle jejího plánu práce a přijatých usnesení vlády (v rámci této činnosti vedoucí Úřadu vlády ČR kontroluje, zda plní své úkoly ministerstva a ostatní ústřední orgány státní správy, a sbírá od nich podklady pro sestavování programu vlády). Vedoucí úřadu vlády přímo řídí ty útvary úřadu, které nepodléhají přímo některému členovi vlády. Všechny útvary úřad koordinuje a řídí je po pracovněprávní stránce. Vedoucí Úřadu vlády je oprávněn předkládat vládě materiály k jednání, nemůže však o nich hlasovat. Na rozdíl od vedoucích jiných ústředních orgánů státní správy se vedoucí Úřadu vlády ČR může účastnit prakticky všech jednání vlády bez omezení a i bez pozvání.\n\n"}
{"id": "114246", "url": "https://cs.wikipedia.org/wiki?curid=114246", "title": "Ministerstvo zdravotnictví České republiky", "text": "Ministerstvo zdravotnictví České republiky\n\nMinisterstvo zdravotnictví České republiky je ústředním orgánem státní správy na úseku zdravotní péče a ochrany veřejného zdraví.\n\nMinisterstvo bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České republiky (tehdy ČSR v rámci federace). Tento kompetenční zákon (ve znění pozdějších předpisů) vymezuje základní působnost ministerstva.\n\nMinisterstvo zdravotnictví je ústředním orgánem státní správy pro:\n\nMinisterstvo:\n\n\n"}
{"id": "114247", "url": "https://cs.wikipedia.org/wiki?curid=114247", "title": "Ministerstvo spravedlnosti České republiky", "text": "Ministerstvo spravedlnosti České republiky\n\nMinisterstvo spravedlnosti České republiky je ústředním orgánem státní správy v justiční oblasti. Ministerstvo bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva, další kompetence jsou zahrnuty v jednotlivých zákonech.\n\nMinisterstvo spravedlnosti:\n\nZa první republiky sídlilo spolu s tehdejším Nejvyšším správním soudem (Nejvyšší soud sídlil v Brně) v budově bývalé kadetky na adrese Mariánské hradby 2, Praha.\n\nDo 31. prosince 1992 ministerstvo vykonávalo také správu státního notářství.\n\n\n"}
{"id": "114248", "url": "https://cs.wikipedia.org/wiki?curid=114248", "title": "Ministerstvo vnitra České republiky", "text": "Ministerstvo vnitra České republiky\n\nMinisterstvo vnitra České republiky (MV ČR) je ústřední orgán státní správy pro vnitřní věci státu, zejména pro veřejný pořádek a další věci vnitřního pořádku a bezpečnosti. Plní koordinační úlohu v oblasti výkonu veřejné správy a voleb, je nadřízeno např. Policii České republiky.\n\nMinisterstvo bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) také vymezuje základní působnost ministerstva:\n\nMinisterstvo vnitra je ústředním orgánem státní správy pro:\n\nMinisterstvo vnitra dále zajišťuje:\n\n\n\nOrganizační struktura ministerstva k červnu 2019:\n\n\n\n\n\n\n\nMinisterstvo vnitra zveřejňuje \"stejnopis\" Sbírky zákonů a Sbírky mezinárodních smluv na základě ustanovení § 12 zákona č. 309/1999 Sb., o Sbírce zákonů a o Sbírce mezinárodních smluv, ve znění pozdějších předpisů. V souladu s požadavky zákona č. 309/1999 Sb. Ministerstvo vnitra zpřístupňuje všechny částky Sbírky zákonů a Sbírky mezinárodních smluv publikované od 4. května 1945 a k datu jejich vyhlášení zveřejňuje všechny nově publikované částky Sbírky zákonů a Sbírky mezinárodních smluv. Ministerstvo vnitra tak naplňuje úkoly mu uložené ustanoveními zákona č. 309/1999 Sb. Přístup ke Sbírce zákonů je na webu Ministerstva vnitra. Ministerstvo vnitra v současné době připravuje na základě zákona č. 222/2016 Sb., o Sbírce zákonů a mezinárodních smluv a o tvorbě právních předpisů vyhlašovaných ve Sbírce zákonů a mezinárodních smluv (zákon o Sbírce zákonů a mezinárodních smluv), elektronickou podobu Sbírky zákonů a mezinárodních smluv.\n\nÚkoly Ministerstva vnitra v oblasti vstupu a pobytu cizinců na území České republiky a mezinárodní ochrany:\n\nZákladní cílovou skupinou integrace cizinců jsou občané třetích zemí (tj. zemí mimo země EU) pobývající legálně na území ČR, kteří nejsou žadateli ani poživateli mezinárodní ochrany, a ve výjimečných krizových případech také občané EU. Pro integraci azylantů jsou určena specifická opatření Státního integračního programu.\n\nCílená specifická opatření, která mají sloužit jako klíčové předpoklady úspěšné integrace cizinců v ČR, jsou:\n\n\"Koncepce integrace cizinců\" byla přijata usnesením vlády ČR ze dne 11. prosince 2000 č. 1266. Vycházela ze \"Zásad koncepce integrace cizinců na území ČR\" přijatých usnesením vlády ČR ze dne 7. července 1999 č. 689, z vnitrostátní právní úpravy postavení cizinců v jednotlivých oblastech integrace cizinců a z mezinárodních dokumentů v dané oblasti. Aktualizovaná Koncepce integrace cizinců byla přijata usnesením vlády ČR ze dne 8. února 2006 č. 126. Usnesením vlády ČR ze dne 23. července 2008 č. 979 byla koordinační role při realizaci Koncepce integrace cizinců na území ČR převedena z Ministerstva práce a sociálních věcí na Ministerstvo vnitra.\n\nMinisterstvo vnitra má koordinační a metodickou roli v oblasti veřejné správy. Po roce 1989 například vedlo tzv. reformu veřejné správy, která odstraňovala centralizovaný systém národních výborů. Reformou byly vytvořeny územní samosprávné celky a tím systém samosprávných krajů, obcí s pověřeným obecním úřadem a obcí s rozšířenou působností. Reformou byl zaveden spojený model veřejné správy, ve kterém obecní a městské úřady vykonávají vedle samostatné působnosti také část přenesené státní správy. V roce 2019 došlo k dokončení reformy schválením zákona o územně správním členění státu, který například zrušil staré krajské členění dle zákona z roku 1960.\n\nV této souvislosti koordinuje a řídí vývoj v jistých správních činnostech – vydávání osobních dokladů (občanské průkazy, cestovní doklady), agendy matričních úřadů, rodných čísel nebo evidence obyvatel. Ministerstvo vnitra rovněž koordinuje zajištění konání voleb a referend. Zabezpečuje také činnost Státní volební komise. \n\nV neposlední řadě má ve své působnosti rozvoj veřejné správy, kde v průběhu let realizovalo či stále realizuje cíle strategických rozvojových dokumentů, jako Smart Administration (2007–2015) nebo Strategický rámec rozvoje veřejné správy (2014–2020). V současné době připravuje novou koncepci Klientsky orientovaná veřejná správa 2030.\n\nJedním z prvních zákonů po 28. říjnu 1918 byl zřízen „Úřad pro správu vnitřní“, který byl záhy přejmenován na Ministerstvo vnitra. Úřad převzal v plném rozsahu agendu bývalého c. k. ministerstva vnitra. Základní organizační schéma ministerstva, které se utvářelo v letech 1919 a 1920, v podstatě vycházelo ze vzoru bývalého místodržitelství a přetrvalo až do roku 1945, respektive 1948. V zásadě sestávalo z prezidia, jednotlivých odborů, oddělení a pomocných úřadů. Prvním ministrem vnitra byl v letech 1918–1920 agrární politik Antonín Švehla (do své smrti v roce 1933 také předseda agrární strany).\n\nTehdejší ministerstvo vnitra se zabývalo záležitostmi státní správy, otázkou bezpečnosti, volební legislativou, obecním řízením, záležitostmi státních hranic, organizací politické správy a úřadů, agendou správního a trestního řízení a problematikou polepšoven a donucovacích pracoven. Kromě toho Ministerstvo vnitra řešilo problematiku četnictva, otázky státního občanství a pasů, přistěhovalectví a vystěhovalectví, odškodňování obyvatel poškozených válkou, otázky sčítání populace a statistiku, problematiku pojišťoven a spořitelen, záležitosti národnostní a jazykové, automobilismu, vzduchoplavectví aj.\n\nV roce 2010 obdrželo ministerstvo negativní Cenu pro Velkého bratra v kategorii „Největší úřední slídil“ za bojkotování přípravy legislativy, která by mohla zlepšit ochranu osobních údajů při využívání kamerových systémů, odposlechů a databází DNA.\n\nV roce 2017 mělo ministerstvo rozpočet téměř 60 mld. Kč, oproti roku 2014 o 18 % vyšší.\nV roce 2017 také bylo vytvořeno Centrum proti terorismu a hybridním hrozbám pod Ministerstvem vnitra.\n\n\n"}
{"id": "114249", "url": "https://cs.wikipedia.org/wiki?curid=114249", "title": "Ministerstvo průmyslu a obchodu České republiky", "text": "Ministerstvo průmyslu a obchodu České republiky\n\nMinisterstvo průmyslu a obchodu České republiky (dříve Ministerstvo hospodářství ČR) je ústředním orgánem státní správy pro státní politiku v oblasti průmyslu, obchodu, surovin a ekonomických vztahů vůči zahraničí.\n\nDnešní oblasti působnosti ministerstva průmyslu a obchodu byly v minulosti (v různých obdobích) rozděleny mezi více ministerstev: ministerstvo průmyslu, ministerstvo obchodu, ministerstvo obchodu a cestovního ruchu, ministerstvo plánování.\n\nMinisterstvo průmyslu a obchodu České republiky bylo zřízeno s účinností od 1. listopadu 1992 zákonem č. 474/1992 Sb., kterým byl změněn zákon č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nNejméně od roku 2012 přetrvávají snahy o sloučení ministerstva dopravy s ministerstvem průmyslu a obchodu. S návrhem na sloučení přišla předsedkyně strany LIDEM a vicepremiérka Nečasovy vlády Karolína Peake v říjnu 2012 o odůvodněním, že činnost obou ministerstev jde ruku v ruce, přičemž úsporu odhadla na až sto milionů korun ročně, hlavně na podpůrných činnostech, jako je třeba účetnictví, personalistika, IT systémy. První náměstek ministra financí Ladislav Minčič (ODS) tehdy uvedl, že je to krok správným směrem, ministr průmyslu a obchodu Martin Kuba (ODS) označil plán za „v této chvíli za víceméně nerealizovatelný“ a odmítl stanout v čele sloučeného ministerstva, ministr dopravy Pavel Dobeš uvedl, že „práce na sloučení těchto dvou ministerstev by opravdu nebyla v rámci týdnů ani měsíců, ale poměrně dlouhého časového období.“ Ministr bez portfeje Petr Mlsna mimo jiné toto sloučení navrhl v lednu 2013 v rámci balíčku úsporných opatření a vláda Petra Nečase 16. ledna 2013 návrh schválila s tím, že sloučení má přinést úsporu 8,6 miliard Kč a má být proveden do konce volebního období. Podle dřívějších informací se sloučené ministerstvo mělo vrátit k názvu „ministerstvo hospodářství“ a vést jej měl dosavadní ministr průmyslu a obchodu. Pavel Švagr o týden později publikoval článek s historickým exkurzem a celoevropským porovnáním, se závěrem, že agendy obou ministerstev nemají mnoho průsečíků, jediným hlavním společným jmenovatelem je stavebnictví, respektive dopravní stavebnictví, kde však nelze čekat synergický efekt plynoucí ze sloučení obou resortů, a rozsah působnosti obou resortů je natolik široký, že požadavek na samostatné řízení je určitě namístě. Připomenul, že 18stránkový návrh 1. etapy úsporných opatření neobsahoval žádný konkrétní postup, harmonogram nebo vyčíslené očekávané úspory ani žádnou analýzu potenciálních duplicit či průsečíků agend.\n\nK záměru se vrátil premiér Andrej Babiš, když v lednu 2020 navrhl odvolání ministra dopravy Vladimíra Kremlíka kvůli předražené zakázce na elektronické dálniční známky a současně navrhl vedením resortu dopravy trvale pověřit vicepremiéra, ministra průmyslu a obchodu Karla Havlíčka, s čímž Miloš Zeman souhlasil. Mluvčí Hospodářské komory Miroslav Diro vyjádřil obavu, zda v takto krátkém čase bude vůbec možné v jedné osobě dva resorty uřídit. Z dlouhodobého hlediska podle něj myšlenka sloučení ministerstev není úplně nesmyslná, ale k tomu je potřeba realizovat mnoho legislativních i procesně organizačních kroků. Výkonný ředitel Svazu dopravy ČR Petr Kašík připomenul nestabilitu resortu dopravy a časté střídání ministrů s tím, že další změna v čele tohoto resortu by byla katastrofou, a řekl, že Havlíček bohužel nemůže mít žádný čas hájení. Pokud by snad ke sloučení mělo dojít, nemůže se podle něj jednat pouze o sloučení vrcholných funkcí, ale o koncepční změnu rozhodovacích procesů včetně revize odborných agend. Generální tajemník Sdružení automobilových dopravců Česmad Bohemia Vojtěch Hromíř konstatoval, že by případné kroky k jejich slučování měly být dobře zváženy a případně zredukována současná agenda každého z nich. Programový ředitel Svazu moderní energetiky Martin Sedlák uvedl, že spojením dopravy a průmyslu může vzniknout zajímavý celek ministerstva infrastruktury. Den poté, co premiér Babiš hovořil o spojení ministerstev průmyslu a obchodu, dopravy a pro místní rozvoj nebo ministerstva práce a sociálních věcí s ministerstvem zdravotnictví, sice potvrdil, že dvě ministerstva povede až do konce volebního období jeden ministr, ale zároveň řekl: „Nikdo nejde ta ministerstva slučovat, ale to řízení bude takto, a myslím, že je to dobře.“ Proti slučování ministerstev se mezitím postavila jak koaliční ČSSD, tak KSČM, na jejíž podpoře vláda stojí, přičemž předseda KSČM Vojtěch Filip řekl, že pověření Havlíčka vedením i ministerstva dopravy považuje za dočasné.\n\nMinisterstvo průmyslu a obchodu je ústředním orgánem státní správy pro\n\nMinisterstvo\n\n\nČeský klub skeptiků Sisyfos ministerstvu udělil v roce 2010 anticenu zlatý Bludný balvan za „podporu a financování ‚Zařízení pro usnadnění detekce osob za překážkou‘“.\n\nMinisterstvo sídlí v reprezentativní budově na adrese Praha 1-Staré Město, Na Františku 1039/32 (s vedlejšími adresami Řásnovka 1039/7, Revoluční 1039/27, Klášterská 1039/32, u Dvořákova nábřeží mezi Štefánikovým mostem a Anežským klášterem). Je jednou z trojice reprezentativních státních budov, které nechala československá vláda postavit na nově regulovaném nábřeží Vltavy, další dvě budovy jsou ministerstvo železnic (dnes dopravy) a ministerstvo zemědělství na Novém Městě poblíž Hlávkova mostu.\n\nPro výstavbu budovy paláce Ministerstva průmyslu, obchodu a živností a Patentního úřadu byly zvoleny tehdy velmi zanedbané pozemky v prostoru vyústění ulic Na Františku, Klášterské a Plžové, které odedávna sloužily průmyslu, obchodu a živnostem. Nedaleko sídlila Pražská obchodní komora. Výstavba byla zahájena v roce 1928. Celkový rozpočet činil 32,5 miliónu korun. Dokončení bylo původně plánováno na rok 1931, nakonec však kolaudace proběhla až v roce 1934.\n\nArchitektem budovy byl Josef Fanta, jehož návrh byl vybrán ve veřejné soutěži, jíž se účastnilo 6 architektů. Jako dodavatel byla vybrána stavební firma Antonína Belady. Architektura je duchem obdobná stavbě prefekturálního paláce pro výstavy produktů, realizované v letech 1912–1919 v japonské Hirošimě náchodským rodákem Janem Letzelem (známé jako tzv. atomový dóm).\n\nTřípatrová budova je postavena na půdorysu obdélníku o rozměrech 107 x 49 metrů. Má samonosné zdi a kamenné fasády ze žuly a pískovce. Nejde o typický obklad, kvádry žuly a pískovce jsou silné 25–35 centimetrů a na ně navazuje cihlová zeď. Žula pochází většinou z lokalit Dolní Město, Tanvald a Železná Ruda, zatímco pískovce převážně z lomu u Lázní Mšené.\n\nHlavní, severní průčelí s hlavním vchodem směřuje k Vltavě. Na obou stranách je ukončené čtyřbokými věžemi, ve střední ose je členěno rizalitem, který zahrnuje prostor vysokého přízemí a dvě podlaží hlavních reprezentačních místností a vrcholí balustrovou atikou s nadživotními figurálními plastikami symbolizujícími Průmysl, Obchod, Řemesla a Plavbu, nad kterými se vypíná dekorativní prosklená kopule. Po stranách jsou mohutné, kulovitě ukončené pylony, nesoucí čtyři reliéfy státních znaků Československé republiky. Na západní straně budovy byl původně vchod do Patentního úřadu. Nad ním je v úrovni prvního patra balkón, jehož zábradlí je tvořeno pilířky, nesoucími čtyři sochy v nadživotní velikosti, symbolizující Matematiku, Fyziku, Chemii a Inženýrství. Z jižního průčelí jsou vchody do dvou uzavřených dvorů, zvýrazněné portály se sochami.Střední část východního průčelí nad sloupy zvýrazňují figurální alegorické plastiky Podnikavost, Vynalézavost, Vytrvalost a Pravdivost. Ležící sochy s dětmi po obou stranách průčelí představují Obchod a Průmysl. Na celé budově se nachází přes sto dvacet soch, doplněných množstvím sgrafit, ornamentů, kovových mříží a dalších ozdobných prvků. Celkem se na této výzdobě podílelo čtrnáct umělců, z nichž nejznámější jsou Josef A. Paukert a Čeněk Vosmík. Většina původních sádrových modelů soch v měřítku 1:3, určených ke schválený stavebním výborem, je dosud uchovaná na půdě budovy. V roce 1999 proběhla rozsáhlá oprava celé fasády objektu.\n\nZa hlavním vchodem a vstupním vestibulem stoupá oválná schodišťová dvorana po celé výšce budovy až do prosklené hladké kopule. Podlaha dvorany byla vyskládána z mramorových dlaždic, které byly později z velké části nahrazeny kamennými dlaždičkami. Z mramoru jsou rovněž obklady stěn, schodnice a sloupy pod dělícími oblouky. Prostor dvorany vymezují ochozy hlavního schodiště s klenutým stropem a tepaným zábradlím, ze kterého vybíhají chodby do křídel budovy. Ministerské schodiště ze žuly a mramoru je prosvětleno trojdílným oknem s barevnou vitráží do olova. Naproti schodišti jsou dveře do oválné zasedací síně se dvěma krby z krkonošského mramoru, mramorovým obložením stěn a štukovým stropem. Pracovna ministra a přilehlé prostory stejně jako reprezentační síň ministerstva se vyznačují masivním obložením z dubového dřeva s bohatou intarzií. Větší přijímací salonek kombinuje mramor ve vstupní části s intarzovaným obložením stěn v části určené pro jednání. Menší salonek má dřevěné obložení doplněné ozdobnými kovovými prvky. Oba přijímací salonky spojují vysoké prosklené dveře. Oba mají kazetové stropy s propracovaným ornamentem.\n\nPo druhé světové válce prošla budova celkem čtyřmi rozsáhlými vnitřními stavebními úpravami, přesto si zachovala stylový charakter a mnohé původní prvky vnitřního vybavení. Při povodních v roce 2002 byl znemožněn přístup do budovy a evakuovaní zaměstnanci působili z jiných budov ministerstva v Praze. Zatopeny byly podzemní části budovy, sanační práce probíhaly po dobu dvou let.\n\n\n\nOficiální stránky ministerstva\n"}
{"id": "114250", "url": "https://cs.wikipedia.org/wiki?curid=114250", "title": "Dana Bérová", "text": "Dana Bérová\n\nIng. Dana Bérová (* 25. dubna 1967) je česká podnikatelka a investorka. Byla druhou českou ministryní informatiky (jako první žena). Není členkou žádné politické strany.\n\nJejím bývalým manželem je Jan Dobrovský, vlivný lobbista, se kterým má syna Kryštofa. S přítelem, který je o osm let mladší, má syna Davida. Ten se jí narodil ve 44 letech.\n\nJe absolventkou oboru Automatizované systémy řízení na pražské Vysoké škole ekonomické. V letech 1987 až 1989 studovala mezioborové studium na Fakultě žurnalistiky Univerzity Karlovy. Dříve pracovala jako manažerka, specialistka v mediálních a televizních společnostech a konzultantka. Byla také redaktorkou Československé televize a České televize, ekonomickou ředitelkou Správy majetku Karla Schwarzenberga (v letech 1994–1997), mezi lety 2000–2002 zastávala rovněž funkci programové ředitelky regionální televizní stanice TV 3. Je spolumajitelkou obchodní společnosti Sanu Babu s. r. o., která dováží zboží především z Indie a Nepálu.\n\nNa ministerstvu informatiky působila od roku 2003 do roku 2006, ministryní se stala 25. dubna 2005, kdy ve funkci nahradila Vladimíra Mlynáře. Předtím jako ředitelka sekce e-Government a náměstkyně ministra informatiky zodpovídala za projekty využívání informačních technologií ve veřejné správě (např. Portál veřejné správy) a za oblast mezinárodní spolupráce především ve vztahu k Evropské unii.\n\nPo svém odchodu z ministerstva neúspěšně usilovala o post ředitelky České pošty.\n\nV lednu 2007 se stala ředitelkou pro rozvoj obchodu analytické a poradenské firmy Gartner, která se zaměřuje na oblast komunikačních a informačních technologií.\n\nV letech 2009, 2010 a 2011 vystupovala v pořadu České televize \"Den D\" jako jeden z pěti potenciálních investorů, jež se vystupující snaží přesvědčit k investici do jejich podnikatelského záměru.\n\nV současnosti je i spolumajitelkou golfového areálu Golf Park Svatý Jan na Slapech a několika dalších obchodních společností.\n\n"}
{"id": "114251", "url": "https://cs.wikipedia.org/wiki?curid=114251", "title": "Popper", "text": "Popper\n\nPopper / Popperová je příjmení následujících osob, případně o něj odvozených dalších významů. \n\nPříjmení Popper odkazuje pravděpodobně na město Frankfurt nad Mohanem, které se v hebrejštině zkracovalo znaky \"פפ\"/\"ff\"/\"pp\", a které bývalo součástí jména jako například u frankfurtského rabína Jacob ben Benjamin Ha-kohen Poppers (\"Jacob syn Benjamina Hakohena frankfurtského\") případně Frankfurt nad Odrou (kde jsou židé uváděni od 13. století). Případně se může jednat také o Poprad (zkracovaný PP, jakož i řeka Poprad je německy \"Popper\" a Popradská kotlina \"Poppertal\").\n\n\n\n"}
{"id": "114256", "url": "https://cs.wikipedia.org/wiki?curid=114256", "title": "František Sokol-Tůma", "text": "František Sokol-Tůma\n\nFrantišek Tůma (2. května 1855 Benešov u Prahy – 31. prosince 1925 Ostrava ), píšící jako František Sokol Tůma nebo František Sokol-Tůma, byl český spisovatel, novinář a dramatik.\n\nPůvodně herec kočovných společností pod pseudonymem Franta Tůma, později recitátor děl českých básníků, v roce 1893 přišel do Valašského Meziříčí, kde se rozhodl vydávat časopis Radhošť. Po necelém roce město opustil a časopis přenesl do Ostravy jako Ostravice, později Ostravský obzor (1897–1901) a Ostravan (1901–1912). Současně redigoval časopis Horník (1910–1923). Dne 24. března 1912 se zúčastnil ustavující schůze Moravského kola spisovatelů. V. K. Jeřábek tehdy napsal: „Vedeni ideálními snahami o povznesení citové kultury rázovitého lidu moravského, o rozkvět slovesného umění a písemnictví českého národa na Moravě, moravští spisovatelé – beletristé založili vlastní spolek. Vyšli z lidu, chtějíce mluviti k srdci lidu, podávati mu obraz jeho a zušlechťovati jej.“\n\nValašsko však zůstalo jeho láskou, často se tam vracel a odehrává se tam několik jeho prací románových i dramatických. Jiné se odehrávají na Ostravsku, nejen na slezském venkově, ale zejména v hornickém prostředí, na které pohlíží nejen z hlediska sociálního, ale též z vypjatě česky nacionálního stanoviska, silně protiněmeckého, s varováním proti přistěhovalectví polských horníků, a se silnými prvky českého antisemitismu. Ačkoli deklaroval odmítání antisemitismu rasového, a své protižidovské zaměření odůvodňuje spojenectvím Židů a Němců zaměřeným protičesky, často podléhá dobovým stereotypům.\n\nJak jeho dílo z oblasti ostravské, tak z valašského venkova má ráz lidového naturalismu, kdy si ani jedno z těchto prostředí příliš neidealisuje, je arciť ovlivněný snahou vyzvednout národně-pokrokové tendence, takže některé z jeho hlavních postav trpí jistou schematičností.\n\nMimo literární dílo se významně podílel na udržení českého jazyka a kultury v předválečné Ostravě, zejména byl trvalým propagátorem založení Národního divadla moravskoslezského, zvláště poté co Národní divadlo v Praze odmítlo uvést jeho hru Staříček Holuša.\n\n\n\n\n\n"}
{"id": "114259", "url": "https://cs.wikipedia.org/wiki?curid=114259", "title": "Šógi", "text": "Šógi\n\nŠógi (japonsky: 将棋), nebo též japonské šachy, jsou nejpopulárnější variantou šachové hry v Japonsku. V Česku se také setkáme s anglickým názvem hry shogi, který je používán mezinárodně. V Japonsku je hra šógi velmi populární, počet amatérských hráčů přesahuje 10 milionů, profesionálních hráčů je přibližně 200. Slovo šógi v překladu znamená „hra generálů“ a odvozuje se od slova šógun.\n\nZákladní, nejrozšířenější a nejhranější variantou šógi je verze 9x9 polí (zde popisovaná). Existují ale i další .\n\nCílem hry je teoreticky vzato zajetí krále protihráče, ačkoli v praxi hra končí matem nebo když je mat nevyhnutelný – stejná situace jako v klasických šachách.\n\nDva hráči, černý a bílý (nebo \"sente\" 先手 a \"gote\" 後手), hrají na desce obsahující malé čtverce (přesněji obdélníky) v mřížce 9 \"ranks\" (řádků) krát 9 \"files\" (sloupců). Čtverce nejsou barevně rozlišeny.\n\nKaždý hráč má sestavu dvaceti klínových kamenů nepatrně rozlišených velikostí. Kromě krále jsou nepřátelské kameny odlišné jen orientací, ne barvou ani jiným označením. Od největšího k nejmenšímu (od nejsilnějšího k nejméně silnému) se jedná o tyto kameny:\n\n\nNěkteré názvy kamenů jsou zvoleny dle českého standardu, který odpovídá klasickým šachům, nejde o doslovné překlady z japonštiny.\n\nKaždý hrací kámen má svoji hodnotu napsanou na povrchu ve formě dvou japonských znaků (kandži), obvykle černým inkoustem. Na zadní straně, kromě krále a zlatého generála, je pak zobrazen jeden nebo dva znaky označující povýšenou hodnotu kamene – v amatérské verzi často v jiné barvě (obvykle červené). Pokud dojde k herní situaci, kdy může být kámen povýšen, jednoduše se otočí. Kameny dvou hráčů se neliší v barvě, ale jsou obráceny hrotem a sešikmenou stranou proti druhému hráči, tak je jednoznačně určeno komu který kámen patří.\n\nJaponské znaky jsou však pro evropana příliš složité pro zapamatování, což odrazovalo začátečníky od hlubšího zájmu o tuto hru. Proto byly tradiční hrací kameny „pozápadněny“ nebo „zmezinárodněny“ tak, že se japonské znaky nahradily ikonickými symboly. Toto značení se však příliš neujalo, protože tradiční kameny jsou také rozlišeny velikostí a pro vážného zájemce o hru není problém po krátké době naučit se je rozpoznávat. Krom toho většina literatury pro šógi používá při svém výkladu tradiční japonské značení, proto se „mezinárodní“ značení kamenů používá jen při výkladu pro naprosté začátečníky.\n\nNásleduje tabulka kamenů s tradiční symbolikou i s variantou mezinárodních verzí, jak se s nimi můžete setkat například na českém herním serveru BrainKing.com:\n<nowiki>*</nowiki> Kandži 竜 je zjednodušené 龍\n\nHráči jsou zařazeni od 15 kjú (kyū) do 1 kjú a pak od 1 dan (dan) a výše; jde o podobnou terminologii jako v karate a mnoho jiných umění v Japonsku. Profesionální hráči jsou řazeni ve svých vlastních kategoriích, od profesionální úrovně 4 dan až do úrovně 9 dan pro elitní hráče. Amatérské a profesionální úrovně jsou navzájem porovnatelné dle následující tabulky.\n\nPři pohledu ze své vlastní strany stavíme herní kameny následujícím způsobem:\n\nPrvní řada:\n\nDruhá řada:\n\nTřetí řada:\n\nProtihráč staví své kameny stejným způsobem ze svého pohledu, sestava je tedy zrcadlově obrácená, jen střelec stojí vždy proti věži a naopak.\n\nHru začíná černý hráč (označení „černý a bílý hráč“ se používá jen pro usnadnění rozlišení dvou soupeřů, ve skutečnosti jsou stejné barvy), následně se oba hráči střídají ve hře vždy po jednom tahu. V jednom tahu může hráč přemístit nebo vložit jen jeden kámen (musí – nelze se vzdát tahu). Hra pokračuje tak dlouho dokud neskončí matem, popř. jeden z hráčů nevzdá hru nebo se soupeři nedohodnou na remíze.\n\nJestliže nepřátelský kámen zaujímá místo, které může být cílem přátelského kamene, může být zajat odsunutím z hrací desky a její místo zaujme přátelský kámen. Zajatý kámen získává hráč, který kámen zajal a odloží ho na plochu vedle hrací desky (tradičně na \"komadai\") tak, aby měl i protihráč jasný přehled o tom, jaké kameny mu byly zajaty. Je zakázáno jakýmkoli způsobem zajaté kameny skrývat, trvale držet v ruce apod. Pohyb jakéhokoli kamene kromě jezdce není možný přes jiný přátelský i nepřátelský kámen, který stojí na trase možného pohybu.\n\nHráč nesmí během jedné hry s jedním kamenem dosáhnout stejné pozice 4x po sobě, aby tak způsobil věčný šach. Věčný šach není povolen.\n\nHráč není povinen táhnout kamenem, kterého se již dotkl.\n\nKrál se může přesunout o jedno pole kterýmkoli směrem, pokud mu v tom nebrání šach protihráče.\n\nVěž se může přesunout o libovolný počet polí svislým nebo vodorovným směrem.\n\nStřelec se může přesunout o libovolný počet polí šikmým směrem.\n\nZlatý generál se může přesunout o jedno pole svisle nebo vodorovně libovolným směrem, nebo jedno pole šikmo pouze vpřed.\n\nStříbrný generál se může přesunout o jedno pole šikmo libovolným směrem, nebo o jedno pole svisle pouze vpřed.\n\nJezdec skáče přes jedno pole vpřed svisle před sebou na následující pole šikmo do strany. Na rozdíl od jezdce v klasickém šachu se nemůže pohybovat jiným směrem než vpřed.\n\nKopiník se může přesunout o libovolný počet polí svisle vpřed. Nemůže se pohybovat žádným jiným směrem.\n\nPěšec se může přesunout o jedno pole svisle vpřed. Nemůže se pohybovat žádným jiným směrem.\n\nPro každého z obou hráčů představují poslední tři nejvzdálenější řady herních polí tzv. zónu povýšení. Jsou to tři řady polí, ze kterých soupeř se svými kameny zahajoval hru. V okamžiku kdy se hráč s kamenem dostal na toto území, má možnost na konci téhož tahu rozhodnout se pro jeho povýšení – což provede otočením kamene a získá tak jeho nové vlastnosti. Má také možnost ponechat mu stávající hodnost; v tom případě se může rozhodnout k povýšení v kterémkoli dalším tahu, dokud se počáteční pozice před provedeným tahem nachází stále v zóně povýšení. Povýšení kamene je povinné pouze tehdy, pokud již tento ze své nové pozice nemá možnost dalšího pohybu, aniž by byl povýšen. Je to tedy pozice pro pěšce a kopí v poslední řadě polí, nebo pro jezdce předposlední a poslední řada polí.\n\nPovýšení je trvalé dokud není kámen zajat; zajetím ztrácí svoji povýšenou hodnost a nabývá hodnosti původní.\n\nPovýšená věž se pohybuje jako věž nebo král, ale v každém tahu jen jedním z těchto dvou způsobů.\n\nPovýšený střelec se pohybuje jako střelec nebo král, ale v každém tahu jen jedním z těchto dvou způsobů.\n\nPovýšený stříbrný generál, jezdec, kopiník a pěšec ztrácí své dosavadní schopnosti pohybu a získávají vlastnosti zlatého generála.\n\nKrále ani zlatého generála nelze povýšit.\n\nZajaté kameny jsou v šógi skutečně zajatými. Jsou to zajatci, kteří budou sloužit novému pánu a ten má nyní možnost vložit je zpět do hry na téměř libovolné neobsazené pole hrací desky. Učiní tak na úkor tahu kamenem, který se ve hře již nachází. Hráč tedy táhne kamenem nebo kámen vkládá – obojí během jednoho tahu nelze. Tato možnost je tím, co činí ze hry napínavý souboj plný zvratů až do konce.\n\nVložením kamene nelze zajmout jiný kámen, musí být vložen na neobsazené pole, lze však jeho vložením provést šach nebo dokonce mat. Vložení kamene má však v pravidlech také svá omezení:\n\n\nHráč, který zajme soupeřova krále, vyhrává hru. V praxi se však často stává, že jeden z hráčů hru vzdá pokud je zajetí jeho krále nevyhnutelné.\n\nV profesionálních i vážných amatérských utkáních hráč, který provede nepovolený pohyb prohrává bezprostředně.\n\nJsou ještě dva možné způsoby ukončení hry, i když velmi neobvyklé: opakování (千日手 \"sennichite\") a slepá cesta (持将棋 \"jishōgi\").\n\nOpakováním hra skončí, jestliže stejná herní pozice nastane čtyřikrát po sobě – hra je ukončena remízou. Nicméně jestliže při této situaci nastal věčný šach, hráč který tuto situaci způsobil prohrává.\n\nHra dosáhne slepé cesty, jestliže oba králové postoupili do zóny proměny tak, že ani jeden z hráčů nemá možnost dát mat a nemůže doufat, že získá nějaké další kameny. Jestliže tato situace nastane, o vítězi se rozhodne takto: zruší se všechny povýšené hodnosti a sečtou se body za jednotlivé kameny. Každá věž a střelec se počítá za 5 bodů a všechny ostatní kameny kromě králů po jednom bodu. Hráč, který má méně než 24 bodů prohrává, jinak hra končí remízou.\n\nHry mezi různě silnými hráči se často hrají s handicapy pro silnějšího z nich. V takové hře jsou některé kameny bílého hráče odstraněny před začátkem hry a bílý hru začíná. Odstraněné kameny již nejsou použity k další hře, nestávají se zajatými kameny černého hráče.\n\nBěžné handicapy jsou tyto (seřazeny v rostoucí řadě od nejmenšího):\n\n\nJiné handicapy jsou také možné, není však univerzálně stanovena jejich náročnost vzhledem k herním systémům.\n\nMetoda vycházející z českého jazyka pro popis tahů v šógi dosud nebyla definována, proto se v současné době používá notace vycházející z angličtiny, kterou v roce 1976 zavedl George Hodges. Je odvozena z algebraické notace v klasickém šachu, ale rozdílná v několika aspektech (viz tabulka výše). Nevychází z japonského jazyka, protože anglické výrazy pro hrací kameny neodpovídají přesně japonským znakům kandži.\n\nTypický tah by mohl být označen např. P-8f. První symbol označuje kámen, kterým je taženo (P = pawn, pěšec). Povýšené kameny jsou označovány symbolem +, např. +P je povýšený pěšec. Následuje symbol označující druh pohybu:\n\nDalší dva symboly označují cílový čtverec – kombinace čísla sloupce a písmeno řádku. Pravý horní čtverec (z pohledu černého) je tedy označen 1a, levý dolní 9i – toto značení je založeno na japonské konvenci kde se např. 2c čtverec označuje 2三.\n\nJestliže je hráč v provedeném tahu oprávněn k povýšení kamene, napíše se za tento tah symbol symbol +, např. P-8c + , pokud je hráč oprávněn k povýšení, ale vzdá se této možnosti, píše se symbol =, např. P-8c =.\n\nJestliže je označení kamene dvojznačné a jednoduchým zápisem G-8f nelze jednoznačně určit o který z kamenů se jedná (dva zlatí generálové se mohou přesunout na stejný čtverec), přidává se k notaci označení výchozího čtverce, např. G8e-8f.\n\nTahy se počítají jako v šachu, zahájení hry může vypadat například takto:\nV handicapovaných hrách bílý začíná hru takže se první tah černého nahrazuje elipsou.\n\nŠógi jsou podobné šachům, ale mají mnohem více herních možností. A to díky možnosti vložit zajatou figurku do hry. Ale i přes to, hra může být rozdělena na zahájení, hru a koncovku. Z toho každá část vyžaduje odlišnou strategii.\n\nZahájení ve hře šógi je obecně pomalejší nežli je tomu u šachů. To je zapříčiněno větší hrací plochou a méně pohyblivými figurami. Ale proto, že rychlý útok umožní pokládat zajaté figurky za hráčovy linie, je cílem zahájení vybudovat hrad se třemi generály. Existují dva druhy zahájení , které jsou typické ve hře Šógi – statická věž a pohybující se věž.\n\nProtože pěšci útočí přímo a nemohou bránit jeden druhého, bývají často zajímáni v rané fázi hry, čímž se stávají municí pro takové útoky. Vložení zajatého pěšce za protihráčovu obranu, jeho povýšení na \"tokin\" (zlatý generál) a vložení druhého těsně za povýšeného pěšce, tak že jeden brání druhého, je silným útokem. Ohrožují celou protihráčovu obranu, ale je z takového útoku jen malý užitek, pokud selže a figury jsou zajaty.\n\nHráči, kteří vyrostli na mezinárodních šachách většinou málo používají možnost vložení figury do hry. A to je špatně, jelikož vkládání zajatých figur je celou polovinou hry. Jestliže má hráč více jak dvě zajaté figury v ruce, je nanejvýš pravděpodobné, že opomíjí útoky vkládáním zajatých figur. Na druhou stranu je moudré ponechat si v ruce pěšce a často také vyměňovat figury, pokud nějakou chcete získat. V porovnání s mezinárodními šachy, hráči Šógi více obětují figury (dokonce cenné), pokud to vede k zajetí figury, která je potřebná pro podpoření útoku, či jiné strategie.\n\nÚtočící figury mohou být jednoduše uvězněny za nepřátelskou linií tím, že protihráč vloží do hry pěšce na chráněné pole, čímž zamezí možnosti útěku. Z tohoto důvodu, věže, které mohou utéci pouze jedním směrem, jsou většinou drženy v bezpečné vzdálenosti v počátečních fázích hry a podporují z dálky útok slabších figur. Ale jakmile se hra otevře, povýšená věž je zvláště nebezpečnou figurou, pokud se dostane nepříteli do týla. Král je také velmi náchylný k tomu, aby byl zabarikádovaný svými vlastními pěšci bez možnosti úniku. Takže poslední záchranou krále je otevřít mu cestu mezi pěšci. Král je na volném prostoru více odolný proti šach-matu, zvláště pokud protihráč nemá ve hře dostatek figur pohybujících se o více než jedno políčko.\n\nMnoho počátečních útoků počítá s posunem stříbrného generála, ideálně pak pěšce, ve sloupci, který je krytý věží. Toto je nazýváno \"„climbing silver attack“\". Protože stříbrní generálové mají více možností k ústupu, zatímco zlatí generálové lépe brání figury po svém boku, jsou považováni za útočné figury, zatímco zlatí generálové jsou figurami obrannými. Je tedy časté, že král je bráněn třemi generály, dvěma zlatými a jedním stříbrným.\n\nExistují různé \"furibisha\" čili zahájení s podporou věže, kdy se věž posune do středu či na levou stranu hrací plochy, aby zde podpořila útok. Nejčastěji s úmyslem dovolit protivníkovi zaútočit, zatímco vy si připravujete lepší obranu a chystáte se na protiútok. Avšak věž je nejsilnější figurou na hrací ploše a tak poutá protivníkovu pozornost. Ve většině případů, zvláště pak u slabších hráčů, je proto dobré držet věž dále od krále. Ponechání krále na jeho počátečním místě (\"igyoku\" neboli sedící král) je obzvláště nebezpečné.\n\nPosunutí pěšce před kopiníkem může otevřít dané křídlo útoku. A proto, když hráč poprvé posune pěšce před kopiníkem, je obvyklé, že protihráč odpoví posunutím protějšího pěšce, za účelem předejít komplikacím později během hry. Také to umožňuje králi útěk, pokud je napaden ze strany.\n\nProtože obrana je při hře Šógi velmi důležitá, a protože jsou figury v této hře relativně pomalé, zahájení má tendenci být mnohem delší nežli je tomu u mezinárodních šachů. Běžně je pro rozestavění obrany potřeba tucet či více tahů a teprve poté dochází k prvnímu útoku. Existuje několik velmi silných obranných postavení, které jsou známy jako hrady.\n\nHrad Yagura je mnohými považován za nejsilnější obrannou pozici ve hře Šógi. Má velmi dobře bráněného krále, velmi dobře krytou řadu pěšců a střelec, věž a pěšec může později ve hře podpořit útok jezdce či stříbrného generála na původní straně věže. Je velmi těžké prolomit tento hrad zepředu, ale je zranitelný ze strany. Většinou se používá proti zahájení se statickou věží (\"ibisha\"), které zahrnuje posun pěšce před věží. Avšak protivník může lehce zaujmout stejné obranné postavení, čímž nedá ani jedné straně výhodu.\n\nZatímco pěšec před věží je posouván v tomto zahájení o dvě políčka (ve dvou tazích, samozřejmě), sousední pěšec před stříbrným generálem je posunut jen o jedno, čímž umožňuje jezdci a stříbrnému generálovi na straně věže pohyb kupředu. Tyto útočné tahy nejsou správnou součástí hradu Yagura, avšak posun pěšce o dvě políčka kupředu musí být učiněno brzy, dokud je na to prostor, takže k tomu často dochází během stavění hradu.\n\nExistuje mnoho možností jakými tahy hrad Yagura postavit, a tyto možnosti zde nebudou vypsány. Jediné, co musíte mít na mysli je, že generálové by se měli pohybovat diagonálně, nikoli přímo kupředu. Existuje silná „mezipozice“ nazývaná \"kani\" (krab). Ta má tři pěšce na levé straně posunuté na jejich konečnou pozici v hradě Yagura, a v druhé řadě všechny čtyři generály vyrovnané vedle střelce, který je stále ve své počáteční pozici: |B|G|S|G|S|;\nstřelec,zlatý,stříbrný,zlatý,stříbrný. Král je posunut o jedno políčko doleva, za prostředního stříbrného generála.\n\nBěžným útokem proti hradu Yagura je posunout koně na straně věže kupředu s pěšcem v ruce a napadnout hrad z jedné či druhé strany. Jestliže bránící odpověděl posunutím pěšcem před kopiníkem, pěšec v ruce útočícího může být vložen na místo protivníkova posunutého pěšce. Pokud se stříbrný generál již pohnul, nebo ještě není na svém místě, může být pěšec vložen i na jeho místo.\n\nObranná pozice, která je považovaná za lehčí pro začátečníky, ale stále populární i mezi profesionálními hráči. Král je umístěn na bezpečné pozici, zatímco tři generálové se navzájem dobře kryjí. Je někdy používán, pokud si hráč zvolí zahájení střelcem, namísto zahájení s pěšcem před věží.\n\nHrad Mino-Gakoi se dá zbudovat v šesti tazích. Není nutné dodržet uvedený sled:\n\n1. posunout věž na levou stranu hrací plochy, nejlépe do čtvrtého sloupce. Tento tah musí být prvním.\n2. Přesunout krále na původní místo věže. To zabere tři tahy.\n3. Přesunout stříbrného generála vedle krále, tedy o jedno políčko kupředu.\n4. Přesunout zlatého generála na levé straně diagonálně nahoru doprava, tak, že je chráněn druhým zlatým generálem, který se doposud nepohnul.\n\nDalší tahy, které mohou vylepšit pozici:\n\n1. posunout krajního pěšce o jedno, nebo lépe o dvě políčka kupředu. Tím umožníte králi v koncovce uniknout.\n\n\n\n"}
{"id": "114260", "url": "https://cs.wikipedia.org/wiki?curid=114260", "title": "Bitva u Beaver Dams", "text": "Bitva u Beaver Dams\n\nBitva u Beaver Dams (24. června 1813) představovala relativně malé, ale enormně významné střetnutí britsko-americké války.\n\nAmerické jednotky se pokusily překvapivým útokem zaskočit a zlikvidovat hlavní britské síly na Niagarském poloostrově a obsadit tuto strategicky i hospodářsky významnou oblast. Jejich plán však přišel naprosto vniveč, když se američtí důstojníci pochlubili s tímto plánem před manželi Secordovými, u nichž byli ubytováni. Laura Secord velmi časně ráno opustila dům a podnikla neuvěřitelnou 32 km dlouhou cestu divočinou, aby nakonec zcela vyčerpaná seznámila s americkým plánem velitele britských jednotek, kapitána FitzGibbona. Ten později výslovně napsal, že vzhledem k divokosti krajiny, kterou šla, a vzhledem ke strašlivému vedru, který ten den panovalo, by nikdy nevěřil, že je takový výkon možný.\n\nPředem varovaný FitzGibbon neváhal a nastražil se svými indiánskými spojenci na americkou jednotku past. Informace od paní Secordové se ukázaly být až na malý detail zcela přesné (Američané nepřišli 23. června, ale až o den později). Americký oddíl nic netušíc nakráčel přímo do pasti a byl zničen. Uprchlo pouze 31 Američanů, ostatní padli nebo se urychleně vzdali Britům. Původně sice hodlali bojovat déle, ale FitzGibbon je upozornil, že už teď mají Mohawkové mrtvé a raněné a bude-li prolita ještě nějaká krev, patrně je už „nebude schopný zvládat“, kterýžto argument americký velitel shledal jako dostatečný důvod k urychlené kapitulaci – koneckonců, bitva byla stejně již ztracena.\n"}
{"id": "114261", "url": "https://cs.wikipedia.org/wiki?curid=114261", "title": "Baba (přírodní památka, Praha-Dejvice)", "text": "Baba (přírodní památka, Praha-Dejvice)\n\nBaba je přírodní památka, kterou tvoří nápadná skalní ostrožna na levém břehu Vltavy. Území PP leží v katastrálním území Dejvice. Na severu je ohraničeno ulicí V Podbabě, na jihu ulicí Paťanka a na západě sousedí s ochranným pásmem PP Dolní Šárka. Výše uvedenou přírodní památku spravuje Magistrát hlavního města Prahy.\n\nPředmětem ochrany jsou výchozy proterozoických břidlic se zachovanými společenstvy teplomilných rostlin typu skalních stepí. Oblast je také jedním z druhově nejbohatších stanovišť hmyzu v Praze.\n\nNa území PP vystupují zejména břidlicové skalní útvary s průniky různých vyvřelin. Území bylo vybudováno erozní činností Vltavy. Na mírnějších výhřevných svazích je půda hlubší. Ve vrcholových částech je obohacena spraší. Na úpatí skal se nacházejí zahliněné sutě.\n\nNa území PP se vyskytuje rozmanitá mozaika rostlinných společenstev v závislosti na členitosti území od světlomilných skalních společenstev po lesní lemy. Na skalách rostou vzácné druhy: křivatec český, hvězdnice zlatovlásek, jestřábník bledý, chlupáček vrcholíkový, chlupáček hadincovitý, oman německý, tařice skalní, koniklec luční český, chrpa chlumní, modřenec tenkokvětý a trýzel škardolistý. Vyskytují se zde společensteva písčitých drolin, například chmerek vytrvalý a biocenózy kostřavových: kostřava walliská a kostřava žlábkatá. Na místa s hlubší půdou se šíří ovsík vyvýšený.\n\nDíky existenci společenstev skal a suchých trávníků byla oblast navržena mezi území Natura 2000 jako evropsky významná lokalita.\n\nLokalita je z entomologického hlediska jednou z nejlépe prozkoumaných oblastí Prahy s potvrzeným výskytem mimořádného množství druhů téměř všech skupin hmyzu. Byl zde pozorován cvrčivec révový, vzácný stepní brouk kraseček Cylindromorphus bifrons, reliktní stepní střevlíkovití \"Notiophilus rufipes\" a \"Dyschirius bonellii\", z mandelinkovitých \"Labidostomis lucida\" a \"Cryptocephalus elegantulus\". Mezi zde žijícími motýly jsou nejdůležitější otakárek fenyklový a otakárek ovocný, žluťásek jižní a vřetenuška ligrusová. Vyskytují se zde i významné druhy ze skupiny vos bylinných, čistě stepní \"Cephus pulcher\" a lesostepní paličatka \"Corynis obscura\". Na Babě žije i ohrožený druh obratlovce ještěrka zelená. Z ptáků se zde vyskytuje ťuhýk obecný a různé druhy pěnic. V minulosti zde hnízdil bělořit obecný a kavka obecná. Hnízdiště zde má i poštolka obecná.\n\nÚzemí PP je již po sedm tisíciletí ovlivňováno člověkem, zejména vykácením lesů a jejich přeměnou na pastviny. Strmé a skalnaté svahy byly v minulosti využívány pro extenzívní pastvu koz. Po ukončení pastvy koz v polovině 20. století došlo k rozvoji zejména keřovitých porostů, které ohrožují chráněná světlomilná společenstva.\nV 19. století byla během stavby železniční trati Praha-Podmokly na vrcholu skal postavena (či upravena ze zbytků dřívější stavby bývalého viničního domku) romantická zřícenina Baba s gotickým oknem.\n\nPočátek 20. století znamenal i počátek velkých zalesňovacích akcí v okolí Prahy a do krajiny byly zaváděny některé introdukované dřeviny, především trnovník akát, který se následně spontánně šíří dál. Expanze trnovníku nezůstala ušetřena ani Baba.\n\nPro ochranu teplomilných skalních společenstev je třeba odstraňovat křoviny trnky a akátu a řízenou pastvou ovcí a koz teplomilná skalní společenstva podporovat.\n\n"}
{"id": "114262", "url": "https://cs.wikipedia.org/wiki?curid=114262", "title": "Baba", "text": "Baba\n\nBaba či bába je slovo s různými významy:\n\n\n\n\n\n\n\n\n\n\n\n\n"}
{"id": "114264", "url": "https://cs.wikipedia.org/wiki?curid=114264", "title": "Jan Špáta", "text": "Jan Špáta\n\nJan Špáta (25. října 1932 Náchod – 18. srpna 2006 Praha) byl český kameraman, režisér a vysokoškolský pedagog.\n\nDětství strávil v Hronově, roku 1952 vystudoval fotografii na Průmyslové škole grafické a poté kameru na FAMU. Pracoval jako kameraman ve Zpravodajském filmu, podílel se na desítkách filmů většiny režisérů dokumentárních filmů 60. let.\n\nZásadně jej ovlivnila spolupráce s Evaldem Schormem. Sám začal režírovat, prosadil se zejména svými citlivými a odvážnými eseji (\"Největší přání\", 1964; \"Respice finem\", 1967, \"Mezi světlem a tmou\", 1990, \"Největší přání II\", 1990), cestopisy (\"Země svatého Patricka\", 1967) a filmy o hudbě (\"Variace na téma Gustava Mahlera\", 1980). Byl úspěšným autorem i po roce 1989, podílel se zejména na sériích \"GEN\", \"GENUS\", \"OKO\" nebo \"Jak se žije\". Roku 1998 se rozhodl vědomě ukončit fillmovou kariéru bilančním snímkem \"Láska, kterou opouštím\". Je autorem několika knih (\"Okamžiky radosti\", s Martinem Štollem, 2002; \"Mezi světlem a tmou\", 2004) a držitelem mnoha filmových cen. O jeho přínosu pro český film se hovoří jako o Špátově dokumentaristické škole, svým humanistickým i řemeslně dokonalým pojetím filmu ovlivnil celé generace svých studentů (mj. Olga Sommerová, Ivan Zachariáš, Andrea Majstorovičová, Martin Štoll, Jan Kadeřábek...) Pedagogicky působil na FAMU, od 15. května 2002 jako profesor pro obor filmové, televizní a fotografické umění a nová média – dokumentární tvorba.\n\nJeho manželka Olga Sommerová i dcera Olga Špátová jsou rovněž autorkami dokumentárních filmů.\n\n<nowiki>*</nowiki> dokument byl roku 2009 zrestaurován a vydán nakladatelstvím Indies Records v souboru na čtyřech DVD s názvem \"Jan Špáta - 18 dokumentů\"\n\n\n"}
{"id": "114268", "url": "https://cs.wikipedia.org/wiki?curid=114268", "title": "Lípa stříbrná", "text": "Lípa stříbrná\n\nLípa stříbrná (\"Tilia tomentosa\"), též známá jako lípa plstnatá, je opadavý strom dorůstající výšky 20-30 m. Listy jsou srdčité, na rubu nápadně bělavě plstnaté. Strom pochází z jihovýchodní Evropy a v České republice je pěstován jako parková a okrasná dřevina. Pod kvetoucími stromy tohoto druhu bývají nacházeny mrtvé včely a čmeláci, obsah toxických látek v pylu či nektaru však nebyl prokázán.\n\nLípa stříbrná je mohutný opadavý strom dorůstající výšky 20 až 30, výjimečně až 40 metrů. Koruna je široce kuželovitá, borka je šedá a dlouho hladká. Letorosty i pupeny jsou šedavě plstnaté. Listy jsou srdčité, na líci tmavě zelené, na rubu bělošedě plstnaté hvězdovitými chlupy. Čepel listů je 7 až 10 cm dlouhá, na okraji 1-2x pilovitá a někdy mělce laločnatá. Řapík je plstnatý a dosahuje asi poloviny délky čepele. Květenství obsahuje 3 až 10 květů podepřených listenem. Na ploše listenu jsou hvězdovité chlupy. Květy jsou světle žluté, silně vonné. Tyčinky jsou kratší než korunní lístky. Mimo plodných tyčinek jsou přítomny i sterilní patyčinky. Plodem je dřevnatý, elipsoidní až téměř kulovitý, nezřetelně žebrovaný oříšek s plstnatým oplodím.\n\n\nLípa stříbrná je původní v jihovýchodní Evropě, na sever zasahuje až po Maďarsko, jinak roste též na z. Ukrajině, Rumunsku, býv. Jugoslávii a Bulharsku. Někdy je jako místo původu udávána i Malá Asie, zdejší údaje se však pravděpodobně vztahují k příbuznému druhu, lípě řapíkaté (\"Tilia petiolaris\").\n\nPod stromy tohoto druhu bývá zvláště v závěru kvetení nacházen mrtvý hmyz (zejména včely a čmeláci), což v minulosti vedlo k teoriím o jeho jedovatosti.\nU včely medonosné byla zjištěna úmrtnost okolo 1 % z celkového počtu jedinců navštěvujících květy této lípy. U čmeláků byl tento podíl vyšší a dosahoval rozmezí 5 až 8 %. Rozdíl může být způsoben odlišnou strategií získávání nektaru z květů lípy u včel a čmeláků.\nJedovatost nektaru byla přisuzována obsahu manózy, což je sacharid, který je pro včely jedovatý. Nejnovější analýzy však obsah manózy v nektaru této lípy vyloučily, navíc bylo zjištěno, že je její nektar výživnější než u domácích lip a její květy jej ho produkují více. V nektaru či pylu lípy stříbrné dosud nebyla identifikována žádná toxická substance. Za pravou příčinu úhynu včel a čmeláků je považováno vyhladovění hmyzu v závěru kvetení, kdy je nektar v květech již vyčerpán, ačkoliv hmyz stále lákají silnou sladkou vůní. Navíc je v této době zejména v městském prostředí již málo jiných zdrojů nektaru, které by hmyz mohl využít. Řešením je výsadba pozdně kvetoucích medonosných dřevin v okolí, které hmyzu poskytnou dostatek nektaru. Kácení těchto lip by naopak ochudilo nabídku nektaru v době, kdy jej již moc není, a je proto kontraproduktivní.\n\nLípa stříbrná je v České republice vysazována jako okrasný strom v intravilánech obcí, parcích a arboretech. Existují i nečetné okrasné kultivary, např. 'Rhodopetala' s červenými poupaty a růžovofialovými korunními plátky, 'Princeton' a 'Sashazam' s pyramidálním vzrůstem, kulovitě rostoucí 'Silver Globe' aj.\n\n\n"}
{"id": "114269", "url": "https://cs.wikipedia.org/wiki?curid=114269", "title": "Albrecht Dürer", "text": "Albrecht Dürer\n\nAlbrecht Dürer (21. května 1471 Norimberk – 6. dubna 1528 tamtéž) byl německý malíř, grafik a teoretik umění evropského formátu.\n\nDo jeho velkolepého díla patří více než 1100 kreseb, 34 akvarelů, 108 mědirytů a leptů, kolem 246 dřevořezů a 188 maleb. K tomuto rozsáhlému souboru se ještě dnes přidávají nově objevené položky: 8. června 2005 uvedl tisk, že velké okno z barevného skla v kostele Sv. Jakuba ve Straubingu, na němž je zobrazen Mojžíš přijímající desky zákona, vzniklo podle Dürerova návrhu.\n\nDürer byl nepochybně mistrem nejvyššího řádu, jako nikdo jiný sklenul oblouk od středověku k renesanci. Byl prvním německým umělcem, který psal o svém životě, jako první zacházel s autoportrétem jako se samostatným žánrem, akvarel a tisk přivedl již v raném stádiu k umělecké a technologické dokonalosti, jako první v Německu kreslil akty podle živých modelů a jako první podpořil své praktické dílo umělecko-teoretickými pojednáními. Ve srovnání s ním obstojí jedině Leonardo da Vinci – ovšem Dürer své výsledky prezentoval podstatně systematičtěji než Leonardo. V roce 1525 vydal v Norimberku první knihu o matematice pro dospělé v němčině \"Uvedení do měřictví\" a roku 1527 \"Nauku o opevňování\". Tyto dvě teoretické práce patří spolu s posmrtně vydanými \"Čtyřmi knihami o proporci\" (1528), na nichž pracoval dvacet let, k důležitým pojednáním z oblasti teorie umění.\n\nV Německu se o době kolem roku 1500 mluví jako o Dürerově epoše, čímž je jeho jméno spojováno s dobou rozkvětu.\n\nDürerovi předkové pocházeli z Uher. Nedaleko města Gyula leží vesnice Ajtós, od níž rodina odvozovala své jméno. \"Ajtó\" znamená v Maďarštině \"dveře\", stejně jako německé \"Tür\", a \"Dürer\" tedy znamená \"rodák z Ajtós\". Dürerův dědeček Anthoni opustil rodinnou tradici chovu koní a pastvy dobytka a stal se v Gyule zlatníkem.\n\nPozději přijal za svého učně svého syna Albrechta (1427–1502), malířova otce.\n\nPoté, co se Dürer starší u svého otce vyučil, odešel na dlouhý tovaryšský vandr po Evropě, během něhož pobýval v Nizozemsku a zřejmě také v Burgundsku. Listina z roku 1444 dokumentuje jeho přítomnost v Norimberku, během které se zřejmě seznámil s rodinou zlatníka Hieronyma Holpera, svého budoucího tchána. Následoval další dlouhodobý pobyt v Nizozemsku. Do Norimberka se vrátil v roce 1455 a vstoupil do Holperovy dílny. V roce 1467 se osamostatnil, získal městské právo a oženil se s Holperovou dcerou Barbarou (1452–1514). Manželé spolu měli 18 dětí. Roku 1468 se Albrecht Dürer starší stal mistrem norimberského zlatnického cechu. V roce 1475 koupil dům na úpatí norimberského hradu. Od počátku roku 1486 si také pronajímal prostory na radnici.\nAlbrecht, pojmenovaný po otci, se narodil 21. května 1471 jako třetí z osmnácti dětí. Rodiče ho pravděpodobně poslali do školy, aby se naučil základům čtení, psaní a počtů. Kolem roku 1484–1485 se chlapec stal učedníkem v otcově dílně.\n\nSoustředěná pečlivost v detailu a přesnost tvaru vytepaného do kovu dosáhly vrcholu v uměleckém mistrovství jeho pozdních grafických děl, především mědirytů. Otec musel být hrdý na dítě, které měl v dílně. Ale jak přijal, když se svým zlatnickým učením skoncoval? „Spíše jsem tíhl k malování,“ vzpomínal na to později s nonšalantní stručností již jako proslulý malíř. Za mladíkovým rozhodnutím mohl velice dobře stát jeho kmotr, nakladatel Anton Koberger (asi 1445–1513), který využíval dřevořezy pro knihy vydávané na mezinárodní úrovni.\n\nKdyž bylo rozhodnuto o umělecké kariéře mladého Albrechta, Dürer starší poslal svého syna do nejvýše ceněné a komerčně úspěšné malířské dílny, v jejímž čele stál Michael Wolgemut (1433/34 nebo 1437–1519).\n\nJak bylo zvykem, prohluboval mladý malíř a grafik své vzdělání cestováním. Na cestu se Dürer vydal v dubnu 1490. O trase, kterou se ubíral, můžeme jen spekulovat. Pravděpodobně šel nejprve do Frankfurtu nad Mohanem, který byl velikým obchodním střediskem. Dürer mohl také navštívit Míšeň, rodiště moderního malířství. V každém případě je na jeho pozdějších tiscích možno rozpoznat vliv různých porýnských mistrů. Carel van Mander se ve své \"Schilder-Boeck\" (1604) zmiňuje, že šel Albrecht do Nizozemí. Stejný údaj poskytuje Joachim von Sandrart (1606–1688) ve své \"Teutsche Academie\" (1675).\n\nJistý nicméně zůstává konečný Dürerův cíl: alsaský Colmar a dílna Martina Schongauera (asi 1445–1491), proslulého hornoněmeckého rytce, který vstřebal mnoho z raného nizozemského umění. Když sem však Dürer v roce 1492 přišel, zjistil, že mistr právě zemřel. Pokračoval tedy dále do Basileje, střediska knihtisku, kde byl okamžitě přijat za tovaryše na výrobu dřevořezů pro velké projekty.\n\nV květnu 1494 byl Dürer zpět v Norimberku.\n\nBěhem doby, kdy byl pryč, pro něj otec vybral nevěstu. 7. července se Albrecht oženil s devatenáctiletou Agnes Freyovou (1475–1539). Její otec Hans Frey (asi 1450–1523) byl kovotepec a mechanik. Dürerova nová tchyně Anna Rummelová (zemřela 1521) byla členkou jedné z předních norimberských rodin, a Dürer se tedy přiženil mezi městský patriciát. Výhody, jež to přinášelo, byly zřejmě skutečným hlavním důvodem svatby. Pravděpodobně nešlo o svatbu z lásky, protože mladý Dürer se pouhých několik týdnů po ní vydal na druhou cestu.\n\nNavíc utíkal před morem, který v roce 1494 zachvátil Norimberk. Tentokrát se Dürer zatoulal do Itálie. Trasa jeho cesty je opět neznámá. I jeho příjezd do Benátek koncem října 1494 byl nedávno zpochybněn na základě toho, že Dürerovy malby zhotovené kolem tohoto data nenesou žádné změny techniky, kterou by u něj setkání s benátským uměním muselo způsobit. Avšak převážná většina argumentů hovoří pro návštěvu Benátek, mezi nimi i úryvek z pozdějšího Dürerova vlastnoručního dopisu a poznámka, učiněná jeho přítelem Christophem Scheurlem ve smyslu, že Dürer byl nedávno v Itálii „podruhé“. Proto můžeme souhlasit s Erwinem Panofským, který v Dürerově první italské cestě spatřoval „počátek renesance v zemích Severu“.\n\nKdyž se Dürer ze své druhé italské cesty vrátil do Německa, panovala zde vzrušená atmosféra. Rytíř, humanista a básník Ulrich von Hutten přivítal nový letopočet 1500 slovy: „O saeculum – ó století! Jaké potěšení žít!“ Také se po celé říši šířily zvěsti o konci světa a o temných osudových znamení v podobě komet a zatmění Slunce, zemětřesení, povodní, morových ran a potratů.\n\nNorimberk, do kterého se Dürer z Itálie vrátil, byl apokalyptického strachu většinou ušetřen. Kolem roku 1500 zde vrcholil zlatý věk a město bylo bohaté a lidnaté. Dobové demografické údaje se liší, číslo 45 000 obyvatel se však zdá přijatelné. Mezi svými malířskými, dřevořezbovými a kovotepeckými kolegy zaujímal Dürer zvláštní „avantgardní“ postavení. Norimberští příslušníci vyšších vrstev – humanisté jako Sebald Schreyer (1446–1520), Hartmann Schedel (1440–1514) a Konrad Celtis (1459–1508), a především patricij Willibald Pirckheimer (1470–1530), který byl stejně starý jako Dürer a byl jeho blízkým přítelem.\n\nDomácí ani zahraniční pověst si Dürer nicméně zpočátku nevytvářel svými malířskými díly, ale prostřednictvím mědirytů a sérií dřevořezů. Proto se monogram „AD“ poprvé objevuje na jeho grafických dílech až kolem roku 1495. Od té doby znamenala jeho signatura záruka umělecké kvality v celé Evropě, nejen na frankfurtských trzích. Krátce po roce 1500 si Dürer v Norimberku zařídil vlastní dílnu, ve které zaměstnal svého bratra Hanse (1490–1534/5) a jako svého prvního asistenta Hanse Baldunga Griena (1484/85–1545).\n\nHumanističtí přátelé jednou či dvakrát mezi řečí udělali narážku, že měl Dürer pederastické sklony, avšak pouze z toho lze jen stěží usuzovat, zda umělec žil homosexuálním životem. To bylo v norimberském právním systému té doby zakázáno pod trestem smrti. Zdá se však, že Dürera homosexualita fascinovala přinejmenším jako téma.\n\nSnad se s Barbarim krátce setkal na své první italské cestě a hledání zmíněných ideálů mohlo být hlavním důvodem jeho druhé návštěvy Benátek. Mohl zde být i jiný důvod – na konci července roku 1500 pravděpodobně smrtelný mor opět zachvátil Norimberk. Podle dobových kronik překonal tentokrát počet obětí pohromu z roku 1494. Každý, kdo si to mohl dovolit, odešel z města.\n\nDürer poslal svou ženu Agnes s dřevořezy a rytinami v zavazadle na podzimní veletrh do Frankfurtu a sám se vydal za Alpy. Za nimi leželo město, které ho stále vábilo: město lagun, světla a malby opilé barvami – Benátky. Historici umění vytvořili ohromné úsilí, aby zrekonstruovali cesty, jež Dürer podnikal z Benátek. Je prokázáno, že šel do Boloně, ale putoval také do Florencie, nebo dokonce do Říma? Setkal se osobně s Leonardem nebo s Raffaelem, s nímž si později vyměňoval obrazy poštou? Omezíme se na Dürerovy aktivity v Benátkách, o kterých se můžeme dovědět z deseti listů, jež poslal Pirckheimerovi mezi 6. lednem a 13. říjnem roku 1506.\n\nSvé vztahy s benátskými kolegy, s výjimkou stárnoucího Giovanniho Belliniho, popisuje zpočátku ve velmi negativním duchu. Brzy však zjistil, že je uctíván jako velký umělec. V roce 1506 napsal Pirckheimerovi vroucně: „Jak jen budu mrznout, až odejdu z tohoto slunce! Zde jsem pán, doma příživník.“\n\nKdyž Maxmilián I. v roce 1512 využil služeb nejvýznamnějšího norimberského umělce, zajisté doufal, že si tím vyslouží pověst vytříbeného znalce a podporovatele umění. Do císařova okruhu přivedl Dürera možná Maxmiliánův bankéř Jakob Fugger Bohatý. Není také vyloučeno, že přijetí u císaře zařídil Pirckheimer nebo kurfiřt Fridrich Moudrý. V každém případě nyní Dürer nosil titul dvorního malíře.\n\nV roce 1515 mu Maxmilián udělil doživotní rentu. Když v roce 1519 Maxmilián zemřel a na trůn nastoupil jeho vnuk, nebylo jisté zda dohoda zůstane v platnosti. Korunovace se měla odehrávat v Cáchách na podzim roku 1520 a Dürer byl rozhodnut vyžádat si potvrzení renty osobně přímo u Karla V. Připojil se k delegaci, která dopravovala korunovační klenoty z Norimberka do Dolního Porýní. Norimberskými ulicemi se však znovu ozýval hrkot morových kar. Dürer nejprve utekl do Cách a potom do Nizozemí, kde chtěl Karel vykonat první státní návštěvu v úřadu císaře. Tentokrát s sebou vzal Dürer i Agnes.\n\nV roce 1520 odešel Albrecht Dürer z Norimberka na svou poslední cestu. Jeho cílem byly Flandry a Brabantsko a účelem cesty návštěva císaře a kvetoucích nizozemských měst, kde byla šance získat výhodné zakázky. Dürer se s manželkou Agnes vydal na cestu 12. června. Seriózní manželský pár s sebou v zavazadlech vezl kompletní grafické dílo, jež malíři patřilo 2. srpna do Antverp, mezinárodního střediska obchodu, které na poli hospodářského výkonu předběhlo německé císařské město Norimberk, a bylo dokonce významnější než královna Středomoří – Benátky.\n\nV Antverpách se cestovatel setkal s nadšeným a obdivným přijetím od norimberských kolegů. Dne 5. května 1521, po jednom z těchto shromáždění na jeho počest, vytvořil Dürer odborný termín, který se užívá dodnes. Nazval totiž jednoho z předních antverpských malířských mistrů Joachima Patiniera (1475/80–1524) dobrým „krajinářem“.\n\nV mnoha svých deníkových záznamech Dürer popisuje, jak poctěn se cítil vší tou pozorností, která se na něho upírala. Ale sláva ho nezaslepila a kvůli opulentním hostinám, ke kterým byl zván občas i se svou ženou a služebnou Susannou, nezůstával na jednom místě. Počátkem září navštívil palác v Bruselu, v jehož sálech se nacházely nádherné exotické předměty, o nichž mluvila celá Evropa. Byly tu vystaveny dary, které přivezl španělský vojenský důstojník Hernán Cortés ze své dobyvačné výpravy do Mexika a věnoval je císaři Karlu V.: zbraně, šperky, kultovní předměty a poklady indiánské kultury byly Dürerovi tak dokonale cizí, že mohly stejně dobře pocházet z jiné planety.\n\nV Bruselu norimberský „turista“ také pozoroval a kreslil lvy ve vévodově zoologické zahradě a obdivoval velký meteorit v kabinetu kuriozit hraběte z Nassau. V Lisabonu nedávno přistála loď navracející se z Indického oceánu – s nosorožcem na palubě. Německý obchodník, který byl náhodou v Lisabonu, si nakreslil zvíře, které do té doby ještě nikdo v Evropě neviděl.\n\nDürer se v Antverpách velmi důkladně věnoval obchodním záležitostem. Věděl, že je zapotřebí díla nejen prodávat, ale také darovat. Město na Šeldě bylo domovem mnohých portugalských správců majetků, vlivných a bohatých obchodníků. Joao Brandao mezi nimi zaujímal přední postavení. Jeho pravou rukou byl humanisticky vzdělaný Rui Fernandes de Almada. Těmto významným mužům Dürer štědře věnoval celé série grafických listů. Jeho gesto mu oplatili několikanásobně. Rui Fernandes například daroval Agnes malého zeleného papouška, což byla tehdy velká drahocennost.\n\nDürer se však v Nizozemí nesetkal jen s úspěchem. Jeden z jeho nejbolestnějších zážitků přišel 6. června 1521, kdy se vrátil do Mechlinu. Byl na návštěvě u arcivévodkyně Markéty Rakouské (1480–1530), dcery Maxmiliána I. a od roku 1507 generální guvernérky Nizozemí. Dürer jí dlužil velkou porci díků, protože využila svého vlivu u císaře Karla V. k tomu, aby zajistila, že jeho renta bude dále vyplácena. Věnoval Markétě jeden z portrétů Maxmiliána z roku 1519 – nevíme, který z nich. K jeho zděšení mu bylo oznámeno, že se obraz arcivévodkyni nelíbil.\n\nA bylo tu ještě něco horšího. V Nizozemí, pravděpodobně na výletě po moři v okolí Seelandu, si Dürer uhnal nemoc, ze které se už neuzdravil. Trpěl horečkou, nevolností, mdlobami a bolestmi hlavy – možné příznaky chronické malárie. Od dneška ho měly přepadat pravidelné horečnaté záchvaty a každodenní návštěvy lékařů měly být trvalou součástí jeho života.\n\nDürer byl hluboce věřící křesťan. Nebyl světec a ve svých vlastních očích byl obtěžkán hříchem. Vyrostl ve společnosti, kterou náboženství od základů prostupovalo.\n\nV letech 1521–1524 Dürer beze vší pochyby patřil mezi stoupence náboženské reformace. A v roce 1524 vyvřely v Norimberku určité radikální tendence, které městské úřady dosud úspěšně potlačovaly. Podílel se na nich jistý počet Dürerových žáků a tovaryšů. V lednu následujícího roku došlo ke stíhání \"bezbožných malířů\". Mezi nimi byli Jörg Pencz, \"služebník\" v Dürerově domácnosti, a malířovi žáci Hans Sebald a Barthel Beham. Navenek se projevovali jako anarchisté a komunisté. Všichni tři byli vypovězeni z města. V květnu se musel Dürer vyrovnat s uvězněním svého nejlepšího řezbáře Hieronyma Andreaea, který veřejně podporoval selská povstání. Z mnoha měst přicházely zprávy o zákazech a ničení obrazů. Zpráva, že jsou v obrovském objemu ničena umělecká díla, musela Dürera hluboce zasáhnout.\n\nAlbrecht Dürer zemřel 6. dubna 1528 na malárii. Byl pohřben pod prostou bronzovou náhrobní deskou na hřbitově Johannisfriedhof. Pirckheimer složil nesmrtelný epitaf: \"Quicquid Alberti Dureri mortale fuit, sub hoc conditur tumulo\" („Vše, co bylo z Albrechta Dürera smrtelné, leží pod touto mohylou.“). Zdá se, že neproběhla žádná veřejná pohřební slavnost. Dürer zanechal ženě jmění o téměř 7 000 zlatých, což znamená, že patřil mezi sto nejbohatších norimberských měšťanů.\n\nTvrdí se, že umělcovi přátelé po několika dnech vyzdvihli jeho tělo z hrobu a odlili sádrové masky jeho tváře a ruky. Pramen vlasů, odstřižený z Dürerovy hlavy ještě na smrtelné posteli, si vzal do Štrasburku jako svatý ostatek jeho žák Hans Baldung Grien. Pramen se stal u následujících generací předmětem uctívání a dnes je uchován ve vídeňské akademii. Dürerova posmrtná maska byla pravděpodobně zničena při požáru, jenž zachvátil mnichovskou Rezidenci v roce 1729. Umělcovy ostatky se ztratily při úpravách hřbitova v roce 1550.\n\nZtráta však nijak nemohla zastavit proces, který by bylo možno nazvat „uctíváním Dürera“ a který začal v nezmenšeném měřítku již za umělcova života. Nikdo jiný se v dějinách německého umění po celá staletí netěší takovému statutu legendy – a to nejen v Německu.\n\nKdyž kolem roku 1560 toskánský velkovévoda Cosimo I. ve Florencii rozhodl sestavit sbírku portrétů slavných současných a nejlepších umělců, byl „Alberto Durero“ jediným cizím malířem, jehož portrét měl tu čest viset v panteonu vedle Leonarda, Tiziana a Michelangela. Začátkem 17. století proběhla \"dürerovská renesance\", obzvláště na pražském a mnichovském dvoře.\n\nKolem roku 1880 nebylo neobvyklé vidět v ulicích německých měst mladíky oblečené a učesané \"á la\" Dürer. V roce 1815 vyústila jedna z jejich ateliérových oslav v „dürerovský festival“. O rok později byla v Norimberku zřízena společnost Albrechta Dürera. Po roce 1830 neobyčejně rozkvetl obchod s dürerovským kýčem: ve velkém měřítku se začaly vyrábět hlavičky dýmek, pivní korbele, a dokonce perník, jež byly zdobené malířovou podobiznou.\n\nRenesanční chápání člověka a světa našlo skrze kongeniální vizi Albrechta Dürera cestu do německého malířství.\n\nDürerovy prvními díly byly právě dřevořezy. Kromě jiného vypracoval četné, i když umělecky nepříliš cenné ilustrace pro \"Loď bláznů\", literární bestseller Sebastiana Branta, který vyšel v Basileji v roce 1494. Na své první cestě, do Itálie, mohlo vzniknout několik menších maleb, například drobná desková malba \"Kající se svatý Jeroným\", na níž vzbuzuje údiv mimo jiné neobvyklý nebeský úkaz namalovaný na pozadí.\n\nDalší z nich mohla být \"Madona s dítětem před obloukem\". Tato deska byla znovu objevena ve 20. století v ženském klášteře v Ravenně a nikdy neopustila Itálii. Malý Ježíš je obzvláště poplatný italským vzorům. Dürera fascinovaly především madony na pozadí látkových závěsů nebo krajin od všeobecně obdivovaného Giovanniho Belliniho (asi 1430–1516).\n\nNejasná je dosud chronologie Dürerových krajinářských akvarelů. Má se za to, že některé vznikly ještě před jeho odchodem do Itálie, například proslulá \"Drátovna\" z berlínského Kupferstichkabinettu. Druhá skupina spadá do období od září 1494 do února nebo března 1495. Zda byly malby zhotoveny při cestě do Itálie nebo na zpáteční cestě (a zda jsou tedy ovlivněny italským uměním či ne), zůstává předmětem samostatné diskuse. Akvarely, které si Dürer přivezl ze své první cesty, se rovněž řadí mezi nejhezčí ve svém žánru. Nikdo před ním nezacházel s akvarelem tak svobodně a zároveň tak precizně.\n\nDva první Dürerovy autoportréty kombinovanou technikou potvrzují jeho vlastní obraz jako úspěšného muže. Na prvním, namalovaném pravděpodobně ve Štrasburku v roce 1493, kdy byl Dürer ještě tovaryšem, drží dvaadvacetiletý mladík ve svých jemných rukou bodlákovitý květ rostliny z rodu \"Eryngium\" zvané máčka nebo lidově „mužská věrnost“. Květina bývá vykládána jako symbolická narážka na Dürerovu blížící se svatbu. Tento výklad by mohla potvrzovat skutečnost, že obraz byl namalován na pergamenu, aby jej bylo možno snadno svinout – měl být ale odeslán do Norimberka jako zásnubní dar pro Agnes a její rodinu.\n\nO pět let mladší \"Autoportrét\", dnes v madridském Pradu, Dürerův první větší úspěch na poli deskové malby, je záměrně okázalejší než obraz z Louvru.\n\nMezi další obrazy raného díla patří také nespočet méně významných autoportrétů. Nesmíme však zapomenout na kresbu, která se naprosto vymyká Dürerovu stylu – \"Mladík s katem\" z doby kolem roku 1493. Právě tato kresba – ukazující mladého muže, který má být popraven, klečí před katem téměř nahý. Ten však, místo aby zdvihl meč a zasadil mu smrtící ránu, polonahého mladíka hladí, a on si to zjevně užívá – je nejhlavnějším důvodem toho, že je Dürer podezříván z homosexuality.\n\nMezi klenoty Dürerova vrcholného díla patří jeho nejznámější autoportrét (známý také pod názvem \"Autoportrét v kožichu\") z roku 1500. Na tomto obrazu vystupuje autorův obličej z tmavého beztvarého pozadí se záhadnou naléhavostí, která upomíná na Leonardovu Monu Lisu.\n\nPortrét \"Mladé Benátčanky\" (obr. 6; 1505), pravděpodobně kurtizány, je výjimečně přitažlivý. Pohled zblízka na hlavu, bez ramen a paží, přejímá kompozici portrétu benátského typu a zachycuje účes podle benátské módy v letech 1500–1510. Také u druhého portrétu mladé ženy (obr. 5; asi 1506) benátská malířská škola ovlivnila smyslovou povahu ztvárněného obrazu.\n\n\"Madona s čížkem\" (obr. 1; 1506) prozrazuje zřejmé příbuzenství se srovnatelnými kompozicemi Giovanniho Belliniho, který na Dürera na jeho první cestě do Benátek udělal tak hluboký dojem.\n\nPosledním dílem, které Dürer vytvořil v Benátkách, byl \"Portrét mladého muže\" (obr. 7; 1507). Na jeho zadní straně je namalovaná ošklivá stařena s vakem peněz, která bývá vykládána jako alegorie Lakomství, nebo – snad případněji – jako symbol pomíjivosti (obr. 3; 1507). Všechno nasvědčuje tomu, že Dürerova Stařena vznikla přibližně ve stejné době jako obraz \"La Vecchia\", připisovaný Giorgionemu, v atmosféře vzájemné inspirace nebo soutěživosti a že oba obrazy jsou odvozeny ze ztracené předlohy Leonarda da Vinci.\n\nNa obraze \"Kristus mezi učenci\" (obr. 4; 1506) si Dürer hrdě poznamenal: \"dílo pěti dní\". Tento bravurní výkon byl pečlivě předem naplánován řadou přípravných kreseb. Dürer mohl pracovat s více zdroji: se stísněným formátem portrétu Mantegni a Belliniho kruhu a s Leonardovými \"groteskními hlavami\".\n\nNejskvělejším plodem Dürerova druhého benátského pobytu je však \"Růžencová slavnost\" (obr. 8; 1506). Tento monumentální oltářní obraz si objednali němečtí obchodníci sídlící v Benátkách pro „svůj“ kostel San Bartolomeo a pravděpodobně ho financovalo bratrstvo rosenkruciánů.\n\nKolem tohoto období také začaly vznikat obrovské oltářní obrazy: \"Panna Marie Sedmibolestná\", \"Utrpení deseti tisíc křesťanů\", nebo \"Oltář Paumgartnerů\".\n\nNa poli grafiky, jak se věřilo, byli Němci a Nizozemci nepřekonatelní i v době, kdy celému světu umění zdánlivě vládla italská renesance. Pro Dürera osobně byl bezpochyby důležitější jiný klíčový koncept: \"Neboť pravé umění [tedy všechna pravidla proporcí a geometrie, kterými se řídí umění] je pevně zakotveno v přírodě. Kdo ji dokáže nakreslit, ten ji ovládá.\" A on ji nakreslil. Odpovědí na kolorismus inspirovaný cestou na jih byl – jako obvykle – kreslířský detail, \"mikroskopie\" studií přírodních námětů, které Dürer vytvářel před svou druhou cestou. Mezi ně patří akvarel \"Zajíce\" (1502), jehož srst je neuvěřitelně věrně zobrazená a jehož oči prozrazují napětí a strach, akvarel \"Křídlo mandelíka\" a také \"Velký drn\" (1503), seskupení travin a hlinité kaše z pohledu hmyzu.\n\nRoku 1510 zadala městská rada Dürerovi zhotovení dvou deskových maleb: Karla Velikého a císaře Sigismunda. Poprsí v nadživotní velikosti měla zdobit Klenotnici Schopperského domu na hlavním norimberském náměstí, kam se v předvečer každoroční slavnostní podívané dopravovaly císařské korunovační klenoty a roucha. Dürer se horlivě vrhl do přípravných prací a perem si udělal studie rouch, koruny, meče, říšského jablka a rukavice, které pak přenesl do olejomalby. Poněkud škrobená formálnost hotového portrétu způsobuje, že pohled na obraz zrovna nepotěší: slavnostní ráz obrazu způsobuje jen živější výraz tváře.\n\nOd roku 1512 začal Dürer pracovat ve službách Habsburků, je tedy zřejmé, že mezi jeho první malby v tomto období patří několik vyobrazení svého „zaměstnavatele“ Maxmiliána I. Do tohoto období patří však i významnější díla, jako např. v roce 1513 zadal habsburský dvůr Dürerovi úkol: Maxmiliánovu hrobku, ale patří sem také neméně významná díla jako: \"Vítězný oblouk\" (1518), nebo Maxmiliánovo \"Triumfální procesí\" (1518). Začaly také vznikat mědiryty \"Rytíř, smrt a ďábel\", nebo \"Melancholie I\".\n\nOd roku 1512 až do roku 1526 vznikaly další oltáře, portréty, ale hlavně obrazy z náboženskou tematikou. Mezi nejznámější zástupce patří obraz \"Čtyři apoštolové\", \"Portrét Johanna Klebergera\", \"Modlící se Panna Marie\", a nebo \"Lucretiina sebevražda\". Mezi nejznámější portréty pozdního díla patří také \"Portrét Jakoba Muffela\", nebo \"Hieronyma Holzschuhera\".\n\nDnes už je jasné, že pokud by Dürerův život neukončila v roce 1528 smrt, tvořil by dále a nápady by mu zřejmě nedocházely – to dokazují nově objevené přípravné malby, které nestihl umělec dokončit.\n\n\nněmecky:\n\nanglicky:\n\n\n"}
{"id": "114270", "url": "https://cs.wikipedia.org/wiki?curid=114270", "title": "Svatá Anna", "text": "Svatá Anna\n\nSvatá Anna (též svatá Anna Samodruhá, či svatá Anna Samotřetí) a svatý Jáchym byli údajní rodiče Panny Marie a tedy prarodiče Ježíše Krista. V kanonických evangeliích, která tvoří Nový zákon, o nich zmínky nejsou. Jejich jména jsou uvedena v apokryfním evangeliu svatého Jakuba. Jméno Jáchym se vykládá jako „příprava na Pána“ a jméno Anny jako „milostná, laskavá“.\n\nSamotné jméno Anna je hebrejského původu, kde lze přepisovat jako \"Chana\" v překladu „milostiplná“ či „milá“.\n\nNěkdy je svatá Anna, a to zejména v uměleckých zobrazeních, označována jako „samodruhá“ a „samotřetí“. Jedná se o staročeské výrazy. Výraz „samodruhý“ se používal pro matku, která již nebyla sama, protože nosila dítě. Výraz „samotřetí“ pak pro babičku, která vychovala dceru a ta zase dceru, nebo syna.\n\nProto bývá svatá Anna (S)samodruhá zobrazována s Pannou Marií a svatá Anna (S)samotřetí s Pannou Marií a Ježíšem.\n\nPodle svatého Jakuba byli manželé zřejmě dosti prosperující pastýři, kteří výtěžek svého hospodářství spravedlivě dělili mezi jeruzalémský chrám, pomoc chudým a vlastní potřeby. Problémem bylo to, že neměli děti. Neplodnost u Židů byla považována za výraz nepřízně Boží a chrámoví kněží dokonce jednoho dne z toho důvodu odmítli přijmout oběti, které chrámu přinesli. Hluboce ponížený Jáchym odešel do pouště, kde se čtyřicet dní postil a modlil k Bohu. Po čtyřiceti dnech se mu zjevil anděl a oznámil mu, že jeho modlitby byly vyslyšeny, a slíbil jim narození dítěte.\n\nSkutečně se jim přes vysoký věk narodila dcera, které dali jméno Marie. Otec zemřel krátce po jejím narození a Marie byla ve třech letech předána do výchovy správě jeruzalémského chrámu. Svatá Anna se údajně dožila vysokého věku.\n\nSvatá Anna byla široce uctívána v lidových vrstvách i bez oficiálního požehnání církve. Doložen je až dopis papeže Urbana VI. z roku 1378, kdy povoluje Anglii uctívání sv. Anny jako světice. Anenská tradice dosáhla vrcholu v 15. a 16. století, když papež Sixtus IV. přijal Annu roku 1481 do římského kalendáře a jeden z jeho pozdějších nástupců Řehoř XIII. ustanovil její slavnost v roce 1584 na 26. července. O šíření úcty ke sv. Anně se zasloužili zejména církevní řeholníci – kapucíni, karmelitáni, benediktini a augustiniánští kanovníci.\n\nVe východních křesťanských tradicích byzantského ritu lze uctívání sv. Anny prokázat už v 6. století, kdy dal císař Justinián I. na její počest vystavět chrám.\n\nScény ze života svatého Jáchyma a svaté Anny byly velmi oblíbeným tématem malířů až do Tridentského koncilu, který se konal v letech 1545 až 1563 a na němž bylo zobrazování apokryfních scén zakázáno. Nejznámější obrazy s tematikou sv. Anny pocházejí od Caravaggia ve Villa Borghese v Římě, od Leonarda da Vinci v pařížském Louvru a od Masaccia v Akademii ve Florencii.\n\nVe 4. století a pak znovu v 15. století se rozhořel uvnitř katolické církve spor, zda v případě Anny nedošlo také k panenskému početí jako v případě Panny Marie. Tato myšlenka byla v roce 1677 definitivně zamítnuta.\n\nKřesťanská ikonografie zpodobňuje Annu jako důstojnou dámu v dlouhém, zpravidla červeném, přepásaném šatu, s hlavou zahalenou zeleným závojem. Někdy drží v ruce knihu, poukazující na starozákonní zaslíbení Mesiáše, občas lilii jako odkaz na své neposkvrněné dítě. Nejčastější vypodobnění jsou ale spolu s Pannou Marií. V umění vznikl zvláštní ikonografický typ „sv. Anna samotřetí“ s Pannou Marií a Ježíškem, kdy Anna drží zmíněné figury v drobném měřítku na ruce nebo chová dospělou Pannu Marii s Ježíškem na klíně. Známá jsou vyobrazení Narození Panny Marie či scény, kdy sv. Anna vyučuje dívku Marii.\n\nSvatá Anna se stala ochránkyní matek a manželství, šťastného porodu, patronkou horníků, mlynářů, truhlářů, tkalců, krejčích, provazníků, také čeledínů. Její ochranou se zaštítila i taková města, jakými jsou Florencie, Innsbruck, Neapol a celé země jako Bretaň nebo Québec. Zbožní křesťané se k ní přicházeli modlit za déšť, proti bouřce, ale například i za nalezení ztracených předmětů.\n\nSvátek svaté Anny je od dob papeže Řehoře XIII. slaven společně se svátkem svatého Jáchyma 26. července. K datu se váže pranostika: \"„Svatá Anna, chladna z rána“.\"\n\nKromě Svaté Anny, matky Panny Marie, existuje v křesťanské hagiografii svatá Anna, vdova a prorokyně, o které se zmiňuje ve svém evangeliu Svatý Lukáš (Luk, 2, 22-58). Byla to nábožná stařenka žijící v Jeruzalémě. Po smrti svého manžela žila neustále v chrámu, modlila se a postila a všem příchozím prorokovala příchod Spasitele.\n\nJejí svátek je v církevním kalendáři zařazen na 1. září.\n"}
{"id": "114274", "url": "https://cs.wikipedia.org/wiki?curid=114274", "title": "Lípa řapíkatá", "text": "Lípa řapíkatá\n\nLípa řapíkatá (\"Tilia petiolaris\") je strom dorůstající výšek 20-30 m. Letorosty a pupeny jsou plstnaté. Strom je nápadný svými převislými větvemi. Čepel listů je svrchu tmavě zelená, zespodu nápadně plstnatá hvězdovitými trichomy. Řapíky listů jsou zpravidla delší než polovina čepele, někdy i stejně dlouhé jako čepel. Plody jsou stlačeně kulovité nebo diskovité, dřevnaté, plstnaté.\n\n\nLípa řapíkatá je blízce příbuzný druh lípě stříbrné a jejich taxonomické postavení a rozšíření není zřejmě zcela objasněno. Lípa řapíkatá roste v jihovýchodní Evropě na Balkánském poloostrově na sever po Maďarsko a západní Ukrajinu, v Malé Asii a Sýrii. V České republice je jen pěstovaná v parcích a arboretech.\n\n"}
{"id": "114276", "url": "https://cs.wikipedia.org/wiki?curid=114276", "title": "Bitva na Queenston Heights", "text": "Bitva na Queenston Heights\n\nBitva na Queenston Heights (13. říjen 1812) byla největší bitva na území Horní Kanady v britsko-americké válce. Britské síly v ní připravily zničující porážku americké invazní armádě a na dlouho odvrátily hrozbu americké invaze. Bitva však byla katastrofou i pro britskou stranu, protože v ní padl velitel britských jednotek, generál Isaac Brock, a jeho nástupce Roger Seaffle ani zdaleka nedosahoval jeho kvalit.\n"}
{"id": "114280", "url": "https://cs.wikipedia.org/wiki?curid=114280", "title": "Jim Jones", "text": "Jim Jones\n\nJames Warren „Jim“ Jones (13. května 1931 Crete v Indianě – 18. listopadu 1978 Jonestown) byl zakladatel sekty Chrám lidu (anglicky \"Peoples Temple\"), propagátor rasové snášenlivosti a levicových myšlenek. 18. listopadu 1978 nařídil přítomným více než devíti stům členům své sekty hromadnou sebevraždu. Téhož dne zemřel i on.\n\nJim Jones se narodil 13. května 1931 v městečku Crete ve státě Indiana rodičům Jamesi Thurmanovi Jonesovi a Lynettě Putnamové-Jonesové. Jeho otec byl veterán z 1. světové války a ve Velké hospodářské krizi (kdy se rodina přestěhovala do Lynnu) přišel o zaměstnání a později práci již nesehnal, což kompenzoval pijáctvím. Jonesova matka tak musela živit celou rodinu a na výchovu dětí jí nezbývalo tolik času. Sám Jones v jednom magnetofonovém záznamu na dětství vzpomíná jako na dobu, kdy byl „chudý” a „nechtěný,” jeho někdejší spolužáci jej popisují jako zvláštního chlapce, který se od útlého věku zajímal o smrt a náboženství. V Lynnu, asi tisícovém městečku v Indianě, žil Jones do roku 1965.\n\nV 50. letech 20. století vystudoval vysokou školu v Richmondu v Indianě posléze se stal kazatelem, ale veřejné projevy mu byly blízké již v dětství, kdy řečnil na pohřbech domácích zvířat svých vrstevníků, která zakopávali poblíž prostě vybavené venkovské boudy svých rodičů.\n\n4. dubna 1955 Jones založil sektu Chrám lidu, která si díky jeho charizmatu získala nemalý počet členů. Konkrétně v druhé polovině 60. let se jejich počet rozrostl z původních asi 80 na 20 tisíc v době svého největšího rozmachu.\n\nJones sám sebe označoval za inkarnaci řady osobností, mimo jiné Ježíše, Buddhy či Lenina (zastával myšlenku být tím, za co ho členové jeho církve chtějí mít). Zprvu měl blízko ke křesťanství, ale postupně se začal křesťanskému učení vzdalovat. Jonesovo učení bylo ovlivněno do značné míry i myšlenkami komunismu či utopie, ve které svoji církev provede nebezpečenstvími okolního kapitalismu.\n\nV rámci své sekty propagoval myšlenky rasové rovnosti a sociální spravedlnosti. Z tohoto úhlu pohledu byly Jonesovy názory v předvoji protisegregační vlny, které přibližně ve stejné době začali zastávat Rosa Parks nebo Martin Luther King. Jim Jones ve svých kázáních i svým každodenním životem nerozděloval lidi podle barvy pleti a podle výpovědi členů jeho sekty byl velmi empatický k problémům afroamerické komunity (jeden z nich Chrám lidu dokonce nazval „černou církví s bílým kazatelem”). Černoši tak tvořili většinu členů jeho církve/sekty; naopak, ve vedení církve převládali běloši. V kontextu poloviny 50. let středovýchodního státu Indiana však na tyto názory ještě „neuzrál čas,“ tak se Jones, jeho „ovečky” a jeho mše stávaly i předmětem pomluv a různé kritiky. To byl jeden z aspektů rozhodnutí změnit působiště sekty. Jones byl velkým propagátorem rasově smíšených manželství.\n\nV roce 1967 přemístil Jones svou sektu z Indianapolisu do Ukiah v Kalifornii, kde členové jeho sekty žili ve skromné, takřka soběstačné venkovské komunitě, kde tvrdě pracovali, obhospodařovali vinice a pole jiných plodin a sdíleli společný majetek.\n\nV 60. letech církev Chrámu lidu disponovala (údajně sedmi) dálkovými autobusy, prostřednictví kterých podnikala pravidelné cesty napříč většinou Spojených států, aby Jones mohl efektivněji šířit svoje myšlenky a církev samotná nabírat nové členy. Každý, kdo do Chrámu lidí přišel, odevzdal veškerý svůj majetek do společného vlastnictví. Protihodnotou (zvlášť zajímavou pro starší členy) bylo, že se o ně ostatní členové starali.\n\nV roce 1971 Jones znovu změnil názor a přestěhoval komunitu do San Francisca, kterážto metropole v té době byla největším západopobřežním „vroucím kotlem” protestů proti válce ve Vietnamu, segregaci aj.. Zde se stal dokonce členem tamní bytové komise. V té době již dokázal soustředit určitou část politické (nebo spíše komunální) moci, jedním z jejích projevů bylo doporučení volit místního kandidáta (George Masconiho), kde hlasy disciplinovaných členů Chrámu církve de facto rozhodly o jeho zvolení.\n\nV průběhu první poloviny 70. let se Jonese pomalu začala zmocňovat úzkost až paranoia z toho, že jej a jeho církev se někdo z vlády snaží zničit a hledal místo, kam by se mohl uchýlit. Od roku 1974 začal v jihoamerickém státě Guyana, po předchozí dohodě s tamní vládou, budovat na 3800 akrech spolu s nejvěrnějšími členy jeho církve osadu uprostřed džungle, která dostala jméno Jonestown a měla být realizací zemědělské utopie odříznuté od okolní civilizace a místem soužití lidí různých ras. Společným jmenovatelem osady v Jonestownu pro její obyvatele však byla tvrdá převážně zemědělská práce všech lidí v této komunitě, modlitby a posledních několik měsíců před tragédií i neustálé Jonesovo kázání ze záznamu, pouštěné do amplionů umístěných všude kolem osady.\n\nV létě 1977 o Jimu Jonesovi a Chrámu lidu vyšlo na povrch několik skandálů, (spočívaly především ve způsobu, kterým samotný kazatel nabádal své „ovečky” k hostilitě a ponižování ostatních členů, kteří se něčím provinili nebo naznačili, že by chtěli ze sekty vystoupit). To vedlo ke ztrátě velkého množství členů. Obvinění proti Jonesovi ovšem zahrnovala i sexuální zneužití (jak žen, z nichž nejmladší bylo šestnáct, tak mužů) a zejména článek \"Inside Peoples Temple\" Marshalla Kikloffa a Phida Traceyho v \"U. S. Magazine\" volal po tom, aby byl Jim Jones vyšetřován, což povzbudilo dvě členky sekty, aby proti Jonesovi veřejně vystoupily a další, kteří začali odpovídat na dotazy dalších novinářů o poměrech v církvi. V toto pro něj napjaté a nepříznivé období se Jim Jones (6 hodin před tím, než měl tento článek vyjít) rozhodl k náhlému a rychlému přesunu, kdy tentokráte s více než tisícem členů odcestoval do Guyany bez výhledu na nějaký brzký návrat.\n\nBývalí členové sekty informovali úřady o poměrech v sektě, kde se praktikovalo brutální bití a vraždy, a také o plánu hromadné sebevraždy. Jejich obvinění byla příliš strašná, aby jim někdo uvěřil a začal se jimi zabývat, nicméně dobře organizovanou dopisní kampaní, kterou oslovovali místní zákonodárce, se jim podařilo vzbudit pozornost kongresmana Leo Ryana.\n\nNa základě obvinění ze strany příbuzných obyvatel Jonestownu z USA Ryan podnikl 17. listopadu 1978 pátrací misi do Guyany, která měla zjistit skutečný stav v osadě. V průběhu večera se dvěma členům sekty podařilo předat novinářům a kongresmanovi lístek se vzkazem, že chtějí z osady odejít. Když s tím Ryan Jonese konfrontoval, odpověděl: „…prostě nás nechte být, odejděte – nikomu zde neubližujeme.“\n\nV průběhu následujícího dne se ke členům církve, kteří chtěli pryč, přidali další a především o tom začali otevřeně mluvit do kamery přítomných novinářů, jež dělali kongresmanovi doprovod. Před odletem z Jonestownu, se tak k Ryanovi přidalo asi 20 členů sekty, kteří se chtěli vrátit domů. Podle výpovědí přeživších následné tragédie v tu dobu přijelo několik blíže neurčených vojáků, kteří zaujali pozici paralelně k přistávací ploše u osady, na které stálo senátorovo letadlo (sám Jones měl údajně po ruce dva týmy po 25 mužích z jeho ozbrojených stráží, v Jonestownu se však vyskytoval několik dalších desítek vojáků z Guyany). Ti těsně před tím, než mělo letadlo vzlétnout, spustili palbu do osádky a lidí kolem letadla, a tou zabili pět lidí – senátora Ryana, jednoho fotografa, jednoho z odpadlíků od sekty, dva zpravodaje – kameramana a reportéra CBS Dona Harrise. Zvukař Steven Sung, který byl postřelen a který se zraněním ruky přežil, pak nahrál průběh následné tragédie.\n\nJones v předtuše následků tohoto činu nařídil členům své sekty hromadnou sebevraždu (otravou, pravděpodobně v nějakém nápoji), kterou část z nich opravdu provedla. Podle pozdějšího zvukového záznamu jednoho z vyšetřovatelů mělo ale 70–80 % obětí na svých tělech vpichy po injekčních jehlách a minimálně 150 z nich (pravděpodobně však více) střelná poranění. Ti, co se pokusili o útěk, byli zastřeleni ozbrojenci z řad Jonesovy sekty. Pouze několika málo se podařilo utéci do okolní džungle. Celá událost si vyžádala 915 obětí na lidských životech, z toho asi třetiny dětí. Mezi mrtvé přibyl i sám Jim Jones, ten se však neotrávil – byl nalezen s prostřelenou hlavou.\n\nTragédie byla objevena až o několik dnů později. Původní šok mohl být ještě vyšší, neboť první odhady mluvily pouze o 350 obětech; novější zprávy o Jonestownu toto číslo postupně zvyšovaly. Nalezená těla byla všechna tváří k zemi, u části z nich byly viditelné stopy po jejich vlečení po zemi. Těm, kteří si útěkem zachránili holý život, se během několika dní až týdnů podařilo dostat do Trinidadu, Panamy a nakonec zpět do Spojených států.\n\nUdálost v Jonestown je citována jako největší masová sebevražda v moderní historii — kromě senátora Ryana a jeho doprovodu zemřelo 909 lidí z Chrámu lidu, včetně 276 dětí. Pozůstalí obětí většinou nesouhlasí s termínem sebevražda a jejich převládající názor je ten, že Jim Jones si smrt svých lidí vynutil pod pohrůžkou násilí ozbrojenců na jeho straně.\n\nTragédie v Jonestownu měla přímý vliv na jinou temnou událost moderních amerických dějin – masakr ve Waco z roku 1993, kdy podnětem pro přechod do její třetí fáze a převzetí iniciativy ze strany FBI byla právě obava z hromadné sebevraždy sekty Davidiánů.\n\n\n\n\n"}
{"id": "114284", "url": "https://cs.wikipedia.org/wiki?curid=114284", "title": "Prvek množiny", "text": "Prvek množiny\n\nPrvky množiny (také členy množiny) jsou v matematice takové objekty, které jsou obsaženy v dané množině.\n\nPrvkem množiny může být i jiná množina, ale nesmí obsahovat sama sebe jako prvek. Také výraz \"množina všech množin\" vede ke sporu – není to množina.\n\nSkutečnost, že určitý \"prvek formula_1 patří do množiny formula_2\" zapisujeme symbolem ∈ (stylizované E z latinského označení prvku – \"elementum\"; někdy se slovně označuje jako \"patřítko\"):\n\nformula_3\n\nSkutečnost, že formula_3 lze také vyjádřit tak, že \"formula_1 je prvkem formula_2\", \"náleží\" do ní, nebo že \"množina formula_2 obsahuje prvek formula_1\".\nPokud prvek formula_1 do množiny formula_2 nepatří, píšeme ∉ (tento symbol se někdy slově označuje jako \"ne-patřítko\"):\n\nformula_11\n"}
{"id": "114287", "url": "https://cs.wikipedia.org/wiki?curid=114287", "title": "Lípa americká", "text": "Lípa americká\n\nLípa americká (\"Tilia americana\") je opadavý listnatý strom dorůstající výšek 20-35 m. Letorosty jsou zelené, zvláště svrchu načervenalé. Čepele listů jsou nápadně velké, 10-15, někdy až 25 cm dlouhé. Na rubu jsou chomáčny rezatých chlupů v paždí žilek, na bázi listů však chybí. Plod je kulatý, plstnatý, asi 7-10 mm v průměru.\n\nLípa americká je původní ve V části Severní Ameriky. V Česku se pěstuje jen vzácně v arbortech a parcích.\n\n\n \n"}
{"id": "114288", "url": "https://cs.wikipedia.org/wiki?curid=114288", "title": "Jan Prokeš (politik)", "text": "Jan Prokeš (politik)\n\nJan Prokeš (25. května 1873 Černotín – 11. prosince 1935 Ostrava) byl československý politik, poslanec předlitavského a československého parlamentu za Českoslovanskou (později Československou) sociálně demokratickou stranu dělnickou, v letech 1918–1935 starosta Moravské Ostravy.\n\nJeho otec, František Prokeš, byl obuvník, přivydělával si jako poštovní doručovatel a obecní sluha. Jan Prokeš, třetí a poslední dítě Prokešových, získal jen základní školní vzdělání v jednotřídce v Černotíně a pětitřídní utrakvistické škole v Hranicích. Pamětníci se shodují, že touha po vzdělání byla výrazným rysem jeho povahy. Protože mu finanční situace jeho rodiny neumožnila studium na českém gymnáziu ve Valašském Meziříčí, následoval svého otce a vyučil se obuvníkem.\n\nPoliticky aktivní byl již za Rakouska-Uherska. Od mládí měl vyhraněné zájmy, názory a sociální cítění. Pro rozpory s konzervativními obyvateli Hranic roku 1894 odešel do Moravské Ostravy, kde se stal členem odborového svazu obuvníků a jednatelem Zemského spolku obuvnického. V roce 1896 uzavřel sňatek s Julií Frydeckou z Moravské Ostravy, se kterou měl sedm dětí. V témže roce se stal předsedou spolku. Byl dobrým řečníkem, k čemuž kromě jeho vzdělání přispěl i příjemný hlas, přesvědčivost důvodů a sympatický zjev. U posluchačů měl velký úspěch, zpočátku zejména u horníků a dělníků z továren. V roce 1897 získal práci jako redaktor hornického listu \"Na zdar\" a později i sociálně-demokratického deníku \"Duch času\". Roku 1898 stál u zrodu první dělnické tělovýchovné jednoty (DTJ) na Ostravsku. V letech 1896–1906 byl za své názory a články trestán peněžitými pokutami nebo i vězněn, a to v rozmezí jednoho dne až jednoho měsíce.\n\nV zemských volbách roku 1906 byl za sociálně demokratickou stranu zvolen do Moravského zemského sněmu jako poslanec za českou všeobecnou kurii 6. volební okres moravský, Mor. Ostrava, Místek, Nový Jičín atd. Byl sem opětovně zvolen v zemských volbách roku 1913.\n\nVe volbách do Říšské rady roku 1907 se stal i poslancem Říšské rady (celostátní parlament), kam byl zvolen za český okrsek Morava 03. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nSpor o jednotné celorakouské odbory rozdělil okolo roku 1910 sociální demokracii na dva tábory: centralistickou Českou sociálně demokratickou stranu v Rakousku a většinovou autonomistickou Českoslovanskou sociálně demokratickou stranu dělnickou, kterou Jan Prokeš vedl na Ostravsku.\n\nPo začátku 1. světové války musel narukovat. Nejprve sloužil v Litovli, potom dva roky v Olomouci a v Bochni u Krakova. Do poslanecké lavice se vrátil až v roce 1917, kdy byl znovu otevřen říšský parlament a jeho poslanci zproštěni vojenské služby.\n\nKoncem první světové války patřil v rámci sociálnědemokratické strany spolu s Gustavem Habrmanem či Rudolfem Bechyně k takzvané národní opozici, která akcentovala český národní a státoprávní zájem. Dne 14. října 1918 se stal členem Socialistické rady v Moravské Ostravě. Jako její zástupce o den později na protestním shromáždění občanů na dnešním Náměstí Republiky požadoval vytvoření nového svobodného státu. Dne 29. října 1918 se stal předsedou Okresního národního výboru pro moravsko-ostravský okres. V době vzniku samostatného českého státu byl jmenován moravskoostravským správním komisařem. Jako znalec slezských poměrů byl vyslán na mírovou konferenci v Paříži, později byl jmenován místopředsedou plebiscitní komise na Těšínsku.\n\nJeho plánem bylo vytvoření stotisícové Velké Ostravy připojením okolních obcí k Moravské Ostravě. Od 1. ledna 1924 se Moravská Ostrava, Přívoz, Vítkovice, Mariánské Hory, Hrabůvka, Nová Ves a Zábřeh nad Odrou sloučily do jednoho města – Moravské Ostravy. Ministerská rada dne 20. prosince 1923 rozhodla o jmenování Prokeše vládním komisařem. Po obecních volbách se 9. března 1925 stal starostou Moravské Ostravy.\n\nPodpořil velkorysou výstavbu města a rozsáhlou modernizaci komunální infrastruktury, byť za cenu masivního zadlužení. Ačkoliv se s jeho jménem pojí např. stavba krematoria či rekonstrukce ústředních jatek, nejdůležitějším a nejznámějším stavebním objektem jeho éry je Nová radnice, sídlo ostravského magistrátu a největší radniční budova v České republice. Svou pozornost zaměřoval na zlepšení městských komunikací, podporoval výstavbu nových školních, zdravotnických a kulturních zařízení. Soustavně se věnoval sociální a zdravotní péči, zejména pak péči o nezaměstnané a jejich rodiny.\n\nAngažoval se i v celostátní politice sociální demokracie. V letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Podle údajů z roku 1929 byl profesí žurnalista a starosta Moravské Ostravy. Ve 20. letech, po překonání rozkolu a stabilizaci sociální demokracie, byl zvolen do vedení strany jako jeden z jejích tajemníků.\n\nMezi jeho koníčky patřilo výtvarné umění a četba. Již od mládí byl náruživým čtenářem a během svého života vybudoval jednu z největších soukromých knihoven v Ostravě. Tu z větší části odkázal městskému muzeu. Bylo jeho zásluhou, že v roce 1929 bylo přistavěno zvláštní křídlo k budově městské spořitelny určené pro městskou knihovnu. Roku 1924 se stal členem spolku Dům umění, který podporoval v jeho úsilí o výstavbu reprezentativní budovy.\n\nV roce 1930 se podruhé oženil. Jeho manželkou se stala Němka Isidora Hartwigerová. Předsedou správní komise, vládním komisařem a posléze starostou Moravské Ostravy byl až do roku 1935, kdy se ze zdravotních důvodů vzdal další kandidatury. Zemřel po dlouhé nemoci 11. prosince 1935 na srdeční mrtvici. Za jeho celoživotní zásluhy o rozvoj města mu Ostrava vystrojila velkolepý pohřeb. S oblíbeným starostou se přišlo rozloučit sto tisíc občanů.\n\nJan Prokeš je považován za jednu z nejvýraznějších osobností, jaká kdy stála v čele města Ostravy. Jeho zásluhy připomíná náměstí před Novou radnicí, které se již od roku 1930 na jeho počest nazývá Prokešovo. Po únoru 1948 byly veškeré vzpomínky na Prokeše úmyslně potlačovány – nikdy nesympatizoval s komunisty, proto zmizely jeho busty a portréty. Pokud byl v některé historické práci zmíněn, nezapomnělo se na nálepku pravicového oportunisty. Až po sametové revoluci byla jeho památka obnovena a náměstí před Novou radnicí opět pojmenováno na Prokešovo.\n\n"}
{"id": "114290", "url": "https://cs.wikipedia.org/wiki?curid=114290", "title": "Doplněk množiny", "text": "Doplněk množiny\n\nV matematice se pojmy doplněk množiny formula_1 nebo komplement množiny formula_1 označuje množina formula_3 všech prvků, které nejsou v formula_1 a přitom v nějaké jiné (předem dané) množině jsou obsaženy (na obrázku v formula_5). Aby bylo možné doplněk definovat, je třeba znát množinu, vzhledem ke které se doplněk počítá. Je to operace ekvivaletní množinovému rozdílu formula_6.\n\nMísto formula_7 se někdy užívá značení formula_8 nebo formula_9\n\nMáme-li množinu formula_5 a její podmnožinu formula_1, definujeme doplněk množiny formula_1 vzhledem k množině formula_5 jako formula_14. Tedy formula_3 obsahuje všechny prvky, které jsou v formula_5, ale nejsou v formula_1.\n\nPokud máme pevně danou univerzální množinu formula_5, můžeme zkráceně hovořit jen o \"doplňku formula_1\".\n\nPokud formula_20 je univerzální množina a formula_21, je formula_22\n\nPokud za univerzální množinu vezmeme množinu všech přirozených čísel bez nuly, doplňkem všech lichých čísel je množina všech sudých čísel. Doplňkem množiny formula_23 je pak množina všech přirozených čísel větších než 2.\n\nPokud jsou univerzální množinou reálná čísla, je doplňkem všech algebraických čísel množina všech transcendentních čísel.\n\nNásledující pravidla uvádí několik základních vlastností doplňku množiny. Mějme univerzální množinu formula_5 a její podmnožiny formula_1, formula_26\n\n\nDe Morganovy zákony:\n\n"}
{"id": "114293", "url": "https://cs.wikipedia.org/wiki?curid=114293", "title": "Maoismus", "text": "Maoismus\n\nMaoismus (\"Mao Ce-tungovo učení\") je varianta marxismu prosazovaná čínským vůdcem Mao Ce-tungem.\n\nV Čínské lidové republice je tato ideologie stále oficiální součástí doktríny Komunistické strany Číny, ačkoli od roku 1978, kdy Teng Siao-pching začal provádět ekonomické reformy, byla role Maovy původní ideologie značně změněna a omezena. Mimo ČLR je pojem maoismus používán převážně k označení stoupenců Mao Ce-tunga či jeho pojetí socialismu.\n\nV 60. a 70. letech výrazně ovlivnil studentské hnutí v západní Evropě, kde někteří maoisté přistoupili k taktice terorismu. Tehdy byl svět zaplaven malou rudou knížečkou \"Citáty velkého Maa\", a to ve všech jazycích, i v češtině. Zadarmo ji ilegálně rozdávali čínští diplomatičtí pracovníci.\n\nUkázky citátů: \"Dělnická třída socialistických zemí změšťáčtěla a ztratila svůj revoluční charakter.\" \"Sytý člověk nemůže být revolucionář.\" \"Čím víc se člověk učí, tím se stává hloupějším\".\n\"Každý komunista si musí uvědomit, že veškerá moc pochází z pušky\".\n\nExistuje řada maoistických politických stran, ačkoli po Maově smrti jich většina zanikla či se k jeho politice přestala otevřeně hlásit.\n\nV poslední době se maoismus vyskytuje v nové formě tzv. Maoism-Third Worldism, považující se za \"revoluční vědu dneška\". Od května 2008 jsou stoupenci maoismu (Komunistická strana Nepálu) většinovou vládní stranou Nepálu.\n\n\n"}
{"id": "114294", "url": "https://cs.wikipedia.org/wiki?curid=114294", "title": "Jan Prokeš", "text": "Jan Prokeš\n\nJméno Jan Prokeš nese více osobností:\n\n"}
{"id": "114296", "url": "https://cs.wikipedia.org/wiki?curid=114296", "title": "Welland (kanál)", "text": "Welland (kanál)\n\nWelland ( ) je 43,4 km dlouhý lodní kanál spojující Erijské (Port Colborn) a Ontarijské jezero (Port Weller v St. Catharines). Je důležitou součástí \"Saint Lawrence Seaway\", sítě kanálů propojující jednotlivá Velká jezera, řeku sv. Vavřince a Atlantik. Část této sítě, k níž náleží, se jmenuje \"Great Lakes Waterway\". Ročně ním projde asi 40 miliónů tun nákladu. Současný kanál Welland je již čtvrtý v pořadí - první kanál tohoto jména byl otevřen v roce 1829 a dostavěn v roce 1833. Původně spojoval Port Dalhousie a Port Robinson na řece Welland (v roce 1833 prodloužen až k městu Welland).\n"}
{"id": "114298", "url": "https://cs.wikipedia.org/wiki?curid=114298", "title": "Poručík", "text": "Poručík\n\nPoručík je základní důstojnická hodnost policií, armád i hasičských sborů po celém světě. \n\nPor. je zkratka pro aktivního poručíka a Por.v.v. je zkratka hodnosti poručíka ve výslužbě.\nČasto existuje v několika formách, v české armádě a policii jako poručík a nadporučík, v armádě slovenské se nepoužívá verze pod- a v armádě americké je stupeň poručické hodnosti vyjádřen pořadovou číslovkou (Second nebo First Lieutenant).\n\nV české armádě je nejbližší hodností nadporučík, nižší hodnost podporučík byla od 1. ledna 2011 zrušena. Poručík patří mezi nižší důstojníky stejně jako např. kapitán. Hodnostní označení tvoří dvě trojcípé zlaté hvězdy.\n\n\n• Lajtnant\n"}
{"id": "114300", "url": "https://cs.wikipedia.org/wiki?curid=114300", "title": "Omezená množina", "text": "Omezená množina\n\nPojem omezená množina lze definovat pro množiny reálných čísel nebo obecněji pro metrické prostory. Na reálných číslech, které jsou zároveň metrickým prostorem, jsou obě definice ekvivalentní.\n\nMnožinu formula_1 označíme jako omezenou (ohraničenou) shora, existuje-li takové číslo formula_2, že pro všechna formula_3 platí <math>x.\nExistuje-li takové číslo formula_2, že pro všechna formula_3 platí formula_6, pak množinu formula_7 označíme jako omezenou (ohraničenou) zdola.\n\nMnožina formula_7, která je současně omezená zdola i shora, je omezená (ohraničená).\n\nJe-li formula_9 metrický prostor, pak množinu formula_10 nazveme omezenou, pokud existuje formula_11 a reálné číslo formula_12 takové, že pro každé formula_13 je formula_14\n\nNa rozdíl od pojmu uzavřená množina, který není absolutní (tentýž metrický prostor může být uzavřený v jednom svém nadprostoru a neuzavřený v jiném), omezenost je absolutní pojem.\n\nTotálně omezený metrický prostor je vždy omezený, opačně to však neplatí.\n\nPosloupnost je omezená, pokud množina hodnot, kterých posloupnost nabývá, je omezená. Například posloupnost\n\nje omezená; příklad neomezné posloupnosti je formula_16 nebo posloupnost\n\n"}
{"id": "114302", "url": "https://cs.wikipedia.org/wiki?curid=114302", "title": "Brian Epstein", "text": "Brian Epstein\n\nBrian Epstein (celým jménem Brian Samuel Epstein, 19. září 1934 Liverpool – 27. srpna 1967 Londýn) byl manažerem několika hudebních skupin a zpěváků, z nichž nejznámějšími se stali britští The Beatles.\n\nDíky Brianu Epsteinovi se z kapely The Beatles stala jedna z nejúspěšnějších hudebních skupin své doby. Manažerem byl od roku 1962 do roku 1967, kdy ve věku 32 let zemřel.\n\nBrian Epstein byl Žid. Jeho otec, Harry Epstein, vedl rodinný podnik, obchod s nábytkem, který založil Brianův děda, polský imigrant Isaac Epstein.\nBrianova matka Malka byla nazývána Queenie, protože Malka znamená hebrejsky královna.\nEpsteinovi měli ještě jednoho mladšího syna jménem Clive.\n\nV dětství vystřídal Brian hodně škol, ať už kvůli stěhování (Liverpool byl za války bombardován) nebo kvůli své nepřizpůsobivosti. Těžko si hledal kamarády a byl často terčem antisemitismu. Měl sen stát se módním návrhářem. Jeho otec však od něj, jako od nejstaršího syna, očekával pokračování v rodinné tradici.\n\nKdyž bylo Brianovi 16 let, v roce 1950, začal v rodinném obchodě s nábytkem pracovat. O dva roky později byl odveden na vojnu, kde ale sloužil jen 10 měsíců. Podnik opustil také v době, kdy se rozhodl studovat herectví. Školu však nedokončil a vrátil se zpět do firmy, která v té době dobře prosperovala.\n\nHarry Epstein koupil obchod, který se nacházel hned vedle jejich prodejny nábytku. Jednalo se o NEMS (The North End Road Music Stores), Epsteinovi zde prodávali např. piána, pračky nebo rádia. Brzy si otevřeli novou pobočku a nabídku rozšířili na gramofonové desky. Brianovi bylo tehdy svěřeno oddělení hudebních novinek. Nová pobočka stála shodou okolností nedaleko klubu Cavern Club, ve kterém se později setkal Brian s Beatles (přitom zjistil, že členové skupiny byli jeho zákazníci).\n\nBrianovi záleželo hodně na tom, aby měl vždy na skladě všechny nahrávky, i ty od neznámých skupin a hudebníků. Zajímal se o místní hudební scénu a v roce 1961 začal psát články o hudebních nahrávkách do časopisu Mersey Beat.\n\nExistuje mnoho legend o tom, jak se Brian s Beatles seznámil. Poměrně rozšířená je verze, že 28. října 1961 přišel do NEMS chlapec jménem Raymond Jones a požadoval singl \"My Bonnie\", který měli Beatles nahrát spolu s Tonym Sheridanem za svého působení v Hamburku. Pár dní na to měli nahrávku požadovat i další zákazníci a Brian tehdy začal zjišťovat, o jakou skupinu se vlastně jedná.\n\nTato historka je popsána i v Brianově knize \"A Cellarful of Noise\". Brianův asistent, Allistair Taylor, stejně jako Paul McCartney, však později řekli, že s verzí o Raymondovi někdo přišel v době, kdy vznikala hysterie okolo Beatles. To, že se tato legenda dostala do Brianovy autobiografie, měl mít na svědomí spěch, ve kterém kniha vznikala.\n\nVe skutečnosti totiž v roce 1961 již vycházely články o Beatles v místním časopise, do kterého Brian přispíval a který prodával (Mersey Beat). O Beatles tedy již musel vědět.\n\nJisté je, že poprvé viděl Brian skupinu hrát v Cavern Clubu, kam se přišel podívat na jejich vystoupení se svým asistentem. Stalo se tak 9. listopadu 1961. Přestože měl Brian jiný hudební vkus, jejich styl hudby i vystupování ho zaujaly natolik, že se rozhodl nabídnout jim své služby jako manažer.\n\nDefinitivní rozhodnutí padlo v prosinci roku 1961 a pětiletá smlouva byla podepsána 24. ledna 1962 (Brianův podíl byl 10 % z příjmů do 1500 liber a 15 % z příjmů nad tuto částku). Tehdy byla skupina ještě ve složení John Lennon, Paul McCartney, George Harrison a Pete Best. Zajímavostí je, že z právního hlediska byla tato první smlouva neplatná - Brian sám se na ni nepodepsal a McCartney s Harrisonem v té době ještě neměli 21 let, takže by stejně byl nutný podpis jejich právního zástupce.\n\nPrvním Brianovým úkolem bylo sehnat společnost, která by umožnila Beatles nahrávat. Poté, co několik producentů skupinu odmítlo (nikdo je neznal a dokonce se vyskytl názor, že kytarové skupiny už vyšly z módy), uspěl Brian u Parlophone, dceřiné společnost EMI. Smlouvu uzavřel s producentem Georgem Martinem. V té době také Beatles vyměnili bubeníka - na místo Pete Besta nastoupil Ringo Starr. Brian již tehdy tvrdil, že Beatles budou jednou větší než Elvis.\n\nBrian hned na začátku zavedl určité změny - přiměl členy skupiny, aby na vystoupení nenosili kožené bundy, jak byli do té doby zvyklí, a nechal jim ušít jejich typické šedé obleky. Jejich vystupování se stalo oproti dřívějšku celkově upravenější a uhlazenější a tento nový styl byl přístupnější širší veřejnosti. S dřívějším popíjením nebo dokonce pojídáním na scéně byl teď konec, stejně jako s jejich kouřením a pokřikováním na publikum. Brian také navrhl, aby se Beatles na konci každého vystoupení společně uklonili.\n\nBrian neměl s prací manažera žádné předchozí zkušenosti, přesto se mu podařilo vytvořit z neznámé liverpoolské kapely, kterých bylo tehdy spousta, skupinu světového formátu. Byl to on, kdo je objevil a vytáhl z Liverpoolu a s jehož vlivem a podporou dosáhli The Beatles vrcholu.\n\nNa druhé straně mu bylo vyčítáno, že nedostatečně chránil jejich autorská práva. Měl výborné organizační schopnosti, ale neuvědomoval si, jak obrovské peníze se mohou v této oblasti točit. Podcenil hodnotu Beatles a uzavřel několik velmi nevýhodných smluv.\n\nBrian Epstein byl také manažerem několika dalších hudebníků, mimo jiné:\n\nGerry & the Pacemakers, Billy J. Kramer & The Dakotas, The Fourmost, Cilla Black, The Big Three.\n\nBrian Epstein byl homosexuál. V té době však ještě byla v Británii homosexualita trestná. Ironií osudu byl dotyčný zákon zrušen nedlouho po Brianově smrti.\nOdlišná sexuální orientace byla zdrojem jeho frustrace, trápil se a trpěl depresemi. Začal experimentovat s drogami.\nV době vzrůstající slávy Beatles čelil stále většímu tlaku a byl terčem vydírání. Neustále se bál, že jeho soukromý život by mohl ohrozit jeho svěřence.\n\nV roce 1966 se Beatles rozhodli přestat s živým vystupováním a Brian měl pocit, že ho Beatles chtějí vytěsnit, navíc jeho manažerská smlouva s nimi pomalu končila. Brian byl nemocný a ke konci svého života potřeboval stále větší počet prášků na to, aby mohl spát i na to, aby zůstal vzhůru. I nadále však měl smělé plány do budoucna a přemýšlel o nových projektech.\n\nBrian Epstein zemřel ve svém domě v Londýně dne 27. srpna 1967 ve věku 32 let.\n\nKdyž jeho přátelé vylomili dveře od ložnice, protože se Brian celý den neozýval, našli ho už mrtvého. Přivolaná policie uzavřela vyšetřování události s tím, že se jednalo o nešťastnou náhodu. Předávkoval se barbituráty.\n\nPohřben je na židovském hřbitově v Liverpoolu.\n\nI v současné době existují spekulace, a to zejména s ohledem na Brianovy časté deprese, že se jednalo o sebevraždu nebo o demonstrativní sebevraždu.\n\nVe svých depresivních stavech Brian často volal svým přátelům a o sebevraždě mluvil, někdy se prý o ni dokonce pokusil, pak se ale vždy vše uklidnilo. Po jeho smrti byl také nalezen dopis, ve kterém se o sebevraždě zmiňuje. Dopis byl už ale hodně starý.\n\nProti sebevraždě mluví fakt, že Brianova matka nedlouho před jeho smrtí ovdověla - Brian byl velmi zodpovědný a podle jeho blízkých by svou matku, ke které měl velmi silné pouto, nenechal v této těžké situaci samotnou. Jeho matka se na Briana velmi spoléhala a on by jí nemohl způsobit další bolest, uvědomoval si, jak moc ho potřebuje. Navíc pro ni právě zařizoval byt v Londýně, aby jí mohl být nablízku.\n\nPo Brianově smrti Beatles pocítili, jak moc je Eppy, jak mu říkali, držel pohromadě a jak silným spojovacím článkem byl. Představoval pro ně jistotu a zázemí, byl to “pátý Beatle”. Beatles hráli a zpívali a o všechno ostatní se staral Brian. Po jeho smrti si ale každý začal dělat, co chtěl. Nikomu jinému jako manažerovi už Beatles nedůvěřovali. Řešili stále častější názorové neshody a osobní konflikty a skupina se pomalu rozpadala. Definitivní rozchod nastal v roce 1970. Následovaly soudní spory mezi jednotlivými členy.\n\nBrian Epstein: A Cellarful of Noise (1964, autobiografie, spolupracoval na ní Derek Taylor)\n\n"}
{"id": "114305", "url": "https://cs.wikipedia.org/wiki?curid=114305", "title": "Nová radnice", "text": "Nová radnice\n\nNázev Nová radnice nese více budov:\n\n"}
{"id": "114306", "url": "https://cs.wikipedia.org/wiki?curid=114306", "title": "Nová radnice (Ostrava)", "text": "Nová radnice (Ostrava)\n\nNová radnice je nejznámější stavbou Ostravy. Jedná se o prvorepublikovou dvoukřídlou budovu s vyhlídkovou věží. Stavěla se v letech 1925 až 1930. Vedením stavby byl pověřen tehdy mladý začínající architekt Karel Kotas. Na projektu se mj. podílel i známý brněnský architekt Vladimír Fischer. Budova s celkovými náklady 52 miliónů korun byla slavnostně otevřena dne 28. října 1930 u příležitosti státního svátku Československé republiky. Karel Frič k tomu napsal: \n\nO výstavbě budovy, která nahradí v mnoha ohledech nevyhovující Starou radnici, se uvažovalo již od roku 1912. Pozornost navrhovatelů upoutal nezastavěný prostor u řeky Ostravice, kde se nacházela výletní restaurace Nová střelnice. Vzhledem k uvažované výstavbě policejního ředitelství, národní banky, krajského soudu, ředitelství dolů a jiných staveb mělo dojít k vytvoření nového obchodně-administrativního centra města.\n\nDne 25. července 1923 správní komise schválila stavební program a vypsala architektonickou soutěž na zpracování projektu. V únoru 1924 pak byl vybrán vítězný projekt architektů Františka Koláře a Jana Rubého. Zatímco severní část byla určena župním úřadům, jižní část měly obsadit kanceláře města. První výkopy byly kvůli soudním tahanicím provedeny až v dubnu 1925.\n\nPůvodní návrhy počítaly s kamennou budovou i věží, která měla připomínat palác Signorie ve Florencii. Také ostravský „palác Signorie“ měl odkazovat na důstojnost a sebevědomí rychle se rozvíjející Ostravy, která se pod vedením prvního ostravského starosty Jana Prokeše rozrostla o okolní obce a stala se skutečným velkoměstem.\n\nPro nestabilitu podloží (což je obecně ostravský problém), bylo nakonec přistoupeno na odlehčenou ocelovou konstrukci věže s měděným oplátováním. Věž je vysoká 85,6 metrů. Pod věží je uložena unikátní žebrovaná železobetonová deska, která vyztužuje nejvíce namáhané partie. Věž samotná v době svého vzniku vážila 155 tun a Vítkovickému hornímu a hutnímu těžířstvu bylo zaplaceno 635 tisíc korun. Rychlovýtah ve věži byl ve své době nejvyšší v republice (51 m). Věžní hodiny váží více než půl tuny a jejich ciferník má průměr 350 cm.\n\nDíky 86 m vysoké věži se radnice stala nejvyšší radniční budovou v České republice. Nová radnice je zároveň největší radniční komplex v zemi. Ve věži je informační centrum a možnost vyhlídky z terasy ve výšce 73 m. Věž má dvojí světelnou výzdobu: hrany věže jsou opatřeny světelnými řetězy a samotná věž je zespodu nasvícena reflektory. V pravém křídle budovy stále funguje páternoster, jeden z posledních v Ostravě. Další funkční je k nalezení v protější budově OKD.\n\nVnitřní interiéry jsou obloženy mramorem, mahagonem a jinými vzácnými dřevy. Konstruktivistické průčelí zdobí portikus s šesti půlkruhovitými sloupy nesoucí terasu s pilastry. Čtyři bronzové sochy vysoké 3,2 m od Václava Macha symbolizují čtyři funkce města: hornictví, obchod, vědu a hutnictví. Radniční foyer je využíván jako výstavní galerie. Nacházela se zde i busta T. G. Masaryka, jejíž autorem je Josef Mařatka. V rámci oprav centrálního Masarykova náměstí byla přesunuta na náměstí.\n\n1. července 1999 byla na Prokešovo náměstí před radnici umístěna socha Ikara od pražského akademického sochaře Františka Štorka. Měří 3,5 metru a jedná se o třetí největší bronzovou plastiku v České republice. Socha váží asi sedm tun a stojí na žulové kašně s vodotryskem. Podle vedení města socha symbolizuje „vzestupy a pády“, kterými Ostrava prochází. Po instalaci vyvolala řadu rozporuplných reakcí. Část Ostravanů ji dodnes nepřijímá příznivě.\n\nSamotné Prokešovo náměstí bylo původně zamýšleno jako plocha pro stavbu Masarykova pomníku, která se však nikdy neuskutečnila. Proto byl prostor před radnicí pouze vydlážděn, přičemž uprostřed byla travnatá plocha. V letech 1945 až 1948 zde stál první československý tank, který vjel do Ostravy. Ten byl posléze přemístěn k Mostu pionýrů a po výbuchu plynového potrubí 25. listopadu 1976 byl tank přeložen na Slezskou Ostravu k Mostu Miloše Sýkory. Náměstí několikrát změnilo jméno:\n\n\n\n\n"}
{"id": "114310", "url": "https://cs.wikipedia.org/wiki?curid=114310", "title": "Tramvajová trať Most DP – Velebudice", "text": "Tramvajová trať Most DP – Velebudice\n\nTramvajová trať Most DP – Velebudice je jedna z tramvajových tratí v Mostě, napojená na místní tramvajovou síť.\n\nMezi lety 1979 a 1982 probíhala rekonstrukce celé sítě mosteckých tramvají. V rámci ní byla kromě přestavby těch tratí stávajících postavena i tato nová trať, jejímž účelem bylo zlepšit dopravní obslužnost pro rozrůstající se jihovýchodní cíp nového Mostu a novou průmyslovou čtvrť ve Velebudicích. Otevření trati se konalo roku 1981, a je to zatím poslední a nejnovější tramvajová trať v Mostě.\n\nCelý úsek je budován segregovaně, tzn. mimo pozemní komunikace. Je dvoukolejný, koleje jsou položené na pražcích, svršek trati je otevřený. Celý je dlouhý asi necelé dva kilometry. Začíná u vozovny Most, kde kříží místní tramvajovou smyčku v její ose (je to jediné křížení svého druhu v Česku), poté pokračuje na jih a po asi sto metrech zahýbá východním směrem. Tam začíná stoupání, trať pokračuje podél závodu Severografia až ke své konečné do Velebudic, kde je ukončena relativně velkou smyčkou.\n\nZastávky:\n"}
{"id": "114315", "url": "https://cs.wikipedia.org/wiki?curid=114315", "title": "Stará radnice (Ostrava)", "text": "Stará radnice (Ostrava)\n\nStará radnice na Masarykově náměstí v Ostravě plnila funkci radniční budovy do roku 1930, kdy tuto funkci převzala Nová radnice. Ačkoliv první zmínka o ní pochází z roku 1539, přesný rok dostavby není možné doložit. V letech 1737–1780 byla radniční věž přestavěna na kvadratickou. Na vrchol byly umístěny hodiny. Do stavby se promítly prvky baroka. V roce 1829 věž zasáhl blesk a pro celkovou zchátralost měla být stržena. Nestalo se tak a věž byla důkladně opravena. Další přestavba, tentokrát v empírovém slohu, probíhala v letech 1831–1837. V roce 1859 bylo zprovozněno druhé patro. Poslední významná přestavba probíhala od roku 1874 do roku 1875, kdy byly vnější fasády upraveny novorenesančně. V roce 1885 byla přistavěna ještě jedna budova. Od roku 1931 slouží budova jako sídlo Ostravského muzea.\n\n\n"}
{"id": "114316", "url": "https://cs.wikipedia.org/wiki?curid=114316", "title": "Habr", "text": "Habr\n\nHabr (\"Carpinus\") je rod stromů, vzácně keřů. Květy jsou jednopohlavné, v oddělených květenstvích. V samčích jehnědách jsou jednotlivé květy umístěny jednotlivě v úžlabí listenů, okvětí i listénce u nich chybí, tyčinek obsahují 4-12. Samičí květy jsou uspořádány také v jehnědách a mají šupinkovité okvětí a 2 nitkovité blizny. Plod je oříšek s křídlem, které vzniklo srůstem 3 listénců. Opylování i rozšiřování plodů se děje pomocí větru.\n\nPůvodně byl rod habr zařazen do čeledě habrovitých v řadu břízotvarých. S nástupem taxonomického systému APG III byly čeleď habrovitých i řád břízotvarých zrušeny a rod habr byl přeřazen do čeledě břízovitých, umístěné do řádu bukotvarých.\n\nKolem 35 druhů je rozšířeno po celém mírném pásu s. polokoule, nejvíce ve v. Asii. V České republice je původní jen jeden druh: habr obecný (\"Carpinus betulus\"). Jiné druhy můžeme vidět jen velmi vzácně v arboretech, např. habr východní (\"Carpinus orientalis\"), původem z JV Evropy, dále habr japonský (\"Carpinus japonica\") a habr srdčitý (\"Carpinus cordata\"), oba původem z v. Asie.\n\n\nNejčastěji se habr obecný vyskytuje v hojně vlhkých půdách, nivních či záplavových oblastech. Je možno jej spatřit i jako součást živého plotu v zahradách (např. v Květné zahradě v Kroměříži) nebo na veřejném prostranství. Nevšedním využitím je habr obecný jako materiál pro vybudování stěn přírodního bludiště.\n\n\n\n"}
{"id": "114317", "url": "https://cs.wikipedia.org/wiki?curid=114317", "title": "Idempotence", "text": "Idempotence\n\nIdempotence je v matematice, zejména v abstraktní algebře, vlastnost algebraických operací či prvků nějaké algebry. Operace je idempotentní, pokud jejím opakovaným použitím na nějaký vstup vznikne stejný výstup, jako vznikne jediným použitím dané operace. Tato vlastnost se vyskytuje například v lineární algebře u projekcí, je to také jedna z definičních vlastností uzávěrového operátoru.\n\nPojem idempotence začal používat Benjamin Peirce v algebře pro ty prvky nějaké algebry s násobením, které jsou netečné vůči mocnění.\n\nPodle kontextu může idempotence nabývat různých významů:\n\n\nObecně daná operace nemusí mít žádný idempotentní prvek, nebo jich může mít několik. Speciálním případem idempotentního prvku je neutrální prvek. \n\n"}
{"id": "114318", "url": "https://cs.wikipedia.org/wiki?curid=114318", "title": "Martin Buber", "text": "Martin Buber\n\nMartin Buber (8. února 1878 Vídeň – 13. června 1965 Jeruzalém) byl židovský filosof náboženství a překladatel rakouského původu. Podílel se na sionistickém hnutí a zasazoval se o vyrovnání s palestinskými obyvateli Izraele.\n\nMartin (hebrejsky \"Mordechai\") Buber se narodil ve Vídni v židovské rodině. Jeho děd, Solomon Buber, byl významný učenec, který se věnoval studiu židovských chasidských tradic a Tóry. U něho ve Lvově strávil Martin Buber dětství a studoval zde na polském gymnáziu. Po maturitě roku 1896 studoval ve Vídni, v Lipsku, v Curychu a v Berlíně, a to filosofii, psychologii a germanistiku, mezi jeho učiteli byl i Wilhelm Dilthey a Georg Simmel. \n\nRoku 1899 se ve Vídni seznámil s Theodorem Herzlem a připojil se k jeho sionistickému hnutí. Na rozdíl od Herzla, který chtěl založit laický židovský stát, Buberovi šlo především o židovské náboženství a kulturu. V tomtéž roce se oženil a pracoval jako redaktor různých židovských časopisů. Roku 1902 se začal zabývat chasidstvím, jehož životní a náboženská praxe mu byla daleko bližší než politické cíle sionismu. Roku 1904 vydal disertaci o problému individuace, zejména o Jakobu Böhme a Mikuláši Kusánském a věnoval se pak už pouze studiu. Vydal několik sbírek chasidských příběhů a mýtů a pracoval opět jako redaktor. Za první světové války založil výbor na podporu východoevropských Židů. \n\nRoku 1921 se spřátelil s Franzem Rosenzweigem a působil v jeho škole. Roku 1923 vydal své nejznámější dílo \"Já a Ty\", věnované filosofii individuálního vztahu s druhou osobou. Od roku 1925 pracoval společně s Rosenzweigem na novém překladu Bible, který se snažil zachovat co nejvíce rysů hebrejského originálu. V letech 1930-1933 byl profesorem židovského náboženství a etiky na univerzitě ve Frankfurtu n. M., na protest proti Hitlerovu převzetí moci však roku 1933 rezignoval a roku 1938 kvůli sílícímu tlaku německého nacismu odjel do Jeruzaléma, kde učil na tamější Hebrejské univerzitě antropologii a sociologii. \n\nPo druhé světové válce se účastnil diskusí o budoucím státu Izrael. Hájil význam židovského náboženství, zasazoval se o spravedlivý mír s Palestinci a zastával spíše kolektivistické názory. Od roku 1951 hodně cestoval a přednášel v Evropě i v USA, získal řadu významných cen a vyznamenání a až do smrti udržoval blízké vztahy se svými přáteli z Prahy, zejména Maxem Brodem, Felixem Weltschem a Hugem Bergmannem. V letech 1960 až 1962 byl prvním prezidentem Izraelské akademie věd a klasického vzdělávání.\n\nBuberovo originální myšlení inspirovali zejména Ludwig Feuerbach a Sören Kierkegaard. Lidský život je podle Bubera vždy setkáváním, které se děje v modu dvou „základních slov“, buď v modu „Já-Ty“, anebo „Já-Ono“. Osoba ovšem vzniká pouze v modu Já-Ty, a to právě skrze Ty. V modu Já-Ty se děje i vztah člověka k Bohu, protože je to dialog. Naopak vztah Já-Ono je monologický a Já se v něm nesetkává s něčím jiným, nýbrž se svojí představou protějšku, s nímž pak nakládá jako s předmětem. Předměty lze potom zkoumat, anebo využívat ke svému prospěchu, což je podle Bubera charakteristické pro moderní dobu a jedna z příčin jejích problémů.\n\n\n\n\n"}
{"id": "114319", "url": "https://cs.wikipedia.org/wiki?curid=114319", "title": "Území bílých králů", "text": "Území bílých králů\n\nÚzemí bílých králů (německy Das Geheimnis der weißen Hirsche) je sedmidílný televizní seriál.\n\nSeriál vypráví příběh skupinky dětí vedených Leontýnkou (Zuzana Vejvodová) a Oldou (Lukáš Jenčík). Otec Leontýnky (Jan Kanyza) je správcem obory s vzácným chovem bílých jelenů. Dojde k několika událostem, ohrožujícím stádo jelenů. Leontýnka se společně s Oldou, který je synem místního policisty (Pavel Zedníček), pustí do hledání pachatele. Mezi podezřelými se ocitne mladý uprchlík (Michal Suchánek), bývalý správce obory (Martin Růžek), bývalý pytlák (Jiří Sovák), majitel místní restaurace (Oldřich Vlach), dálniční projektant (Miroslav Etzler) a několik dalších. Stella Zázvorková ztvárnila postavu místní vdovy, podobně jako Jana Hlaváčová, jejíž postava musela tvrdě pracovat, aby splatila dluh majiteli restaurace. Ondřej Vetchý si zahrál bratra místní učitelky. Vypravěčem byl Viktor Preiss.\n\nSeriál byl natáčen především v Třeboni a v Žehušické oboře nedaleko Kutné Hory. Po premiéře v Československé televizi ho zhlédli též diváci německých kanálů ZDF, Super RTL a Kinderkanal. Byl několikrát reprízován Českou televizí.\n\n\n"}
{"id": "114320", "url": "https://cs.wikipedia.org/wiki?curid=114320", "title": "Fenerbahçe Şükrü Saracoğlu Stadyumu", "text": "Fenerbahçe Şükrü Saracoğlu Stadyumu\n\nFenerbahçe Şükrü Saracoğlu je fotbalový stadion v asijské části Istanbulu. Hraje na něm klub Fenerbahçe SK. Hrálo se zde v roce 2009 finále Poháru UEFA. Se svou kapacitou se řadí mezi největší stadiony v Turecku. UEFA ho zařadila do kategorie Elite.\n\n"}
{"id": "114324", "url": "https://cs.wikipedia.org/wiki?curid=114324", "title": "Biotop", "text": "Biotop\n\nBiotop, někdy taky habitat neboli stanoviště, je biotické (živé) i abiotické (neživé) prostředí, ovlivněné a pozměněné živou složkou přírody – biotou. Lze ho chápat jako společné prostředí určitých složek biocenózy, tedy soubor všech vlivů, které vytvářejí životní prostředí všech zde žijících organismů. Pro rostliny se někdy používá i pojem ekotop.\n\nBiotop se vztahuje k určitému druhu organismu – např. biotopem mlže velevruba malířského jsou vodní nádrže a pomalu tekoucí vodní toky.\n\nSynonymem pojmu biotop je stanoviště. Podle některých autorů je však pojem stanoviště užší než biotop. Např. v biotopu pomalu tekoucí vody je více stanovišť: dno, břeh apod.\n\nZ pohledu typizace přírody je biotop klasifikační jednotka, která je definovaná pomocí vegetačních typů (rostlinných společenstev). Na území ČR se vyskytuje 157 přírodních biotopů, definovaných publikací Katalog biotopů České republiky, které náležejí do osmi tzv. formačních skupin (vodní toky a nádrže, mokřady a pobřežní vegetace, prameniště a rašeliniště, skály, sutě a jeskyně, alpínské bezlesí, sekundární trávníky a vřesoviště, křoviny, lesy). Od roku 2001 sleduje stav biotopů v České republice Agentura ochrany přírody a krajiny ČR pomocí projektů mapování biotopů, aktualizace vrstvy mapování biotopů a monitoring biotopů. Výsledkem je celoplošná pravidelně aktualizovaná vrstva mapování biotopů, kterou je možné zobrazit mj. na mapovém serveru AOPK ČR mapy.nature.cz.\n\nPodle prostředí, kde organismus žije většinu svého životního cyklu, se rozlišují:\n\n\n\n"}
{"id": "114325", "url": "https://cs.wikipedia.org/wiki?curid=114325", "title": "Třanovice", "text": "Třanovice\n\nObec Třanovice ( ', ') leží v Moravskoslezském kraji na historickém území Těšínského Slezska. Dříve se členila na Horní Třanovice a Dolní Třanovice. Žije zde obyvatel a značnou část z nich tvoří polská menšina.\n\nPrvní písemná zmínka o obci pochází z roku 1440.\n\nV Třanovicích trávil své dětství právník a sociolog Eduard August Schroeder, jeho otec zde byl správcem arcivévodských statků.\n\n\n\n"}
{"id": "114326", "url": "https://cs.wikipedia.org/wiki?curid=114326", "title": "Calvin Klein", "text": "Calvin Klein\n\nCalvin Klein (* 19. listopadu 1942 New York) je americký módní návrhář židovského původu. Pochází z rodiny maďarského emigranta.\nJe znám jako minimalista a mistr barev, rovněž také proslavený svými provokativními návrhy. V roce 1968 založil s přítelem Barrym Schwartzem společnost \"Calvin Klein\". V 70. a 80. letech 20. století se firma specializovala na džínové oděvy. V roce 1979 vyvolala skandál, když se herečka Brooke Shields na plakátech ukázala pouze v jediném kusu oblečení – džínách Calvin Klein. Kolekci elastického spodního prádla CK předváděla v roce 1992 modelka Kate Moss. Modely CK jsou unisex – jeho trička i džíny mohou nosit muži i ženy.\n\nV roce 2005 prodal svoji společnost koncernu Phillips-VanHeusen za 430 milionů dolarů. \n\nPro módní dům Calvin Klein vytvářeli kolekce známí designéři, jakými jsou Jil Sander, Italo Zucchelli a Romeo Gigli. Tvářemi kolekcí se stávaly slavné osobnosti, jako například Marky Mark nebo Kate Moss (která byla tváří parfému Obsession), Natalia Vodianova, David Beckham nebo švédský fotbalista Freddie Ljungberg.\n\nCalvin Klein se narodil v židovské rodině v Bronxu v New Yorku jako syn Flore a Lea Kleinových. Jeho otec byl přistěhovalec z Maďarska, zatímco jeho matka byla dcera Rakušanky a Američana. Navštěvoval střední i vysokou školu umění a designu. Vysokou školu ale kvůli neúspěchu ukončil, místo toho pokračoval na New York's Fashion Institute of Technology (Newyorský institut módy a technologií). Po studiích strávil pět let navrhováním oblečení do newyorských obchodů, než v roce 1968 založil s přítelem Barrym Schwartzem společnost \"Calvin Klein\".\n\nV roce 1964 se Calvin Klein oženil s návrhářkou Jayne Centre. Spolu měli pouze dceru Marci, která je producentkou \"Saturday Night Live\". O deset let později, roku 1974, se ale Calvin a Jayne rozvedli. O dalších několik let později, roku 1986 se Klein znovu oženil, tentokrát se svojí asistentkou Kelly Rectorovou. Jeho druhé manželství vydrželo déle, než to s Jayne, avšak roku 2006 se také rozvedli.\n"}
{"id": "114327", "url": "https://cs.wikipedia.org/wiki?curid=114327", "title": "Norimberk", "text": "Norimberk\n\nNorimberk (německy Nürnberg) je německé město ve Frankách, asi 170 km severně od Mnichova. Patří do administrativní oblasti Středních Franků (\"Mittelfranken\") v Bavorsku. Historicky, kulturně i hospodářsky významné univerzitní město leží na obou březích řeky Pegnitz, na sever od města leží krasová oblast Franské Švýcarsko. Se sousedními městy Fürth, Erlangen a Schwabach srůstá do sídelní oblasti s více než 1,2 miliony obyvatel.\n\nPřesné okolnosti založení města nejsou známy, ale předpokládá se, že proběhlo v letech 1000 až 1040 v průběhu opevňování pohraničního území mezi Saskem, Bavorskem, Východními Frankami a Čechami v místě průsečíku důležitých strategických cest. Norimberk se brzy spolu s Augsburgem stal jedním ze dvou největších obchodních center na cestě mezi Itálií a severní Evropou. V nedávné době však bylo v jižním okolí hradu objeveno několik osad. Mezi tato centra patří dva pravděpodobně královské dvory v okolí St. Egidien a St. Jakob a také prostor mezi kostelem sv. Sebalda a hradem. Osada však v každém případě měla již od počátku tržní práva. Císařský hrad se poprvé zmiňuje roku 1050 jako \"nuorenberc\" v „Listině o Sigenovi“ císaře Jindřicha III. Od roku 1050 do roku 1571 se město díky své výhodné poloze rychle rozrůstalo. Císařský Norimberský hrad (\"Kaiserburg\") se brzy stal neoficiálním hlavním městem říše, protože se zde scházely říšské sněmy a soudy. Roku 1065 vybudoval císař Jindřich IV. z říšského majetku Norimberk a okolí samostatný správní a soudní obvod. Konrád III. nově zřízené purkrabství s vlastním soudem a vládou propůjčil svobodným pánům z Raabs nad Dyjí, na přelomu let 1190/91 titul převzal Jindřich z Zollernu.\n\nVydáním \"Velké listiny svobod\" (\"Großer Freiheitsbrief\") roku 1219 povýšil císař Fridrich II. Norimberk na svobodné říšské město, dal mu právo razit mince a vybírat clo. Vliv purkrabí se však brzy omezil na purkrabský hrad a úplně skončil, když roku 1427 poslední purkrabí Fridrich VI. prodal hrad radnici města Norimberka, přičemž nositeli titulu „purkrabí norimberský“ byli Hohenzollernové až do roku 1918. Odtud pak přešel na Království bavorské, které vložilo politické záležitosti do rukou městským radním.\n\nŘada římskoněmeckých císařů si zvolila Norimberk za svou rezidenci. Významné je období vlády císaře Karla IV., který Norimberk často navštěvoval a také zde nechal postavit některé důležité stavby, například kostel Panny Marie. Karel IV. zde na říšském sněmu roku 1356 uveřejnil prvních 23 článků své Zlaté buly a roku 1361 mu zde porodila jeho žena Anna Svídnická syna, pozdějšího krále Václava IV.\n\nRoku 1423 předal císař Zikmund říšské klenoty městu, kde byly do počátku 19. století uchovávány a vystavovány. Doba mezi roky 1470 a 1530 je považována za dobu největšího rozkvětu města – i přes stále se opakující spory a konflikty s rytíři jako byl Götz von Berlichingen a Conz Schott ze Schottensteinu. Bohatství města a jeho výhodná poloha jako „tržiště střední Evropy“ umožnilo vznik vynikajících děl umělecké a řemeslné výroby. V té době Norimberk patřil, společně s Kolínem nad Rýnem a Prahou, mezi tři největší města Svaté říše římské.\n\nKulturní rozkvět města v 15. a 16. století vedl k tomu, že se Norimberk stal centrem německé renesance. Na přelomu 15. a 16. století zde působil slavný místní rodák, malíř Albrecht Dürer, kterému je ve městě věnováno muzeum, blízko něj je i slavná socha králíka podle známé Dürerovy kresby.\n\nZa třicetileté války bylo okolí Norimberka dějištěm mnoho let trvající poziční války. Město samotné sice nebylo dobyto, ale zpustošení okolí je na dlouho hospodářsky oslabilo. Po válce roku 1649 se v Norimberku konala „mírová hostina“, na níž obě do té doby bojující strany několik dnů oslavovaly mír.\n\n13. října 1792 byl založen Norimberský umělecký spolek, první umělecký spolek v Německu.\n\nVýznamné události se odehrály v letech 1796 až 1806. Po nátlaku pruské vlády v sousedním Ansbachu se Norimberk nakonec podřídil Prusku. Úmluva však nebyla naplněna, jelikož Prusko se zaleklo výše norimberských dluhů. Současně se mezi norimberským obyvatelstvem zvedla vlna nevole proti rostoucí korupci měšťanstva. Tyto události otřásly říšskou stavovskou ústavou v samých základech a přivedly město na pokraj povstání.\n\nPodle Usnesení mimořádné říšské deputace z 25. února 1803 zůstal Norimberk nezávislým, až do podpisu Listiny Rýnského spolku (Rheinbundakte) na konci existence Svaté římské říše, kdy francouzské oddíly obsadily Norimberk. 15. září 1806 předalo francouzské velení město Bavorskému království, které krátce nato ustanovilo civilní vládu a město administrativně začlenilo do království. Bavorské království převzalo v roce 1806 astronomické dluhy říšského města Norimberka jako součást celobavorského státního dluhu a tak se postaralo o jejich konsolidaci a vyrovnání. Bavorským zákonodárstvím byli katolíci, až dosud ve městě pouze tolerovani, zrovnoprávněni s protestanty.\n\nV 19. století se Norimberk rozvíjel jako jedno z průmyslových center Bavorska. Právě zde byla roku 1835 zprovozněna první železniční trať pro přepravu osob v Německu, kterou na trase z Norimberka do Fürthu zajišťovala lokomotiva Adler.\n\nJiž ve 20. letech 20. století se v Norimberku konaly první říšské stranické sjezdy nacionálních socialistů. V samotném Norimberku však NSDAP volby nikdy nevyhrála. Město bylo spravováno převážně liberály z DDP, jako průmyslové město byl Norimberk centrem bavorské sociální demokracie. Za nacismu hrál Norimberk jako „město říšských stranických sjezdů (Stadt der Reichsparteitage)“ důležitou roli v nacistické propagandě. Norimberské zákony, též Norimberské rasové zákony, byly jednohlasně přijaty 15. září 1935 \"Reichstagem\" na 7. říšském sjezdu NSDAP („Říšském stranickém sjezdu svobody / \"Reichsparteitag der Freiheit\"“) v Norimberku. Tímto aktem dali nacisté své antisemitské ideologii právní formu.\n\nVe druhé světové válce byl Norimberk jedním z předních cílů spojeneckých leteckých náletů, které 2. ledna 1945 staré město téměř zcela srovnaly se zemí a město jako celek těžce poškodily. Rovněž v pětidenní bitvě o Norimberk v dubnu 1945 byly základy mnoha historických budov zničeny. Krátce zaznívaly i názory, že by bylo lepší ruiny opustit a město vystavět znova na jiném místě, většinu staveb se ale podařilo zrekonstruovat do původní podoby. Po válce zde probíhal Norimberský proces.\n\nPo skončení druhé světové války, vedly vítězné mocnosti v Justičním paláci od listopadu 1945 Norimberský proces proti hlavním válečným zločincům nacionálně socialistické diktatury. Obnova pod vedením stavitele Heinze Schmeißnera se snažila zachovat původní rysy a strukturu města, takže středověké a raně novověké části města zachovávají obrysy originální zástavby, i když většina budov pochází až z doby poválečné. Brzy se však projevil také odvěký podnikatelský duch Norimberka, a podniky jako Siemens AG, Schöller, MAN, AEG, Grundig nebo Triumph-Adler mají významný podíl na německém hospodářském zázraku. Obzvláštního významu nabyl Norimberk díky každoročnímu veletrhu hraček, který se zde koná od roku 1950, a od roku 1973 v novém veletržním středisku v Langwasseru. Hlavní důraz byl po válce kladen zejména na vybudování páteřní infrastruktury, což mimo jiné přineslo zprovoznění letiště (1955), v roce 1967 počátek výstavby metra a roku 1972 k dokončení přístavu na průplavu Rýn-Mohan-Dunaj.\n\nLetiště Norimberk (kód NUE) leží asi 5 km severně od města a má přímá spojení do asi 50 destinací v Německu a v Evropě. Odbaví ročně asi 3,3 milionu cestujících. Na průplavu Dunaj - Mohan – Rýn je moderní nákladní přístav.\n\nHlavní nádraží na jihovýchodním okraji historického města je významný železniční uzel, který denně využívá asi 180 tisíc osob a kde zastavuje asi 450 vlaků dálkové i příměstské dopravy. Od roku 2006 je spojeno s Mnichovem vysokorychlostní tratí, která cestu urychlila na málo přes hodinu. V blízkosti nádraží je významné železniční muzeum německých drah. Denně je zde 5 vlaky z Chebu do Norimberku a zpět.\n\nSíť metra, budovaná od roku 1972, má tři linky se 46 stanicemi o celkové délce 35 km. Linky U2 a U3 jsou od roku 2008 plně automatizované. Tramvajová sít, která zahájila provoz roku 1881, měla v roce 2008 šest linek v celkové délce 36 km a dopravila téměř 40 milionů cestujících. Příměstská doprava má čtyři linky, S1 až S4.\n\nKolem Norimberku prochází několik dálnic: A3 (Frankfurt – Vídeň) severovýchodně od města, A6 (Saarbrücken – Praha) jižně a A9 (Mnichov – Berlín) východně od města. Dálnice A73 spojuje Norimberk s Fürthem a Bamberkem.\n\nHistorické město má na severu císařský hrad, jižněji mezi ním a řekou je čtvrť \"St. Sebald\" a mezi řekou a nádražím čtvrť \"St. Lorenz\". Celé město bylo zničeno nálety v roce 1945. Při obnově byla zachována historická síť ulic a velmi pečlivě obnoveny hlavní památky, původní hrázděné a historické domy však nahradily moderní stavby.\n\n\n\n\n\n"}
{"id": "114328", "url": "https://cs.wikipedia.org/wiki?curid=114328", "title": "Teplice v Čechách (nádraží)", "text": "Teplice v Čechách (nádraží)\n\nTeplice v Čechách je hlavní železniční stanice v okresním městě Teplice na adrese Nádražní náměstí 599/53. Ulice před nádražím je významným uzlem městské hromadné dopravy (stanice Hlavní nádraží) a v blízkosti se nachází i autobusové nádraží.\nNádražní budovy jsou chráněny jako kulturní památka.\n\nŽeleznice byla do Teplic zavedena roku 1858, jednalo se o trať vedoucí z Ústí nad Labem. V této době již zde existovala budova nádraží, byla však o mnoho menší. Její přestavba do současné podoby proběhla v letech 1876–1878. Tehdy bylo nádraží často označováno jako architektonický skvost Rakousko-Uherska. V roce 1895 se k železniční stanici mohli Tepličané dostat i elektrickou tramvají. Díky vhodné poloze a významu lázeňského města bylo přes hlavní železniční uzel města zavedeno mnoho mezinárodních spojů; Teplice se tak dopravně napojily na světová velkoměsta.\n\nOd této doby nedošlo k žádným revolučním změnám; až na začátku 21. století proběhla kompletní rekonstrukce. Zřízena byla například ostrovní nástupiště a zrekonstruována odbavovací hala nádraží.\n\nNádraží Teplice v Čechách leží na trati 130 Ústí nad Labem – Chomutov. Odbočující tratě se oddělují v jiných stanicích, v Řetenicích na západě Teplic a v nedalekém Oldřichově. Trať 097 Teplice – Lovosice má v současné době v jízdním řádu uváděný i úsek Teplice – Řetenice, v němž vlaky již jedou po hlavní trati. Trať 134 Teplice – Litvínov se odděluje až v Oldřichově u Duchcova, přičemž v jízdním řádu je zahrnut i souběžný úsek po hlavní trati (Teplice – Řetenice – Oldřichov). Trať 132 Oldřichov u Duchova – Děčín není na území Teplic s ostatními tratěmi propojena a prochází pouze jeho severním okrajem, v současné době však v tomto úseku není veden veřejný osobní provoz.\n\nNa území Teplic se nachází více železničních stanic a zastávek, ne všechny však mají ve svém názvu jméno města:\n\nV roce 1993 byly uváděny jako teplické čtyři nádraží – hlavní, Řetenice, Lesní brána a Zámecká zahrada. Přes hlavní nádraží projíždělo denně směrem na Most 18 osobních vlaků a 10 rychlíků, směrem na Ústí nad Labem 18 osobních a 12 rychlíkových vlaků. Mimo ně přes hlavní nádraží projíždělo velké množství nákladních vlaků s uhlím, 60% všech nákladních vlaků v Československu.\n\nVe stanici začínají či jí procházejí linky ústeckého železničního systému RegioTakt:\n\nV Teplicích zastavuje i jedna z linek dálkové železniční dopravy:\n\n\n"}
{"id": "114330", "url": "https://cs.wikipedia.org/wiki?curid=114330", "title": "John Deere", "text": "John Deere\n\nJohn Deere (7. února 1804 Rutland, Vermont - 17. května 1886 Moline, Illinois) byl americký kovář, zakladatel firmy Deere & Company - jednoho z největších současných výrobců zemědělské techniky.\n\nV roce 1837 sestrojil první ocelový pluh na světě. Jeho pluh se osvědčil. V roce 1843 se spojil s Leonardem Andrusem, aby mohl zvýšit výrobu a uspokojit zvyšující se poptávku po svých pluzích. V roce 1848 se s Andrusem rozešel a přesunul se do města Moline, které bylo díky své poloze na řece Mississippi důležitou křižovatkou obchodních cest. V roce 1868 pojmenoval svou firmu na Deere & Company. V té době řídil firmu z velké části již jeho syn Charles. Od roku 1919 uvedla společnost na trh také svůj první traktor nazývaný Waterloo Boy.\n"}
{"id": "114331", "url": "https://cs.wikipedia.org/wiki?curid=114331", "title": "Láz (okres Příbram)", "text": "Láz (okres Příbram)\n\nObec Láz se nachází v okrese Příbram, kraj Středočeský, asi 9 km jihozápadně od Příbrami. Žije zde obyvatel.\n\nPrvní písemná zmínka o vsi pochází z roku 1349. Současní obec Láz ale vznikla roku 1950 sloučením dosavadních obcí Dolní Láz a Horní Láz a připojením osady Žernová z obce Obecnice. Následně byla západní část území obce začleněna do nově zřízeného vojenského újezdu Brdy. Tato část pak byla roku 1967 přeměněna v nové katastrální území Láz I. K 31. lednu 2003 pak bylo katastrální území Láz I začleněno do rozšířeného k. ú. Baština.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Láz v Brdech, které vzniklo k 10. únoru 2014 se značně podobným vymezením, jako mělo dřívější katastrální území Láz I. Toto území má rozlohu 4,337243 km² a je zde evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Horní Láz \"(526 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Horním Lázu, 3 hostince, kolář, kovář, 2 krejčí, mlýn, obuvník, pekař, obchod s lahvovým pivem, 2 řezníci, 4 obchody se smíšeným zbožím, trafika.\n\n\nObec Láz je rozložena v okolí horního toku Litavky, tam, kde řeka opouští brdské lesy a vstupuje do volné krajiny. Obec se dělí na vlastní Láz (také Dolní Láz), tzv. Horní Láz (směrem k obci Nepomuk) a Žernovou (nejvýše položená).\n\nNedaleko nad obcí, již v klínu lesů leží Lázská nádrž (také Lázský rybník), která v současnosti slouží jako rezervoár pitné vody pro příbramskou aglomeraci.\n\nJe zde možnost ubytování i stravování a nalezneme tu i pozůstatky typické \"podbrdské lidové architektury\". Řada zdejších stavení slouží k individuální rekreaci.\n\nNejbližší okolí obce je (s výjimkou lesů) obklopeno pastvinami.\n\n\nDopravní síť\nVeřejná doprava 2012\n\nNa území obce zasahují brdské lesy, které byly před 1. lednem 2016 oficiálně veřejnosti nepřístupné. Zde se bachází i Lázská nádrž. Směrem k Nepomuku se nachází hora Plešcem.\n\nObcí vedou cyklotrasy č. 8190 Bohutín - Láz - Nepomuk - Rožmitál pod Třemšínem a č. 8198 Láz - Obecnice.\n\n"}
{"id": "114332", "url": "https://cs.wikipedia.org/wiki?curid=114332", "title": "Alois Švehlík", "text": "Alois Švehlík\n\nAlois Švehlík (* 30. července 1939 Pardubice) je český herec a divadelní pedagog.\n\nNarodil se do obchodnické rodiny. V dětství s rodiči často cestoval po trzích. Spolu se svým starším bratrem Jaroslavem už odmala tíhl k divadlu a hrál u Salesiánů. Zároveň ministroval v pardubickém kostele svatého Václava a tady také začal ochotnicky hrát v chrámovém divadelním souboru. Vystudoval střední průmyslovou školu strojní v Chrudimi, maturoval v roce 1958. Po základní vojenské službě krátce pracoval v továrně, kde se seznámil se svou budoucí manželkou. Brzy ho ale definitivně zlákalo divadlo. Pokus dostat se na DAMU byl neúspěšný, ale přesto nastoupil jako elév do Středočeského divadla v Kladně. Postupně prošel oblastními divadly v Mostě, Olomouci a Liberci.\n\nOd poloviny 70. let se začal objevovat v menších filmových a televizních rolích. Zahrál si např. ve válečných snímcích \"Sokolovo\" a \"Osvobození Prahy\", ve filmech \"Dým bramborové natě\", \"Mladý muž a bílá velryba\" či \"Koncert na konci léta\". Větší roli ztvárnil v dětské sci-fi \"Odysseus a hvězdy\". V 80. letech získal role v seriálech \"Dobrá Voda\" a \"Bylo nás šest\", ve snímku \"Smrt krásných srnců\" byl obsazen do role rozvědčíka.\n\nV 90. letech se začal více prosazovat v televizní tvorbě. Jeho filmografie dnes zahrnuje desítky titulů pro film a televizi. Objevil se například v televizní povídce na motivy Karla Čapka \"Ukradený kaktus\", v zajímavé inscenaci Pilát Pontský, Onoho dne nebo jako jeden z důstojníků v Černých baronech.\n\nVýrazné uplatnění nachází v dabingu, daboval populární zahraniční krimiseriály jako \"Profesionálové\", \"Schimanski\" nebo \"Dempsey a Makepeacová\", kde namluvil policejního šéfa Spikingse. Jeho hlasem z mnoha filmů promlouvají Jack Nicholson, Charles Bronson, Anthony Hopkins, Robert De Niro nebo Burt Lancaster. Jeho hlasem mluví postavy z filmů \"Starman\", \"Návrat do budoucnosti 2\", ve \"Válce Roseových\" daboval Dannyho DeVita. Je jedním z hrstky herců, kteří cenu za mistrovství v dabingu získali opakovaně. Snad nejlepší výkon podal ale ve filmu \"Lepší už to nebude\", kde namluvil hlavního hrdinu v podání Jacka Nicholsona.\n\nV současné době je členem činohry pražského Národního divadla (ND).\n\nV roce 1999 byl oceněn za nadabování Waltera Lloyda ve filmu \"Terč\", další cenu obdržel za dabing Anthonyho Quinna v roli Bomboliniho ve snímku \"Tajemství Santa Vittorie\". Za dabing Jacka Nicholsona ve filmu \"Lepší už to nebude\" získal Cenu Františka Filipovského. V roce 2014 získal Cenu Františka Filipovského za celoživotní mistrovství v dabingu.\n\nOd roku 2004 vyučuje činoherní herectví na pražské DAMU.\n\nV roce 2006 mu lékaři diagnostikovali rakovinu štítné žlázy, z nemoci se vyléčil. V roce 2013 se mu rakovina vrátila a znovu se vyléčil.\n\nV roce 2010 začal natáčet rodinný seriál \"Cesty domů\".\n\nV prosinci 2011 havaroval nedaleko obce Lštění na Domažlicku poblíž své chaty s 1,35 promile alkoholu v krvi. Při nehodě utrpěl lehčí zranění. V únoru 2012 mu soud na dva roky odebral řidičský průkaz a uložil trest šest měsíců vězení s podmíněným odkladem na rok a půl.\n\nJeho starší bratr Jaroslav Švehlík (1930–1973) byl také herec. Jejich sestra byla několik let manželkou herce Vlastimila Vašinky, s nímž se později rozvedla. Jejich syn a tedy synovec Aloise Švehlíka je herec Marcel Vašinka.\n\nAlois Švehlík je ženatý, jeho manželkou je od roku 1967 ekonomka Florentina Švehlíková, rozená Štěpánová (* 1943), mají tři děti, dvě dcery, Terezu (* 1968) a Andreu (* 1977), a syna Davida, který je rovněž hercem. Jejich zeť je herec Martin Pechlát.\n\nSe svým synem Davidem Alois Švehlík hrál v divadelních představeních \"Svatá Jana\" (1986, \"Městská divadla pražská – Divadlo ABC\"), \"Z cizoty\" (2004–2007, \"Divadlo Na zábradlí\", tato hra získala \"Cenu Alfréda Radoka\" v kategorii divadelní \"Inscenace roku 2004\"), \"Večer tříkrálový aneb Cokoli chcete\" (2005–2007, \"Letní shakespearovské slavnosti\") a \"Král Lear\" (2011–2013, \"Národní divadlo\", v tomto představení hráli otce a syna). Zahráli si spolu ve filmech \"... a stoupej do slunce!\", \"Bolero\", \"I ve smrti sami\", \"Operace Silver A\" a \"Alois Nebel\" a v seriálech \"Letiště\" – v dílech \"Nebezpečná známost\", \"Mrtvý muž letí\" a \"Holky na krku\" – a \"Já, Mattoni\", v rozhlase spolu účinkovali v dramatu \"Loupežníci\" a spolu s herečkou Danou Černou namluvili v roce 2009 audioknihu \"U řeky Piedra jsem usedla a plakala\" od brazilského spisovatele Paula Coelha. V dabingu seriálu \"Roswell\" a filmu \"Můj syn\" namluvili postavy otce a syna. Dále se v dabingu sešli u filmů \"Hon na ponorku\", \"Muž proti muži\", \"\", \"Ronin\" a \"Tajemství Santa Vittorie\" a seriálu \"Wallander\".\n\n\n\n\n\n\n\n\n\n\n\n"}
{"id": "114334", "url": "https://cs.wikipedia.org/wiki?curid=114334", "title": "Chotovice (okres Česká Lípa)", "text": "Chotovice (okres Česká Lípa)\n\nObec Chotovice ( \"Kottowitz\") se nachází v okrese Česká Lípa, kraj Liberecký. Leží severně od České Lípy. Žije zde  obyvatel.\n\nPrvní písemná zmínka o obci pochází z roku 1455. Do poloviny 20. století zde byly bahenní lázně.\n\n\n\nNa katastru obce 653 38 v jeho SZ části, od obce oddělený silnicí č. 9 vedoucí z České Lípy na Nový Bor je samostatně ležící Chotovický vrch (498 m. n.m.). Nevedou na jeho zarostlý vrchol žádné turistické trasy. Na jeho svahu je velký vodárenský objekt. Vrch je součástí Zákupské pahorkatiny. Pod vrchem ze skalické strany je vedena Naučná stezka po památkách obce Skalice u České Lípy (Skalice je sousední obec).\n\n"}
{"id": "114336", "url": "https://cs.wikipedia.org/wiki?curid=114336", "title": "Dub pýřitý", "text": "Dub pýřitý\n\nDub pýřitý neboli šípák, méně často šipák (\"Quercus pubescens\") je zpravidla nízký strom (do 15 m), na extrémních stanovištích i velmi zakrslého až keřovitého vzrůstu. Letorosty jsou plstnaté. Listy jsou zřetelně řapíkaté, laločnaté, na bázi srdčitě zaokrouhlené až klínovité. V mládí jsou oboustranně plstnaté, později svrchu olysávají. Žaludy zpravidla přisedlé nebo krátce stopkaté, úzce vejcovité.\n\n\nDub pýřitý je rozšířen na vhodných lokalitách ve střední, západní a jižní Evropě, kromě jedné izolované lokality při Odře však chybí v celé severní Evropě, dále roste v Malé Asii, na Krymu a na Kavkaze. V Česku ho můžeme najít v nejteplejších pahorkatinách Čech i Moravy, např. v Českém středohoří, v Českém krasu, na Pálavě aj. Obsazuje především vápnité substráty, na extrémně kyselých půdách zpravidla chybí nebo zde roste jen výjimečně. Jeho stanovištěm jsou především bazifilní teplomilné doubravy (ze sv. \"Quercion pubescenti\"-\"petraeae\").\nZ jižní Moravy je také udáván blízce příbuzný druh dub jadranský (\"Quercus virgiliana\"). Taxonomickou hodnotu tohoto druhu však někteří botanici zpochybňují.\n\n\n\n"}
{"id": "114337", "url": "https://cs.wikipedia.org/wiki?curid=114337", "title": "Žanovec měchýřník", "text": "Žanovec měchýřník\n\nŽanovec měchýřník (\"Colutea arborescens\") je 1-5 metrů vysoký keř. Pochází z jižní Evropy, ve střední Evropě je často vysazován v zahradách a parcích jako okrasná dřevina. Na řadě míst České republiky zplaněl a začíná být podobně problematickou rostlinou jako trnovník akát. Zplanělý žanovec pokrývá slunná stanoviště a brání růstu přirozených druhů.\n\nJe hustě větvený, listy jsou řapíkaté. Kvete v květnu až srpnu, květy jsou žluté až načervenalé. Plody jsou podlouhlé, silně nafouklé, blanité, lysé, světle hnědé lusky. Uvnitř bývá 3 až 18 semen barvy hnědé až černohnědé. Semena jsou jedovatá pro člověka i zvířata.\n"}
{"id": "114338", "url": "https://cs.wikipedia.org/wiki?curid=114338", "title": "Bílsko (okres Olomouc)", "text": "Bílsko (okres Olomouc)\n\nObec Bílsko se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV letech 2010–2014 byla starostkou Marie Grézlová, od roku 2014 funkci vykonává Jaroslav Žák.\n\n\nV lese u obce bydlíval poustevník a postavil tu malou kapličku se zvonem. Později se seznámil s jedním lesním faunem, jehož obrátil na křesťanství a faun mu potom sloužil. Jednoho dne ale faun podkopal kapličku, a ta se propadla a poustevníka zasypala. Faun v ní prý dodnes zvoní, aby poustevníka usmířil, což lze slyšet za bezměsíčné noci před letním slunovratem.\n\n\n"}
{"id": "114339", "url": "https://cs.wikipedia.org/wiki?curid=114339", "title": "Letorost", "text": "Letorost\n\nLetorost jsou bylinné přírůstky větví, které do podzimu vyzrávají (zdřevnatějí). Zdřevnatělý letorost, z něhož opadaly listy, se nazývá výhon.\n\nLetorosty jsou velmi důležité při poznávání opadavých dřevin v období vegetačního klidu, kdy nejsou k dispozici listy. Dobrým určovacím znakem jsou pupeny. Jednotlivé dřeviny se liší jejich tvarem, barvou a jinými vlastnosti. Základním znakem je postavení pupenů, tedy zda jsou střídavé, vstřícné nebo v přeslenech. Těsně vedle pupenu se nachází jizva po opadlém listu. Její tvar a jiné charakterové vlastnosti jsou také důležité. Samozřejmě ještě existují další znaky, např. barva letorostů, přítomnost vytrvalých palistů u některých dřevin apod.\n\n\nZájemce o poznávání dřevin si v zimě může vytvořit sbírku letorostů a určování dřevin si tak lépe osvojit. Nejlépe je si připravit sololitové destičky o rozměrech papíru přibližně velikosti A4, na spodní stranu upevnit pruh tvrdého papíru, kde se později budou psát názvy. Letorosty se budou připevňovat vedle sebe gumičkami, každá větvička se připevní na dvou místech. Pro gumičku je nutné v sololitu vyvrtat dírky a provléknout ji. Na okraj destiček je dobré nalepit malý hranolek dřeva, jeden dolů a jeden nahoru. Tím nebudou ležet destičky na sobě a nedojde k poškození pupenů při manipulaci.\n\n"}
{"id": "114340", "url": "https://cs.wikipedia.org/wiki?curid=114340", "title": "Areál", "text": "Areál\n\nAreál může být:\n\n"}
{"id": "114341", "url": "https://cs.wikipedia.org/wiki?curid=114341", "title": "Slověnice", "text": "Slověnice\n\nObec Slověnice () se nachází v okrese Benešov ve Středočeském kraji, asi 15 km východně od Benešova a zhruba 6 km severně od města Vlašim. Žije zde obyvatel, čímž se řadí mezi obce s nejnižším počtem obyvatel na území České republiky. V údolí, zhruba 500 metrů jižně od obce, se na levém břehu říčky Chotýšanky nachází Slověnský mlýn.\n\nPrvní písemná zmínka o obci pochází z roku 1544.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Slověnice \"(152 obyvatel)\" byly v roce 1932 evidovány tyto živnosti a obchody: cihelna, hostinec, kovář, krejčí, mlýn, 2 obuvníci, švadlena, zednický mistr, trafika, truhlář.\n\nDopravní síť\n\nVeřejná doprava 2012\n"}
{"id": "114344", "url": "https://cs.wikipedia.org/wiki?curid=114344", "title": "Priscianus z Kaisareie", "text": "Priscianus z Kaisareie\n\nPriscianus z Kaisareie (kolem roku 500) byl římský gramatik.\n\nO životě Prisciana je známo velmi málo věcí, ví se, že narodil v Kaisarei (dnešní Alžírsko). Poměrně brzy odešel do Konstantinopole, kde působil jako učitel gramatiky.\n\n\nDále napsal několik menších spisů, které neměly velký význam.\n\n"}
{"id": "114345", "url": "https://cs.wikipedia.org/wiki?curid=114345", "title": "Dub cer", "text": "Dub cer\n\nDub cer neboli dub slovenský (\"Quercus cerris\") je strom dorůstající výšek 20–30 m. Borka je hrubě rozpukaná, letorosty silné a pýřité. Listy jsou řapíkaté, čepel je proměnlivého tvaru, na bázi je zaokrouhlená, peřenolaločná až peřenosečná, na líci tmavozelená a lesklá, na rubu světlejší a pýřitá. Zvláště mimo vegetační sezónu jsou nápadné šídlovité palisty, které neopadávají spolu s listy, ale jsou vytrvalé. Žaludy jsou přisedlé nebo krátce stopkaté. Jako jediný z našich domácích dubů má vnější stranu číšky hustě porostlou až 1 cm dlouhými šídlovitými šupinami.\n\n\nDub cer je rozšířen hlavně v JV Evropě, na Balkánském a Apeninském poloostrově. Izolované lokality se nacházejí v povodí Rýnu a Rhôny. Na sever zasahuje přirozený areál až na jižní Moravu a jižní Slovensko. V Čechách je druh nepůvodní, v minulosti byl však na vhodná místa vysázen i tam. Dub cer je teplomilná dřevina, jejím stanovištěm jsou teplomilné doubravy (sv. \"Quercion pubescenti\"-\"petraeae\"), vzácně dubohabřiny (sv. \"Carpinion\"). Dobře prospívá na písčitém substrátu. Např. v okolí Valtic na jižní Moravě můžeme vidět i rozsáhlejší monokulturní porosty dubu ceru. Přirozeně však rostl pouze v příměsi s jinými stromy.\n\n\n"}
{"id": "114346", "url": "https://cs.wikipedia.org/wiki?curid=114346", "title": "Čenkov", "text": "Čenkov\n\nČenkov je obec v okrese Příbram ve Středočeském kraji, asi 11 km severně od Příbrami. Žije zde obyvatel.\n\nPrvní písemná zmínka o obci pochází z roku 1454.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Čenkov \"(přísl. Komorsko, 654 obyvatel, průmysl železářský)\" byly v roce 1932 evidovány tyto živnosti a obchody: 2 obchody s dřívím, fotoateliér, geometr, 5 hostinců, inženýr, konsum Včela, mlýn, 3 obuvníci, pekař, 3 řezníci, sedlář, 2 obchody se smíšeným zbožím, stavební bytové družstvo, obchod se střižním zbožím, 2 trafiky, velkostatek Hořovice.\n\nV roce 1911 nebo 1912 ve zdejších železárnách pracoval pozdější jugoslávský prezident Josip Broz Tito.\n\nDopravní síť\nVeřejná doprava 2012\n\n\n"}
{"id": "114347", "url": "https://cs.wikipedia.org/wiki?curid=114347", "title": "Řimovice", "text": "Řimovice\n\nObec Řimovice se nachází v okrese Benešov, kraj Středočeský, 5 km východně od Vlašimi v nadmořské výšce 450 m. Žije zde obyvatel.\n\nV obci je otevřena hospoda a obchod, využívají se hřiště pro tenis, volejbal a košíkovou. Kromě Sboru dobrovolných hasičů zde působí také rybářský spolek.\n\nPrvní písemná zmínka o obci pochází z roku 1380.\n\nDějiny územněsprávního členění zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2012\nObcí vede cyklotrasa č. 0004 Vlašim – Řimovice – Zdislavice – Trhový Štěpánov – Zruč nad Sázavou.\n\n"}
{"id": "114350", "url": "https://cs.wikipedia.org/wiki?curid=114350", "title": "Kladruby (okres Benešov)", "text": "Kladruby (okres Benešov)\n\nObec Kladruby se nachází 6 km severovýchodně od Vlašimi v okrese Benešov, kraj Středočeský u vršku \"Kostelík\" (534 m). Vznikla z původních obcí Kladruby, Podolí a části bytové zástavby na \"Kostelíku\". Žije zde obyvatel.\n\nPrvní písemná zmínka o obci pochází z roku 1405. Jméno obce pochází od rubaných klád, ze kterých se zde stavěly domy. Ves patřila postupně mj. vladykovi Pavlovi z Římovic, Zdeňku Trčkovi z Lípy, jenž byl pánem na Vlašimi, Markvartu Stranovskému ze Sovojovic, Gabrielu Klenovskému ze Ptení a rytíři Ostrovci.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kladruby \"(přísl. Petřiny, 232 obyvatel)\" byly v roce 1932 evidovány tyto živnosti a obchody: hostinec, kovář, Spořitelní a záložní spolek pro Kladruby, trafika.\n\n\nDopravní síť\n\nVeřejná doprava 2012\n"}
{"id": "114351", "url": "https://cs.wikipedia.org/wiki?curid=114351", "title": "Kozárovice", "text": "Kozárovice\n\nObec Kozárovice () se nachází v okrese Příbram, kraj Středočeský, asi 18 km jihovýchodně od Příbrami. Žije zde obyvatel.\n\nKozárovice nemají strukturu klasické vesnice ve středních Čechách. Jsou zde spíše menší domy, než velká stavení, která byla součástí statků. Hlavní důvod může být, že zde bydleli především kameníci, kteří pracovali v okolních žulových lomech. Na návsi se nachází půvabná pozdně barokní kaple Panny Marie, postavená roku 1817. Je to jednoduchá neorientovaná stavba čtvercového půdorysu s pětiboce ukončeným kněžištěm. Zvláštností kaple je triumfální oblouk, který je u kaple této velikosti raritou. Kaple byla navržena zřejmě zmenšením některého kostela. Před kaplí jsou umístěna sloupová žulová boží muka datovaná rokem 1848. Kaple i boží muka jsou památkově chráněny.\n\nV obci je dodnes v provozu několik žulových lomů. Protože se jedná o kvalitní žulu, jsou z ní vyráběné především kostky používané na dláždění silnic nebo obrubníky. V blízkém okolí obce jsou patrné pozůstatky těžby kamene – malých i větších lomů, které zanikly a některé z nich byly zatopeny.\n\nDalší místní zajímavost je objekt kulturního domu s restaurací, bufetem, obchodem a byty, který tvoří na křižovatce komunikace vedoucí na Orlík a Zalužany jednoznačnou dominantu. Jedná se o betonovou budovu ve stylu socialistického realismu, kde se pořádají časté diskotéky.\n\nObec Kozárovice se skládá ze tří částí na třech katastrálních územích:\n\nPrvní písemná zmínka o obci pochází z roku 1152.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kozárovice \"(738 obyvatel)\" byly v roce 1932 evidovány tyto živnosti a obchody: 3 hostince, kolář, 2 kováři, krejčí, obchod s kůžemi, 7 lomů, 2 obuvníci, obchod s ovocem, pekař, 2 řezníci, 2 sadaři, 2 obchody se smíšeným zbožím, švadlena, 2 trafiky.\n\n\n\nDopravní síť\nVeřejná doprava 2012\n\nObcí vede turistická trasa Cetyně – Kozárovice – Orlík nad Vltavou.\n\n"}
{"id": "114354", "url": "https://cs.wikipedia.org/wiki?curid=114354", "title": "Čím", "text": "Čím\n\nObec Čím se nachází v okrese Příbram, kraj Středočeský, asi 15 km východně od města Dobříš. Žije zde obyvatel. Protéká jí Meredský potok, drobný levý přítok řeky Vltavy.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Čím \"(přísl. Malčany, Moráň, 340 obyvatel, četnická stanice)\" byly v roce 1932 evidovány tyto živnosti a obchody: biograf Čím, 3 cihelny, družstvo pro rozvod elektrické energie v Čími, 3 hostince, 2 kováři, 4 mlýny, 2 obuvníci, 4 rolníci, řezník, 2 obchody se smíšeným zbožím, trafika, 2 truhláři, 3 velkostatky.\n\n\nDopravní síť\nVeřejná doprava 2012\n\n\n\n"}
{"id": "114358", "url": "https://cs.wikipedia.org/wiki?curid=114358", "title": "Burdur (provincie)", "text": "Burdur (provincie)\n\nBurdurská provincie je tureckou provincií, nachází se na jihozápadě Malé Asie. Její rozloha je 7 238 km, v roce 2000 zde žilo 256 800 obyvatel. Hlavním městem provincie je Burdur.\n\nBurdurská provincie se administrativně člení na 11 distriktů:\n"}
{"id": "114359", "url": "https://cs.wikipedia.org/wiki?curid=114359", "title": "Vysoká škola podnikání a práva", "text": "Vysoká škola podnikání a práva\n\nVysoká škola podnikání a práva, a. s., (zkratka VŠPP) je soukromou vysokou školou neuniverzitního typu v Praze, Brně a Ostravě. Vznikla spojením Vysoké školy manažerské informatiky a ekonomiky Praha a Vysoké školy podnikání Ostrava. Současným rektorem je doc. Ing. Aleksandr Ključnikov, Ph.D.\n\nVysoká škola podnikání a práva vznikla v roce 2015 sloučením Vysoké školy podnikání v Ostravě (VŠP) s Vysokou školou manažerské informatiky a ekonomiky v Praze (VŠMIEP), a tím došlo k vytvoření nového subjektu Vysoké školy podnikání a práva (VŠPP).\n\nVysoká škola podnikání v Ostravě (VŠP) získala 29. května 2000 od Ministerstva školství, mládeže a tělovýchovy státní souhlas působit jako soukromá vysoká škola s akreditací pro bakalářský studijní program Ekonomika a management, studijní obor Podnikání, a to pro prezenční (denní) i kombinovanou (dálkovou) formu studia, 1. října 2000 začal první akademický rok. V roce 2001 získala akreditaci pro dva nové studijní obory prezenčního studia Informatika a internet v podnikání a Podnikání a management v obchodu. O rok později škola rozšířila studijní nabídku o obor Podnikání a management v životním prostředí. Od roku 2006 škola udělovala titul inženýr absolventům akreditovaného navazujícího magisterského studia oboru Podnikání.\n\nNa jaře 2009 škola obhájila mezinárodní certifikát udělovaný Evropskou komisí – \"Diploma Supplement Label\" (DSL). Ten je vydáván i Vysokou školou podnikání a práva zdarma každému úspěšnému absolventovi, potvrzuje srovnatelnost kvality výukového procesu na škole s evropskými standardy a obsahuje výpis zkoušek, zápočty a kredity podle ECTS systému.\n\nV roce 2010 při škole vznikl podnikatelského inkubátoru školy, který měl sloužit především začínajícím podnikatelům. V roce 2011 škola změnila logo a image školy. Logo vycházelo z motta školy a představovalo plachtu vlajkové lodi nebo také bublinu, která znázorňuje komunikaci. V roce 2012 nahradil Jiří Cieńciała 9. února ve funkci rektora Vladimíra Krajčíka, po jeho dvouletém působení v této funkci, na kterou abdikoval spolu s představenstvem školy. V tomto roce také škola předala 5000. vysokoškolský diplom. V červenci 2013 se rektor Jiří Cieńciała stal ministrem v úřednické vládě Jiřího Rusnoka. Konzultační středisko ve Dvoře Králové bylo pozměněno na informační místo, a škola otevřela nové konzultační středisko v Pardubicích pro akademický rok 2013/2014 a v roce 2014 škola otevřela nové konzultační středisko v Brně.\n\nVysoká škola manažerské informatiky, ekonomiky a práva byla soukromá vysoká škola neuniverzitního typu, fungovala jako akciová společnost. Vznikla v roce 2001 ještě pod názvem \"Vysoká škola manažerské informatiky a ekonomiky\" a státní souhlas působit jako soukromá vysoká škola vydaný MŠMT obdržela 29. ledna 2002, kdy škola čítala přibližně 15 akademických pracovníků, později měla až 120 akademických pracovníků a více než 1 700 studentů. Sídlila v městské části Praha 5, dále měla pobočky v Sokolově a Kladně.\n\nVŠMIEP měla šest kateder: informatiky, ekonomiky a financí, marketingu a managementu, práva a jazyků a doprovodných předmětů. Poskytovala vzdělávání ve dvou bakalářských studijních programech rozdělených do čtyřech oborů: Ekonomika a management (Aplikovaná informatika a Manažerská ekonomika) a Právní specializace (Právo v podnikání a Právo ve veřejné správě). V roce 2005 získala škola akreditaci pro tzv. kombinované studium a bylo možno na ní studovat i ve formě celoživotního vzdělávání.\n\nVysoká škola podnikání a práva nabízí bakalářské i navazující magisterské studium, a to jak v standardním prezenčním (zpravidla od pondělí do čtvrtka), tak v kombinovaném studiu, které probíhá jednou měsíčně vždy v pátek a sobotu. Nabízí také komplexní program celoživotního vzdělávání. Studovat je možné na výukových pracovištích v Praze, Ostravě a Brně. Výuková střediska jsou ještě umístěna v Sokolově, Pardubicích a Olomouci.\n\nStudijní program \"Ekonomika a management\" nabízí následující bakalářské obory, zakončené bakalářským titulem (Bc.):\n\nV programu \"Právní specializace\" škola nabízí bakalářské obory:\n\nV programu \"Marketingová komunikace\" škola nabízí bakalářské obory:\n\n\nKromě toho Vysoká škola podnikání a práva umožňuje během tří semestrů vystudovat obor Podnikání v bakalářském stupni všem úspěšným absolventům vyšších odborných škol s ekonomickým zaměřením. Tento typ studia je nabízen v Ostravě a v Brně.\n\nV navazujícím magisterském studijním programu o standardní délce studia dva roky jsou nabízeny studijní obory:\n\nVysoká škola podnikání a práva disponuje vlastním informačním systémem UIS (Univerzitní informační systém), ten slouží k přihlašování ke zkouškám a k zápočtům, a k závaznému potvrzení závěrečné práce na vybrané téma, v neposlední řadě slouží také jako elektronický index. Zpřístupňuje akademické obci, zaměstnancům univerzity i široké veřejnosti řadu informací.\n\nVysoká škola podnikání byla od roku 2000 zapojena do evropského programu Socrates/Erasmus. V rámci tohoto programu, inovovaného v program LLP/Erasmus, pokračovala v zahájených aktivitách a zahájila aktivity nové.\n\nVŠP měla partnery v následujících zemích:\n\nKdyž v únoru 2011 probíhaly státní závěrečné zkoušky na školy, členové zkušební komise i novináři byli upozorněni anonymním emailem na nesrovnalosti v diplomové práci Jitky Wiszczorové a tento případ se dostal do médii. V této době škola nepoužívala systém \"Thesis\", po tomto obvinění VŠP zakoupila licenci a začala používat tento systém pro odhalování plagiátů, práce zmíněné diplomantky byla podrobena analýze tímto systémem, ten však neodhalil žádnou shodu. Škola argumentovala tím, že se jedná o systém, ve který vkládají plnou důvěru, než kdyby měli údajně opsané pasáže kontrolovat přes vyhledávač Google. Vedoucím diplomové práce byl tehdejší rektor doc. RNDr. Vladimír Krajčík, Ph.D. a oponentem byl Mgr. Ing. Tomáš Tykva. Tento případ vzbudil silný mediální zájem, jelikož tato práce byla obhájena na výbornou. Členové státní komise odmítli mluvit s novináři a rektor Krajčík vykázal z budovy novináře, později vydal oficiální tiskové prohlášení.\n\n"}
{"id": "114367", "url": "https://cs.wikipedia.org/wiki?curid=114367", "title": "Çanakkale (provincie)", "text": "Çanakkale (provincie)\n\nÇanakkalská provincie je tureckou provincií, nachází se na severozápadě země, částečně zasahuje do Evropy. Rozkládá se na obou březích průlivu Dardanely. Jmenuje se podle svého hlavního města – Çanakkale.\n\nÇanakkalská provincie se administrativně člení na 12 distriktů:\n"}
{"id": "114369", "url": "https://cs.wikipedia.org/wiki?curid=114369", "title": "Ostravská univerzita", "text": "Ostravská univerzita\n\nOstravská univerzita je veřejná vysoká škola sídlící v Ostravě, založena byla roku 1991. Skládá se z šesti fakult, dvou institutů a jednoho ústavu. Poskytuje kompletní vysokoškolské vzdělání studentům v bakalářských, magisterských, navazujících magisterských a doktorských studijních programech. Univerzita nabízí vzdělání ve všech formách, tedy v prezenční, distanční i kombinované formě studia.\n\nV roce 1953 byla v Opavě otevřena \"Vyšší pedagogická škola\", která vzdělávala učitele pro 2. stupeň základních škol. Její činnost převzal v roce 1959 zřízený \"Pedagogický institut\", jehož sídlem se stala Ostrava. Roku 1964 získal tento institut statut samostatné \"Pedagogické fakulty v Ostravě\", která během čtyřletého studia vyučovala budoucí učitele pro 1. i 2. stupeň základních škol. O něco později fakulta zavedla také pětileté studium učitelů pro školy tzv. 3. stupně. Samostatná univerzita byla z této fakulty založena 28. září 1991 pod názvem „Ostravská univerzita“, pak se ale začal uvádět i dodatek „v Ostravě“. Prvním rektorem byl prof. PhDr. Jaroslav Hubáček, CSc. (1991–1995).\n\nV lednu 2012 začala připravovat sloučení s Vysokou školou báňskou – Technickou univerzitou Ostrava se záměrem stát se třetí největší univerzitou v zemi a dosáhnout statutu „výzkumné univerzity“. Sloučení mělo být dokončeno do roku 2015, název nové vysoké školy měl být určen později. VŠB-TUO ale nakonec sloučení odmítla a podpořila pouze užší vzájemnou spolupráci.\n\nVysokoškolský zákon byl v roce 2016 novelizován tak, že název školy od září téhož roku zní pouze „Ostravská univerzita“, bez dodatku označující její sídlo.\n\nFakulta byla založena 1. dubna 2008. Cílem Fakulty sociálních studií je šířit a vytvářet vědění, tedy vzdělávat a zkoumat, v sociálně vědních a zdravotně sociálních oborech. Jedná se o sociálně vědní obory, které se zabývají uplatněním teorie a výzkumu ke zlepšení kvality života lidí a rozvíjení plného potenciálu každého jednotlivce, skupin a společenství. Rolí fakulty je také aktivně sledovat a komentovat společenské dění v oblastech jejího zájmu. Činnost fakulty je založena na hodnotách a etických principech, které souvisí s její orientací na sociální obory. Těmito hodnotami jsou lidská důstojnost a respekt k lidským právům, sociální spravedlnost, soudržnost a solidarita, odbornost a profesní integrita.\n\nFakulta byla založena 1. srpna 2007. Historie Fakulty umění sahá do roku 1991, kdy byla - jako výraz potřeby umělecko-teoretického studia univerzitního typu – při Pedagogické fakultě zřízena dvě umělecky zaměřená pracoviště: Katedra výtvarné tvorby a Umělecko pedagogická katedra (UPK- hudební obor). Jejich profilace od počátku akcentovala zejména volnou tvorbu, respektive hudební interpretaci, čímž se programově vzdalovala tradičnímu pojetí kateder pedagogických fakult, připravujících absolventy v první řadě k působení na poli edukativních činností. Potvrzením tohoto směřování se v roce 2001 stala transformace obou kateder do podoby Institutu pro umělecká studia, jehož šestiletá činnost bezprostředně předcházela vzniku fakulty 1. srpna 2007. To představovalo významný krok vpřed pro rozsah studijních programů univerzity. Fakulta se stala jedinou institucí v České republice, která začala nabízet bakalářské a magisterské studium v oboru hudební umění. Jako dynamická a sebevědomá instituce, hraje dnes Fakulta umění hlavní roli při reprezentování Ostravské university před širokou veřejností.\n\nPrvotní historie Lékařské fakulty je datována rokem 1993, kdy byla na Ostravské univerzitě založena Zdravotně sociální fakulta cíleně zaměřená na vzdělávání absolventů pro zdravotnické a sociální profese.\n\nVýuka na fakultě byla zahájena v zimním semestru 1993 ve třech bakalářských studijních oborech - léčebná rehabilitace a fyzioterapie, sociálně zdravotní a geriatrická péče a obor funkční a laboratorní vyšetřování ve zdravotnictví. Od roku 1995 pak bylo zahájeno studium v magisterském oboru sociální práce se zdravotnickým profilem. Vznik Zdravotně sociální fakulty se v dalších letech ukázal být správným krokem pro vzdělávání zdravotnických a sociálních pracovníků na vysokoškolské úrovni. Vývoj ve světě toto rozhodnutí jako správné jen potvrdil - počty podobných fakult rostly a naši studenti tak měli možnost si v rámci mezinárodních studentských programů vyzkoušet studium v jiných zemích Evropské unie. Úspěšnou akreditací studijního programu Všeobecné lékařství v dubnu 2010 začíná nová éra rozvoje fakulty. V této souvislosti byla zaregistrována na MŠMT ČR změna Statutu Ostravské univerzity v Ostravě ve smyslu změny názvu Fakulty zdravotnických studií na Lékařskou fakultu Ostravské univerzity v Ostravě. Lékařská fakulta se zaměřuje na přípravu vysokoškolsky vzdělaných zdravotnických odborníků v souladu s požadavky Evropské unie.\n\nFakulta byla založena roku 1991. Historie Filozofické fakulty začíná v roce 1990, kdy děkan Pedagogické fakulty v Ostravě prof. Jaroslav Hubáček jmenoval doc. Eva Mrhačovou a prof. Lumíra Dokoupila garanty zpracování projektu Filozofické fakulty budoucí univerzity. Nově vytvořené studijní programy nacházely inspiraci v zahraničních vzorech, byly však obohaceny o cyklus Kořeny evropského myšlení, který měl odstranit mezery ve vzdělávání české mládeže v minulých desetiletích. Na sklonku léta 1990 tak vznikají první dvě nové fakulty budované Ostravské univerzity – Přírodovědecká a Filozofická, které stavěly na základech humanitních a přírodovědných oborů Pedagogické fakulty v Ostravě, konkrétně na oboru bohemistika, historie, rusistika a polonistika. Tyto doplňovaly dva obory s kratší tradicí – anglistika a germanistika.\n\nFakulta vznikla na základě zákona číslo 314/1991 Sb. sloučením Pedagogické fakulty v Ostravě s Ostravskou univerzitou. Pedagogické fakultě Ostravské univerzity náleží pevné místo mezi fakultami vysokých škol České republiky zaměřenými zejména na přípravu budoucích učitelů a pedagogických pracovníků. Základním principem jejího rozvoje jako vzdělávací instituce moderního typu je orientace směrem od kvantity ke kvalitě a naplňování vzdělávacího, výzkumného a celoživotního strategického profilu. Se zřetelem na vnější dynamické faktory je připravena flexibilně volit nové adaptační strategie dotýkající se struktury fakulty, modelu řízení vzdělávací, vědecké a tvůrčí činnosti, řízení zdrojů a personální práce.\n\nFakulta byla založena 1. října 1991. Základ pedagogické a vědecké činnosti pracovníků Přírodovědecké fakulty OU byl položen již v roce 1990, kdy na půdě tehdejší Pedagogické fakulty v Ostravě proběhlo generální výběrové řízení na obsazení míst na všechny připravované fakulty. Na Přírodovědecké fakultě OU šlo o místa na katedrách matematiky, informatiky a počítačů, fyziky, chemie, biologie a geografie. V dalších letech došlo v organizační struktuře k některým změnám, které však jen doplňovaly počáteční stav. Katedra geografie se rozdělila na katedru fyzické geografie a geoekologie a na katedru sociální geografie a regionálního rozvoje a katedra biologie změnila svůj název na katedru biologie a ekologie a pod svůj patronát převzala Botanickou zahradu.\n\nEvropský výzkumný institut sociální práce (EVIS) vznikl v roce 2007 spoluprací Fakulty sociálních studií Ostravské univerzity, Katolické univerzity Eichstätt-Ingolstadt, Univerzity Hertfordshire, Katolické univerzity Lille, Univerzity Kuopio, Univerzity v Trnavě a Katolické vysoké odborné školy Kolín nad Rýnem. Účelem EVIS je realizovat v partnerských zemích i mimo ně výzkumné projekty a vytvářet vzdělávací materiály pro studijní programy sociální práce.\n\nÚstav pro výzkum a aplikace fuzzy modelování zkoumá teoretické základy pokročilých metod zpracování informací zatížených neurčitostí a vyvíjí nástroje pro modelování systémů, pro jejichž popis jsou k dispozici informace zatížené neurčitostí.\n\nFunkcí Institutu zahraničních studií je převážně připravovat, koordinovat a organizačně zabezpečovat činnost zahraničních detašovaných pracovišť OU, podílejících se na výuce akreditovaných studijních programů OU v cizích jazycích pro zahraniční studenty.\n\nUniverzitní knihovna Ostravské univerzity (UK OU) je veřejnou knihovnou se specializovanými fondy a informačními zdroji tematicky odpovídající základní profilaci fakult. Knihovna se skládá z hlavní budovy na Bráfově ulici a z 5 fakultních studoven (filozofická, přírodovědecká, pedagogická + sociálních studií, lékařská a fakulta umění).\n\n"}
{"id": "114372", "url": "https://cs.wikipedia.org/wiki?curid=114372", "title": "Chabarovský most", "text": "Chabarovský most\n\nChabarovský most, postavený v roce 1916, je železniční most, který vede Transsibiřskou magistrálu přes řeku Amur poblíž města Chabarovsk. Se svou délkou 2590 metrů byla stavba po několik desetiletí nejdelším mostem v carském Rusku, Sovětském svazu a Eurasii. Most je dvoupodlažní, na horní mostovce je vedena silniční doprava a na dolní vede železnice.\n\nMost byl v roce 1999 rekonstruován, jeho současná podoba je zachycena na bankovce v hodnotě 5000 rublů.\n\n"}
{"id": "114376", "url": "https://cs.wikipedia.org/wiki?curid=114376", "title": "Çorum (provincie)", "text": "Çorum (provincie)\n\nÇorumská provincie je tureckou provincií, nachází se v severní části Malé Asie. Rozloha provincie činí 12 833 km, v roce 2000 zde žilo 597 65 obyvatel.\n\nNa území provincie leží Chattušaš, hlavní město Chetitské říše.\n\nÇorumská provincie se administrativně člení na 14 distriktů:\n"}
{"id": "114379", "url": "https://cs.wikipedia.org/wiki?curid=114379", "title": "Čermná ve Slezsku", "text": "Čermná ve Slezsku\n\nČermná ve Slezsku (německy \"Tschirm\") je obec v okrese Opava v Moravskoslezském kraji. Žije zde obyvatel. Dominantou obce je kostel sv. Markéty, postavený roku 1792 a obnovený v roce 1855. Před kostelem stojí socha sv. Jana Nepomuckého z roku 1853.\n\nObec Čermná byla založena za vlády Přemyslovců ve 14. století. První písemná zmínka o obci pochází z roku 1377, kdy byla přidělena k panství Horního Vikštejna, v 16. století patřila panství v Melči a v 18. století vítkovskému panství.\n\n\n"}
{"id": "114381", "url": "https://cs.wikipedia.org/wiki?curid=114381", "title": "Çankırı (provincie)", "text": "Çankırı (provincie)\n\nProvincie Çankırı je tureckou provincií, nachází se v severní části Malé Asie. Rozloha provincie činí 8 441 km, v roce 2000 zde žilo 270 355 obyvatel. Hlavním městem je Çankırı.\n\nProvincie Çankırı se administrativně člení na 12 distriktů:\n"}
{"id": "114383", "url": "https://cs.wikipedia.org/wiki?curid=114383", "title": "Štáblovice", "text": "Štáblovice\n\nObec Štáblovice (německy \"Stablowitz\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1317.\n\n\n\n\n"}
{"id": "114387", "url": "https://cs.wikipedia.org/wiki?curid=114387", "title": "Jezevec americký", "text": "Jezevec americký\n\nJezevec americký (\"Taxidea taxus\") je severoamerická šelma z čeledi lasicovitých. Spí zimním spánkem v \"lůžku\", které si vystlal listím a mechem. Někdy, když je teplý den, vstane, aby cosi pojedl.\n\nZavalité tělo je porostlé stříbřitě šedou srstí, na hlavě má jezevec americký charakteristickou černobílou kresbu. Oči a uši jsou poměrně malé. Krátké končetiny jsou opatřeny silnými drápy, které slouží k hrabání nor.\n\nTento jezevec obývá především Velké pláně, ale lze ho zahlédnout i ve Skalnatých horách a v polopouštích na jihu USA.\n\nŽiví se zejména sysly, psouny a pytlonoši, jež vyhrabává z jejich podzemních úkrytů.\n\nPodobně jako u jiných lasicovitých šelem je i pro jezevce amerického typická prodloužená (latentní) březost – přestávka ve vývoji vajíčka trvá šest měsíců. Ve vrhu bývá 3–5 mláďat.\n\nTato zvířata si hloubí nory, které mohou sahat až do hloubky 10 metrů. Asi od prosince do dubna upadají do tzv. nepravého zimního spánku – jejich tělesná teplota poklesne jen málo a častěji se probouzejí.\n\n"}
{"id": "114388", "url": "https://cs.wikipedia.org/wiki?curid=114388", "title": "Adıyaman (provincie)", "text": "Adıyaman (provincie)\n\nProvincie Adıyaman je tureckou provincií, nachází se v jižní části Malé Asie. Rozloha provincie činí 7614 km², v roce 2000 zde žilo 623 811 obyvatel.\n\nProvincie se administrativně člení na 9 distriktů:\n"}
{"id": "114393", "url": "https://cs.wikipedia.org/wiki?curid=114393", "title": "Ostravské muzeum", "text": "Ostravské muzeum\n\nOstravské muzeum sídlí na Masarykově náměstí 1 v budově ostravské Staré radnice. Historicky první ostravské muzeum vzniklo již v roce 1872 ve Slezské Ostravě. Jeho zakladatelem byl Karel Jaromír Bukovanský. Roku 1904 vzniklo tentokrát v Moravské Ostravě s podporou tehdejšího německého vedení města „Industrie- und Gewerbe Museum“ a současně také české „Průmyslové a živnostenské muzeum“. Po vzniku republiky došlo ke sloučení všech tří muzeí do jedné organizace. Ta původně sídlila v budově staré pošty, kterou ale v roce 1924 zabraly úřady města. Proto až do roku 1931 byly sbírky dočasně uloženy v budově bývalé mariánskohorské radnice. Po ukončení výstavby Nové radnice bylo muzeum 4. října 1931 slavnostně otevřeno ve Staré radnici. Dne 2. srpna 1993 se stalo majetkem statutárního města Ostravy. Sbírkové fondy v současné době čítají přes milion předmětů značné historické hodnoty. Muzeum kromě aktuálních výstav nabízí také stálé expozice.\n\n"}
{"id": "114398", "url": "https://cs.wikipedia.org/wiki?curid=114398", "title": "Niğde (provincie)", "text": "Niğde (provincie)\n\nNiğdská provincie je tureckou provincií, nachází se ve střední Anatolii. Rozloha provincie činí 7 318 km, v roce 2000 zde žilo 348 081 obyvatel. Hlavním městem provincie je Niğde.\n\nNiğdská provincie se administrativně člení na 6 distriktů:\n"}
{"id": "114399", "url": "https://cs.wikipedia.org/wiki?curid=114399", "title": "Amasya (provincie)", "text": "Amasya (provincie)\n\nAmasyjská provincie je tureckou provincií, nachází se v severní části Malé Asie. Rozloha provincie činí 5731 km², v roce 2005 zde žilo 355 114 obyvatel. Hlavním městem provincie je Amasya.\n\nAdıyamanská provincie se administrativně člení na 7 distriktů:\n"}
{"id": "114401", "url": "https://cs.wikipedia.org/wiki?curid=114401", "title": "Bayburt (provincie)", "text": "Bayburt (provincie)\n\nBayburtská provincie je tureckou provincií, nachází se v severovýchodní části Malé Asie. Rozloha provincie činí 4 043 km, v roce 2010 zde žilo 74 412 obyvatel, což z ní dělá nejméně lidnatou tureckou provincii. Hlavním městem provincie je Bayburt.\n\nBayburtská provincie se administrativně člení na 3 distrikty:\n\n"}
{"id": "114404", "url": "https://cs.wikipedia.org/wiki?curid=114404", "title": "Bolu (provincie)", "text": "Bolu (provincie)\n\nBolská provincie je tureckou provincií, nachází se v severozápadní části Malé Asie. Rozloha provincie činí 10 716 km, v roce 2005 zde žilo 265 139 obyvatel. Hlavním městem provincie je Bolu.\n\nBolská provincie se administrativně člení na 9 distriktů:\n"}
{"id": "114405", "url": "https://cs.wikipedia.org/wiki?curid=114405", "title": "GP2X", "text": "GP2X\n\nGP2X je herní konzole a přehrávač multimédií (videa, hudby…) založená na open source operačním systému Linux. Výrobcem tohoto zařízení je GamePark Holdings z Jižní Koreje. Tato konzole je nástupcem GP32.\n\n26. srpna 2008 byl oznámen nástupce GP2X Wiz.\n\nGP2X byla uvedena na trh 10. listopadu 2005 v Jižní Koreji. Byla navržena tak, aby zastala roli nejen kapesní herní konzole, ale také multimediálního přehrávače (filmů, hudby, fotografií). Je založena na otevřené architektuře, umožňující komukoliv vyvíjet hry pro tuto konzoli bez potřeby platit za nákladné vývojářské kity či licence. Návrh konzole počítá s budoucím vylepšováním formou aktualizací firmware, jedná se například o podporu dalších souborových formátů, přidání nových vlastností, vývoj a opravy otevřeného operačního systému, apod.\n\nGP2X dokáže emulovat mnoho konkurenčních herních konzolí, stejně jako řadu arkádových systémů (výčet následuje níže). Emulaci umožňují řádově výkonnější procesory, než jakými disponovaly zmíněné emulované konzole. Existuje dokonce možnost emulovat herní systémy PlayStation a Game Boy Advance, přesto že má GP2X méně ovládacích prvků než standardní ovladač konzole PlayStation. Je však třeba zmínit, že GP2X není příliš úspěšná v emulaci 3D her, protože postrádá 3D akcelerátor. Tato skutečnost ji předurčuje prozatím spíše pro 2D hry.\n\nGP2X disponuje už v základní konfiguraci rozsáhlou podporou různých multimediálních formátů (DivX, XviD, MP3, Ogg Vorbis) a protože je použitý přehrávač open-source, existuje snadný způsob, jak podporu formátů ještě dále rozšířit (například o SPC, NSF, GBS, GYM, a VGM). GP2X také podporuje několik standardních obrázkových formátů (JPEG, PNG a GIF).\n\nGP2X je schopen emulovat mnoho různých herních konzolí, počítačů a operačních systémů (tj. provozovat aplikace a hry pro ně určené). Následuje jejich seznam:\n\n\n\n\n"}
{"id": "114406", "url": "https://cs.wikipedia.org/wiki?curid=114406", "title": "Elâzığ (provincie)", "text": "Elâzığ (provincie)\n\nProvincie Elâzığ je tureckou provincií, která se nachází ve východní části Malé Asie a regionu Východní Anatolie. Rozloha provincie činí 9 281 km, v roce 2000 zde žilo 596 616 obyvatel. Hlavním městem provincie je Elâzığ. V provincii pramení řeka Eufrat.\n\nProvincie se administrativně člení na 11 distriktů:\n"}
{"id": "114408", "url": "https://cs.wikipedia.org/wiki?curid=114408", "title": "Mersin (provincie)", "text": "Mersin (provincie)\n\nMersinská provincie je tureckou provincií, nachází se na pobřeží Středozemního moře. Rozloha provincie činí 15 737 km, v roce 2000 zde žilo 2 275 568 obyvatel. Hlavním městem provincie je Mersin.\n\nMersinská provincie se administrativně člení na 10 distriktů:\n"}
{"id": "114409", "url": "https://cs.wikipedia.org/wiki?curid=114409", "title": "Afyonkarahisar (provincie)", "text": "Afyonkarahisar (provincie)\n\nProvincie Afyonkarahisar (někdy též nazývaná Afyon) je tureckou provincií, nacházející se v západní části Malé Asie. Hlavním městem provincie je Afyonkarahisar.\n\nProvincie Afyonkarahisar se administrativně člení na 10 distriktů:\n"}
{"id": "114415", "url": "https://cs.wikipedia.org/wiki?curid=114415", "title": "Ordu (provincie)", "text": "Ordu (provincie)\n\nOrduská provincie je tureckou provincií, nachází se v severovýchodní části Malé Asie. Rozloha provincie činí 5 963 km, v roce 2000 zde žilo 855 765 obyvatel. Hlavním městem provincie je Ordu.\n\nOrduská provincie se administrativně člení na 19 distriktů:\n"}
{"id": "114419", "url": "https://cs.wikipedia.org/wiki?curid=114419", "title": "Tchoř černonohý", "text": "Tchoř černonohý\n\nTchoř černonohý (\"Mustela nigripes\") je ohrožená šelma z čeledi lasicovitých. Jeho domovem byly severoamerické Velké pláně.\n\nJe považován za nejvzácnějšího severoamerického savce, v roce 1985 přežívalo jen 31 jedinců (někdy se uvádí pouhých 18). Stalo se tak v důsledku hubení psounů, kteří jsou jeho hlavní potravou, a jejichž nory mu slouží jako úkryt. Poslední žijící zvířata byla odchycena a chována v zajetí. Roku 1994 bylo v Národním parku Badlands vypuštěno 36 jedinců, v následujících letech bylo několik stovek tchořů přemístěno do psouních kolonií nacházejících se na chráněných územích. V roce 2007 existovalo v přírodě 650 kusů těchto tchořů.\nV současnosti žijí v sedmi zoologických zahradách, v severovýchodní Montaně, západní Jižní Dakotě a v jihovýchodním Wyomingu.\nPřežití tchoře černonohého je předmětem diskusí mezi ochranáři a zemědělci , jak by měly být využity a spravovány severoamerické prérie. Ekosystém prérií je velmi citlivý a vyvážené soužití predátorů s kořistí velmi křehké. Populace predátorů kolísá v závislosti na podnebí i místních podmínkách a pochopitelně i podle osudových zásahů člověka. Tchoř černonohý stál na pokraji vyhynutí několikrát. Jeho existence je závislá na dostatku psounů prériových, kteří tvoří 90 % jeho jídelníčku. Pokles početnosti psounů je důsledkem pronásledování ze strany chovatelů dobytka, kteří je tradičně považují za nebezpečná zvířata, jež škodí na pastvinách. Nesčetné vyhlazovací akce namířené proti psounům vedly nevyhnutelně také k poklesu počtu tchořů, kteří na obdělávaných polích a pastvinách nenacházejí dostatek jiné potravy. Původně se tchoři vyskytovali od Kanady po Texas a Arizonu, ale dnes jim zůstala jen 2 % původního biotopu, jež jsou navíc rozdrobena na nepatrné plochy, oddělené obrovskými lány polí a městy. Pro tchoře je jejich překonávání při hledání potravy příliš nebezpečné nebo přímo nemožné. Kromě toho tchoři doplatili na lov a trávení. V šedesátých letech 20. století byl považován takřka za vyhubeného, a byl zahájen program chovu a rozmnožení v lidské péči a pozdějšího navrácení do přírody. První skupiny zvířat uhynuly v důsledku psinky, kterou přenášejí domácí zvířata. Následoval další odchyt a odchov 50 tchořů, jež byli vráceni k volně žijící populaci. Ta stále přežívá v sedmi chráněných oblastech. Tchoř černonohý je noční samotář. Samec se od samice liší hlavně větší velikostí. Dospělí jedinci dosahují průměrné délky 60–63 cm i s ocasem.\n\n"}
{"id": "114421", "url": "https://cs.wikipedia.org/wiki?curid=114421", "title": "Tokat (provincie)", "text": "Tokat (provincie)\n\nTokatská provincie je tureckou provincií, nachází se v severní části Malé Asie. Rozloha provincie činí 9 912 km, v roce 2000 zde žilo 828 027 obyvatel. Hlavním městem provincie je Tokat.\n\nTokatská provincie se administrativně člení na 12 distriktů:\n"}
{"id": "114422", "url": "https://cs.wikipedia.org/wiki?curid=114422", "title": "Uşak (provincie)", "text": "Uşak (provincie)\n\nUşacká provincie je tureckou provincií, nachází se v západní části Malé Asie. Rozloha provincie činí 5341 km², v roce 2000 zde žilo 322 313 obyvatel. Hlavním městem provincie je Uşak.\n\nUşacká provincie se administrativně člení na 6 distriktů:\n"}
{"id": "114423", "url": "https://cs.wikipedia.org/wiki?curid=114423", "title": "Yalova (provincie)", "text": "Yalova (provincie)\n\nYalovská provincie je tureckou provincií, nachází se v jihovýchodní části Malé Asie. Rozloha provincie činí 403 km, v roce 2000 zde žilo 185 593 obyvatel. Hlavním městem provincie je Yalova.\n\nYalovská provincie se administrativně člení na 6 distriktů:\n"}
{"id": "114424", "url": "https://cs.wikipedia.org/wiki?curid=114424", "title": "Diyarbakır (provincie)", "text": "Diyarbakır (provincie)\n\nDiyarbakırská provincie je tureckou provincií, nachází se v jihovýchodní části Malé Asie. Rozloha provincie činí 15 355 km, v roce 2000 zde žilo 1 470 918 obyvatel. Hlavním městem provincie je Diyarbakır.\n\nDiyarbakırská provincie se administrativně člení na 14 distriktů:\n"}
{"id": "114429", "url": "https://cs.wikipedia.org/wiki?curid=114429", "title": "Eritrejská vlajka", "text": "Eritrejská vlajka\n\nVlajka Eritreje byla přijata 5. prosince 1995. Skládá se ze tří trojúhelníků. Zelený pravoúhlý trojúhelník umístěný v horním vlajícím cípu symbolizuje plodnost země, modrý pravoúhlý trojúhelník v dolním vlajícím cípu značí oceán. Červený žerďový rovnoramenný trojúhelník s vrcholem ve středu vlajícího okraje připomíná krev prolitou v boji za nezávislost. V těžišti červeného trojúhelníka je umístěna olivová větev obklopená věncem 14 olivových listů na každé straně.\n\n"}
{"id": "114430", "url": "https://cs.wikipedia.org/wiki?curid=114430", "title": "Fidžijská vlajka", "text": "Fidžijská vlajka\n\nVlajka Fidži byla přijata 10. října 1970. Má podobu světle modrého obdélníku o poměru 1:2 s Union Jackem v kantonu a štítem státního znaku ve vlající části.\n\nSvětle modrá barva byla zvolena, pro odlišení od vlajek Austrálie a Nového Zélandu. Ve štítu jsou zemědělské produkty významné pro ekonomiku země a Union Jack symbolizuje tradiční spojení se Spojeným královstvím.\n\nExistují podstatné snahy o změnu vlajky.\n\nFidžijský prezident užívá od roku 2000 svou vlajku např. na svém automobilu. Jedná se o tmavě modrý list o poměru 3:5, se žlutou konturou úplného státního znaku. Pod znakem je kontura lana s velrybím zubem (tzv. \"tabua\"), což je velmi cenný, tradiční symbol, považovaný za \"posvátné pouto mezi dvěma stranami\" a používá se při sporech jako symbol míru.\n\nOsamocené souostroví 322 ostrovů vulkanického nebo korálového původu bylo osídleno již ve 2. století Melanésany z jihovýchodní Asie. Roku 1774 je navštívil James Cook. Roku 1827 je prozkoumal Jules Dumont d'Urville. Prvními vlajkami vyvěšovanými na ostrovech byly červené vlajky s bílými holubicemi míru, dovezené roku 1835 britskými misionáři (není obrázek). Pod vlivem těchto vlajek byly roku 1862 zavedeny vlajky domorodého státu Bau. Státní vlajka byla tvořena žlutým listem o poměru 3:4 s uprostřed umístěným znakem. Znak byl tvořen červeným štítem s bílou holubicí míru s olivovou ratolestí v zobáku. Za štítem byly zkřížené domorodé oštěpy, nad ním královská koruna a kolem stuha s černým nápisem (není obrázek). Národní vlajka (o poměru 2:3) byla tvořena dvěma svislými pruhy (bílým a modrým) se samotným červeným štítem s bílou holubicí (není obrázek, ale podobná vlajka byla zavedena roku 1871).\n\nDle jiných zdrojů byl vlajkou Bau ještě před rokem 1865 tmavomodrý list o poměru 2:3 s uprostřed umístěnou bílou (menší) pěticípou hvězdou uprostřed (není obrázek).\n\n8. května 1865 byla vyhlášena Konfederace nezávislých vládců Fidži. Vlajka o poměru 2:3 vycházela z vlajky Bau, pouze modrá barva listu byla světlejší a hvězda větší.\n\nPo střetech mezi domorodými vládci konfederace v roce 1867 zanikla a vznikly dva nezávislé státy: Království Bau a Konfederace Lau. Vlajka Království Bau byla zavedena května 1867 a byl to tmavomodrý list o poměru 2:3. Při dolním okraji byla zobrazena polovina žlutého slunce se třiceti paprsky (zobrazeno patnáct). V horním rohu pak byla žlutočervená královská koruna. Konfederace Lau vznikla 13. února 1867. Vlajka, zřetelně inspirovaná vlajkou Tonžského království byla zavedena až 15. února 1869. Tvořili ji dva vodorovné pruhy, bílý a červený. V horním rohu (v bílém pruhu) byl volný červený kříž.\n\n5. června 1871 vzniklo za podpory Britů Království Fidži. První státní vlajka Fidži byla již zmiňovaná vlajka, inspirovaná misionářskými vlajkami z roku 1835, se dvěma svislými pruhy, bílým a světle modrým, v jejímž středu byl červený štít s bílou holubicí, která měla v zobáku zelenou (nebo žlutou) olivovou ratolest.\n\n10. října 1874 bylo Fidži prohlášeno britskou korunní kolonií a byla zavedena britská vlajka.\n\nV roce 1877 byla zavedena vlajka Britské korunní kolonie Fidži. Jednalo se o britskou modrou státní námořní (služební) vlajku s vlakovým emblémem Fidži v bílém kruhu ve vlající části. Emblém byl tvořen v bílém kruhu umístěným světle modrým štítem s mořskou hladinou a mořskou pannou držící zelenou větvičku v jedné a žluté zrcadlo v druhé ruce. Za štítem jsou dva zkřížené domorodé oštěpy, celý znak je orámován zelenou vavřínovou ratolestí (není obrázek).\n\nPro složitost vlajkového emblému (složitá výroba státní pečetě) navrhl koloniální úřad v roce 1882 jednodušší emblém a požádal britské ministerstvo námořnictva o změnu. V roce 1883 byla změna schválena. V bílém kruhu na vlajce byl po změně jen žlutý anglický lev stojící na žluté Tudorovské koruně s modrým sametem. Pod korunou byl černý nápis \"FIJI\" (není obrázek).\n\nV roce 1903 byla koruna nahrazena korunou sv. Eduarda a upraven nápis \"FIJI\" (drobnější a zdobnější písmo) (není obrázek).\n\n4. července 1908 udělil britský král Eduard VII. ostrovům nový znak a byla zavedena nová vlajka, resp. změněn vlajkový emblém. Ten tvořil menší stříbrný štít, který drží dva štítonoši: melanéští bojovníci s tradičními zbraněmi. Štít byl rozdělen svatojiřským červeným křížem na čtyři pole: první obsahovalo tři zelené stvoly cukrové třtiny, druhé zelenou kokosovou palmu, třetí stříbrnou holubici s olivovou snítkou v zobáku a čtvrtá obsahovala žlutý trs banánů. V hlavě štítu byl žlutý anglický lev držící hnědý kakaový bob. Nad štítem byla stříbrnočervená točenice, nad ní pak místní loď. Pod štítem byla růžovostříbrná, zlatě podšitá stuha s nápisem \"Rere vaka na kalou ka doka na Tui\" (\"Měj strach před Bohem a úctu ke králi\"). Na obrázku je nápis mírně pozměněný: \"Rerevaka na Kalou ka doka na Tui\".\n\n8. května 1924 informoval fidžijský guvernér sir Cecil Hunter-Rodwell koloniální úřad o vydání nařízení o změně vlajky (č.j. ADM 116/1847B). Z emblému byl vypuštěn bílý kruh.\n\nV roce 1965 získalo Fidži omezenou vnitřní autonomii (vlajka změněna nebyla) a 10. října 1970 byla vyhlášena nezávislost (se statusem dominia. Vlajkou se stala modifikace britské modré služební vlajky, se světlejší modrou barvou, která platí dodnes, i přes několikero změn názvu státu: \"Nezávislá republika Fidži\" (6. října 1987, \"Nezávislá demokratická republika Fidži\" (25. července 1990, \"Republika Fidži\" (27. července 1998).\n\nZatímco část obyvatel žádá odstranění Union Jacku jakožto symbolu britské koloniální nadvlády, jiní si přejí jeho uchování s odkazem na historickou kontinuitu. Někteří si také přejí návrat kompletního znaku na vlajku.\n\nFidžijský předseda vlády Frank Bainimarama požaduje, aby z vlajky zmizel odkaz na koloniální minulost Fidži. Jeden z návrhů byla bledě modrá vlajka s bílou ulitou hřebenatky uprostřed.\n\nDne 3. února 2015 vyhlásil premiér Josaia Voreqe (Frank) Bainimarama nahrazení fidžijské vlajky v celostátní soutěži s cílem přijetí nové vlajky 10. října 2015, v den 45. výročí nezávislosti na Velké Británii. 9. června 2015 bylo vybráno do užšího výběru z více než dvou tisíc návrhů 23 návrhů, které budou dále posuzovány.\n\nDne 24. prosince 2015 fidžijská vláda oznámila, že opět odloží rozhodnutí o nové vlajce země o další dva měsíce do konce února 2016. V prohlášení vláda uvedla, že obdržela nové návrhy. Dále bylo oznámeno, že pět návrhů bylo vybráno prostřednictvím úřadu předsedy vlády v březnu 2016, veřejnost pak má tři měsíce na vybrání. Vláda také uvedla, že očekává novou vlajku dne 1. července 2016 a že bude vyvěšena na Den ústavy (nový státní svátek oslavující ústavu Fidži), 7. září 2017.\n\nV srpnu 2016 premiér vydal prohlášení o odkladu zavedení nové vlajky. V něm uvádí, že finanční prostředky potřebné ke změně vlajky bude vhodnější vynaložit na obnovu ostrova po únorovém cyklónu Winston, který si vyžádal 44 životů a připravil desítky tisíc lidí o domov. Svou roli také sehrála první zlatá olympijská medaile pro Fidži, jejíž oslavy jsou nepřímo spojeny právě se stávající vlajkou.\n\nFidži je administrativně rozděleno na čtyři správní oblasti (divisions) a jednu dependenci (dependency). Vlajku užívá (či užívala) pouze dependence Rotuma.\n\n\n"}
{"id": "114434", "url": "https://cs.wikipedia.org/wiki?curid=114434", "title": "Violka", "text": "Violka\n\nViolka (\"Viola\" L.) je rod jednoletých až vytrvalých bylin. Listy jsou řapíkaté. Květy jsou někdy rozlišeny na chasmogamické (s barevnými korunami a jsou opylovány hmyzem a kleistogamické (zakrnělé, zelenavé, s autogamií) nebo nejsou rozlišeny. Kališní lístky jsou štítovité, jejich přední část je čárkovitě trojúhelníkovitá, zadní část za místem přirůstání tvoří kališní přívěsek. Dolní korunní lístek vybíhá v ostruhu. Plodem je tobolka. Semena často mají masíčko, které slouží pro myrmekochorii (semena rozšiřována mravenci).\n\nAsi 450 druhů je rozšířeno po celé Zemi, v tropech jen v horách. V České republice roste ve volné přírodě asi 25-30 druhů. Opylení hmyzem nebo samoopylení, semena rozšiřována mravenci.\n\nJedná se v lidové mluvě o klasické „fialky“. Barva květů modrá až fialová, vzácně bílá. Postranní korunní lístky směřují šikmo dolů, kleistogamické květy se vytvářejí.\n\nListy jsou jen v přízemní růžici, lodyha se nevytváří.\n\n\nRostliny vytvářejí olistěnou květonosnou lodyhu. Přízemní růžice listů přítomna nebo chybí.\n\n\nPřízemní růžice listů přítomna. V současnosti je možné na území České republiky vidět jen violku bahenní, což je snadno poznatelný druh.\n\n\nJediný uvedený druh violka močálová už nebyl na území České republiky přes 150 let nalezen a i tehdejší údaje jsou pochybné.\n\n\nPalisty drobné, nečleněné a nejsou podobné listům. Koruna větš. žlutá. V České republice jen 1 bez problému poznatelný druh.\n\n\nJedná se v lidové mluvě o „macešky“. Jednoleté nebo vytrvalé byliny s velkými často členěnými palisty. Koruna obsahuje alespoň zčásti žlutou barvu, postranní korunní lístky směřují šikmo nahoru.\n\n\nViolky patří k rostlinám, které se velmi často kříží. V některých případech mohou být kříženci častější než rodiče a s rodiči se zpětně kříží, tedy vytvářejí tzv. hybridní roje. Kříží se však jen druhy v rámci jednotlivých skupin, tedy subcekcí v rámci sect. \"Viola\", jinde sekcí.\n\n\n\n \n"}
{"id": "114438", "url": "https://cs.wikipedia.org/wiki?curid=114438", "title": "Dobroslavice", "text": "Dobroslavice\n\nObec Dobroslavice (německy \"Dobroslawitz\") se nachází v okrese Opava v Moravskoslezském kraji. Žije zde obyvatel.\n\nDobroslavice se nacházejí pět km jihozápadně od Hlučína. Sousedí na severu s vesnicí Jilešovice, na východě s Děhylovem, na jihu s Plesnou, jihozápadně s Velkou Polomí a na severozápadě s Hájem ve Slezsku. Dobroslavicemi protéká řeka Opava, Děhylovský potok a Plesenský potok. V katastru obce je Poštovní rybník, dnes přírodní rezervace, Komorový rybník a část Hlučínského jezera (také Štěrkovna), které vzniklo v důsledku těžby štěrku. Nejvyšším bodem Dobroslavic je vrchol ve výšce 347 m n. m. (Kobylí kopec, kóta 347) západně od obce, známější je kopec Končina s 340 m n. m. v jižní části obce. Nejnižší část se nachází v blízkosti řeky Opavy v oblasti Rybárna (220 m n. m.).\n\nDobroslavicemi v severní části vede železnice 321 Opava východ – Ostrava-Svinov, dostupná zastávka je Děhylov nebo Jilešovice.\n\nObcí vede silnice III. třídy 4673 (ulice Slezská) z Děhylova do Háje ve Slezsku a III/4678 z Dobroslavic do Háje ve Slezsku. Z Plesné lze dojet po komunikaci IV/46614 (Dobroslavická). Autobusovou dopravu zajišťuje společnost ARRIVA MORAVA a.s.\n\nZ cyklotras Dobroslavicemi prochází číslo 6200 Radegast Slezsko, okrajově č. 6128 (Děhylov – Háj ve Slezsku) a trasa č. 55. Obcí prochází také zelená turistická značka. U zámeckého parku je výchozí bod žluté turistické trasy.\n\nJiž v roce 1743 byla umístěna do hospodářských budov samostatná poštovní stanice. Přes Dobroslavice vedla poštovní doprava do Vídně. V současné době je nejbližší poštovní úřad v Děhylově.\n\nPrvní písemná zmínka o obci pochází z roku 1377. Od roku 1424 vlastnili panství Falklové z Čochendorfu, kterým patřilo do 16. století. Za jejich vlády zde byla postavena tvrz, první zmínky o ní jsou z roku 1517, kdy ji Dětoch z Čochendorfu se vsí a dvorem a dvěma vesnicemi Plesnou a Pustkovcem postoupil Jindřichovi z Děhylova. Tato tvrz byla v roce 1577 přestavěna na renesanční zámek Albertem z Vrbna. Součástí zámku byl rozsáhlý statek, mlýn, rybník (Dobroslavický) a hájenka. Dále zde byl panský dvůr s ovčínem, pivovarem a lihovarem. Následujícími majiteli byli Tvorkovští z Kravař, Bruntálští z Vrbna, pánové z Choltic, Cikáni ze Slupska a rod Giannini z Itálie. V roce 1860 panství získali hrabata Wilczkové, kteří jej vlastnili až do zániku v roce 1945. Poslední majitel byl Johann Nepomuk (Hans) hrabě Wilczek (1884 – 1968).\n\nPo Mnichovské dohodě v roce 1938 byly Dobroslavice připojeny k německé říši do okresu Bílovec (Wagstadt). Během osvobozovacích bojů byla obec z 80 % zničena, zámek vyhořel. Při obnově obce pomáhalo patronátní město Přerov. V roce 1976 byla obec součástí města Hlučína. Od roku 1992 je opět samostatná.\n\nV roce 1894 se obecní zastupitelstvo rozhodlo postavit obecní dům za více jak 2 500 zlatých. V obecním domě měla být obecní kancelář, nemocnice, umrlčí komora, hasičská zbrojnice, šatlava a kaple. Stavba byla zahájená až v roce 1896 a provedl ji Emil Hanke z Klimkovic. V současné době tvoří objekt kaple, dále jsou ve dvou místnostech kanceláře obecního úřadu. V dolní části, kde byla šatlava a hasičský sklad, byla po válce mlékárna a dnes (2015) je zde moštárna.\n\nObecní úřad se nyní nachází v objektu na Slezské ulici 260/3A, který byl postaven v roce 2013. Autory projektu jsou Lubomír Dehner a Ondřej Kubesa z Opavského ateliéru STUDIO-D. Náklady na stavbu činily 7 000 000 Kč.\n\nŠkola byla postavena v letech 1889 – 1890 a otevřena byla 4. září 1890 jako jednotřídka. V roce 1911 byla rozšířena na dvoutřídku a budova školy dostala druhé podlaží. V roce 1912 se zde učilo 110 žáků. V letech 1945 – 1946 byla výuka prováděna v nepoškozených prostorech zámku. V roce 1995 byla škola rekonstruována a slouží k výuce 4. a 5. ročníků z obcí Děhylov a Dobroslavice. Děti 1. – 3. ročníku navštěvují školu v Děhylově. V budově školy je pobočka Základní umělecké školy.\n\nMateřská školka byla založena v roce 1953.\nJeden z velkých požárů byl v roce 1638, kdy byla zničena celá vesnice včetně dvora.\n\nSbor dobrovolných hasičů (SDH) v Dobroslavicích byl založen 24. července 1892. V témže roce byla zakoupena stříkačka čtyřkolová dvouproudní u firmy R. A. Smekal a výzbroj pro 30 mužů. V roce 1893 byla stříkačka vysvěcena za přítomnosti Elišky hraběnky Wilczkové-Kinské, kmotřenky hasičského sboru. V dolní části obecního domu vedle šatlavy bylo i hasičské skladiště. V roce 1897 se dobroslavičtí hasiči stali členy \"Hasičské župní jednoty Hrabyňské\". V roce 1931 se konala v Dobroslavicích velká hasičská slavnost župy Hrabyňské a v červnu 1936 byl zde pořádán župní sjezd.\n\nBěhem osvobozovacích bojů byl majetek, kromě stříkačky, která byla jen poškozena, zničen. Výstavbu v poválečných letech podporovalo patronátní město Přerov. V roce 1945 byla zakoupena od Vítkovických železáren motorová stříkačka PPS 8. Výzbroj a výstroj byla uložena v garáži dvoru hraběte Wilczka. Po konfiskaci jeho majetku garáž byla garáž upravena na požární zbrojnici. Do užívání byla předána v roce 1951. V roce 1946 patronátní město poskytlo věcný dar ve výši 22 290,- Kč. V roce 1958 hasičský sbor obdržel první auto Bedford QLR, které bylo v roce 1962 nahrazeno vozem Tatra 805. V roce 1972 bylo dodáno závodním požárním útvarem Nové Hutě speciální vozidlo Praga RN. Stará technika byla nahrazena v roce 1984 vozidlem Škoda 706 RTHP CAS 25. V roce 1997 jednotka zasahovala při likvidaci následků povodní v koksovně Šverma. V roce 2000 byl vysvěcen nový prapor SDH Dobroslavice. V roce 2002 byl sbor oceněn Čestnou medailí HZS ČR. V roce 2010 SDH Dobroslavice opět pomáhal při likvidaci následků povodní. V roce 2011 bylo zakoupeno vozidlo CAS K25 Liaz 101.860. V hasičské zbrojnici musel být zvýšen strop a rozšířena výjezdová vrata.\n\nTJ Sokol Dobroslavice byl založen v roce 1928. Jeho součástí je oddíl kopané, kuželkářské družstvo, tenisové družstvo, stolní tenisové družstvo. Pro sportovní vyžití jsou v obci tenisové kurty, kuželna se závodní dráhou, fotbalové hřiště a víceúčelové hřiště, které se v zimě mění na ledovou plochu pro bruslaře. Tenisové kurty se nacházejí v zámeckém parku. Fotbalový tým skončil po podzimu 2016/17 na prvním místě v okresním soutěži III. třídy sk. A. Pro stolní tenis se využívá kulturní dům, který je využíván i k jiné sportovní činnosti (jóga, aerobik).\n\nKaždý rok vede obcí trasa cyklistického závodu Velkopolomské okruhy.\n\nŽije zde profesionální, extraligový rozhodčí Robin Šír.\n\n\nMuzeum porcelánových panenek bylo otevřeno v roce 2010. Je zde sbírka 500 porcelánových panenek, k vidění jsou i dobová kamna, kočárky, psací stroje a další. Nejmenší panenka měří 3 cm, největší 115 cm. Panenky byly zapůjčeny a vystavovány např. v Muzeu Hlučínska, v zámku v Kravařích nebo v Muzeu hraček v Ostravě.\n\n\n"}
{"id": "114441", "url": "https://cs.wikipedia.org/wiki?curid=114441", "title": "Dolní Hbity", "text": "Dolní Hbity\n\nObec Dolní Hbity se nachází v¨ okrese Příbram ve Středočeském kraji, asi 14 km východně od Příbrami. Žije zde obyvatel.\n\nObec Dolní Hbity se skládá z osmi místních částí na šesti katastrálních územích:\n\n\nPrvní písemná zpráva je z roku 1325, kdy český král Jan Lucemburský prodával kamýcké lovčí lesy a přilehlými vesnicemi panu Heřmanovi z Miličína.\n\nV Dolních Hbitech se udržuje pověst o tom, že český král Karel IV. v těchto místech na lovu zabloudil a protože zde chybil, nechal zde postavit kapličku a toto místo nazval Chybity. I když je tato historka zřejmě nepravdivá, existuje zde jedna zajímavost. Král Karel IV., za doby své vlády osobně jmenoval třikrát kněze pro dolnohbitskou faru. Tento doložený fakt je v našich dějinách ojedinělý a znamená to, že musel mít ke zdejšímu kraji určitý vztah.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dolní Hbity \"(225 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, cihelna, 3 hostince, kapelník, kolář, obchod s kůží, 2 mlýny, 2 obuvníci, porodní asistentka, 2 rolníci, 3 řezníci, 2 obchody se smíšeným zbožím, Spořitelní a záložní spolek pro farní osadu Dolno-Hbitskou, obchod se střižním zbožím, švadlena, trafika, 2 truhláři.\n\nV obci Luhy \"(přísl. Třtí, 450 obyvatel, samostatná obec se později stala součástí Dolních Hbitů)\" byly v roce 1932 evidovány tyto živnosti a obchody: cihelna, 3 hostince, kovář, krejčí, 2 žulové lomy, mlýn, obuvník, obchod s lahvovým pivem, punčochář, 7 rolníků, 6 obchodů se smíšeným zbožím, 2 trafiky, 2 trhovci.\n\nV obci Nepřejov \"(přísl. Horní Líšnice, Kaliště, 318 obyvatel, samostatná obec se později stala součástí Dolních Hbitů)\" byly v roce 1932 evidovány tyto živnosti a obchody: 2 hostince, kolář, krejčí, 2 mlýny, pila, 2 obchody s lahvovým pivem, 13 rolníků, 2 obchody se smíšeným zbožím, trafika.\n\n\nJiž v roce 1920 byly v dolnohbitském kostele umístěny dvě mramorové desky, na kterých jsou vyryta jména občanů přímo z Dolních Hbit a z okolních vesnic, kteří zahynuli na bojištích první světové války v letech 1914–1918. V roce 1936 byl přímo v centru obce postaven kamenný pomník, na kterém jsou připevněny kovové desky se seznamy 67 jmen padlých podle jednotlivých obcí.\n\nDolní Hbity – 13 osob, Luhy – 10 osob, Větrov – 9 osob, Jablonná – 9 osob, Horní Hbity – 8 osob, Káciň – 7 osob, Jelence – 5 osob, Líšnice – 4 osoby, Nepřejov – 2 osoby.\n\nVe spodní části pomníku je dodatek: „Památce našich kamarádů věnují příslušníci polního pluku č. 102.“\n\nPůvodní socha sv. Jana Nepomuckého byla vyrobena v roce 1903 v Rožmitále a postavena přímo na návsi. Nestála však na kamenném podstavci, okolo bylo pouze dřevěné oplocení. V roce 1942 bylo rozhodnuto provést její generální opravu. Plán na pomník dodal architekt Petr Flenyko z Prahy, kámen byl dodán z lomu patřícího katolické církvi, jednotlivé kvádry zhotovil Jaroslav Kříž ze Zduchovic, vlastní stavbu z kamenných bloků provedli Josef Chmelař, Rudolf Vavřina a Alois Burian z Dolních Hbit, Josef Hampejs a Jaroslav Kříž ze Zduchovic. Opravu sochy a její nový nátěr provedl Antonín Kulíšek z Příbrami. Dne 19. října 1942 byla socha za přítomnosti velkého množství lidí znovu vysvěcena. V roce 1969, kdy byla v obci prováděna regulace protékajícího potoka, došlo k navýšení části návsi kde socha stojí, proto se oproti původní snížila celková výše kamenného podstavce asi o 1,5 m.\n\nDolní Hbity se jako jedna z mála vesnic středního Povltaví může pochlubit tím, že zde stojí jedna z nejstarších škol na okrese Příbram.\nVe staré kronice se píše, že první škola zde byla zřízena v roce 1783 nebo 1789. Před tímto rokem se vyučovalo různě v domech zdejších usedlíků. Nová škola byla nejprve jednotřídní, ale v roce 1828 je již zmíněna jako škola dvoutřídní. Další zápis v kronice pak popisuje podobu školy. Počet žáků navštěvujících zdejší školu rok od roku rostl a tak v roce 1882 hovoří již o pěti třídách.\n\nSoučasná školní budova byla vystavěna v roce 1883. Dne 5. března roku 1881 se konala veřejná dražba na stavbu budovy. Přihlásilo se celkem 6 podnikatelů. Nejnižší byla nabídka Josefa Vopičky ze Svatého Pole, který školu postavil za 14900 zlatých. Už 19. dubna 1881 byl položen základní kámen a v roce 1883 se začalo vyučovat. Počet dětí v prvním školním roce byl 366 a vyučovalo se v 5 třídách. V roce 1966 došlo k velké úpravě školy, bylo vybudováno sociální zařízení, vyměněna okna a celý objekt byl opatřen novou kameninovou omítkou. V roce 1979 byla při škole zřízena školní družina. Ve druhé polovině 90. let byla vybudována přímo v budově školy nová školní jídelna a byla provedena rozsáhlá přístavba pro další prostory potřebné pro vyučování. Rekonstruováno bylo také vytápění celého objektu.\n\nDopravní síť\nVeřejná doprava 2012\n\nÚzemím obce vedou turistické trasy Horní Líšnice - Horní Hbity - Jelence - Višňová, Obory - Luhy - Kaliště - Horní Líšnice a Kalcovy jedle - Jelence - Luhy - Třtí - Kamýk nad Vltavou.\n\n\n"}
{"id": "114445", "url": "https://cs.wikipedia.org/wiki?curid=114445", "title": "Seniorát (rozcestník)", "text": "Seniorát (rozcestník)\n\nSeniorát je víceznačný pojem:\n"}
{"id": "114452", "url": "https://cs.wikipedia.org/wiki?curid=114452", "title": "D (linka metra v Praze)", "text": "D (linka metra v Praze)\n\nLinka D je plánovaná čtvrtá linka pražského metra. Má být vedena ve směru sever–jih, částečně paralelně s linkou C, s níž je plánován přestup ve stanici Pankrác. Výstavba této trati je aktuální otázkou pražské komunální politiky. Jako jeden z hlavních důvodů priority bývá uváděno odlehčení linky C a alternativní spojení sídlišť na jihu města s centrem pro případ výluky Nuselského mostu. Orgány města jednaly o tom, že by měla podobu lehkého metra, případně že by mohla být výstavba financována ze soukromých zdrojů formou PPP projektu.\n\nV červenci 2015 rada města odsouhlasila variantu bezobslužného metra, přičemž první úsek, Pankrác–Písnice, by měl být podle projektu začít stavěn „za tři roky“ a práce by měly trvat 5 až 6 let, tentýž článek však uvádí zamýšlené dokončení prvního úseku v roce 2022. V červnu 2016 byly zveřejněny zprávy o možném posunutí termínu zahájení stavby o několik let z důvodu opožděného výkupu pozemků, přičemž ražba tunelů by mohla být zahájena ještě před vykoupením všech potřebných pozemků.\n\nPodle plánu z roku 2017 měl začít v září 2018 geologický průzkum. Nejdříve se měl postavit úsek Pankrác - Olbrachtova, stavební práce měly začít v roce 2019, ale nakonec byl geologický průzkum zahájen až 19. června 2019. Stavební práce začnou v červnu roku 2020, pokud nenastanou komplikace při geologickém průzkumu. Část trasy k Novým Dvorům by měla být hotová v roce 2023. Následně bude trasa prodloužena až do Písnice a poté by měla pokračovat výstavba druhé fáze linky D, a to mezi Pankrácem a Náměstím Míru.\n\nV návrzích z přelomu 60. a 70. let, které už v základních rysech (směr a označení tratí A, B, C) odpovídaly dnešní síti metra, byla obsluha oblasti Lhotky navržena větví tratě C, která se od větve vedoucí na Háje oddělovala na Pankráci. Kromě toho se v návrzích z té doby objevovala čtvrtá trať, s označením D, jejíž jižní část směřovala od oblasti Karlova náměstí podél Vltavy k jihu do Modřan a severní část například v návrhu z roku 1968 tvořila v úseku mezi Novým Městem a Strašnicemi severnější paralelu k trati A (trať A měla vést přes Vršovice, zatímco trať D zhruba podél dnešní Vinohradské ulice, někde v oblasti Strašnic se měly obě tratě opět sejít). V jiném dobovém návrhu je rovněž do Lhotky vedena větev tratě C a podél řeky do Modřan jižní konec tratě D, ale v severovýchodní části se trať D dělí do dvou větví: severní větev měla vést na Žižkov na Ohradu a jižní do Vršovic ke Slavii, zatímco trať A byla navržena kolem Olšan. Ve výhledové mapě zpracované Dopravním podnikem hl. m. Prahy v říjnu 1970 se také trať C na jihu větví a kamsi do oblasti Lhotky je navržena odbočná větev C1, avšak trať na jih směrem do Modřan je navržena jako odbočná větev trati B (s označením B2) a dvojice tratí směrem do Strašnic jako dvě větve trati A (A a A1).\n\nZejména v letech následujících po povodních v roce 2002 se hodně psalo o plánech na zásadní zvýšení významu železnice v městské a příměstské dopravě po dokončení přestavby pražského železničního uzlu. Jedna z variant studie SUDOP, zveřejněná na webu Nového spojení někdy kolem roku 2005, počítala po roce 2010 s odbočkou z železniční stanice Praha-Krč do stanic Praha-Lhotka, Praha-Nové Dvory, Praha-Libuš a Praha-Písnice, která by společně s dalšími železničními tratěmi mohla plnit roli, pro niž se původně počítalo s trasou metra D. Tato varianta však nebývá v médiích ani při jednáních orgánů města zmiňována. Výhodou železnice je možnost prodloužení trasy až k Velkým Popovicím.\n\nPodle zprávy z roku 2004 magistrát uvažoval o tom, že by trasa D byla vybudována jako automatické lehké metro bez strojvedoucího, s tím, že se v takovém případě předpokládají oproti standardnímu metru až o třetinu nižší náklady na výstavbu (kvůli mělčímu založení a možnosti prudších zatáček i stoupání, menšímu profilu tunelů, kratším stanicím) i provoz (méně personálu, možnost operativnějšího odpojování a připojování vozů), nevýhodou je však menší kapacita. Radní Radovan Šteiner se však domníval, že kapacita lehkého metra by pro tuto trasu mohla stačit. Lehká varianta by však vyžadovala vybudování depa v Písnici hned v první etapě. Provozování metra s dvěma technologicky odlišnými systémy je rovněž finančně náročné. Výhodou lehké varianty by byly také menší přestupní vzdálenosti pro cestující, některé stanice by mohly být i povrchové.\n\nV únoru 2007 Dopravní podnik hl. m. Prahy ve své zprávě o výhledových záměrech uvedl, že varianta lehkého metra bude posuzována a že má své výhody i nevýhody, studie pak bude předložena zástupcům města k projednání. Zastupitel Petr Zajíček (KSČM) v diskusi zdůraznil potřebnost jednotné technologie. Ředitel DP Jílek potřebu sjednocení technologie popřel a uvedl, že i v případě varianty lehkého metra by vlaky z tratě D měly být schopny projet po trati A do depa Hostivař. Zastupitel Witzany se zajímal o možnost povrchové varianty. Dopravní výbor 9 hlasy ze 13 (nikdo proti) odsouhlasil navržené trasování, k etapizaci usnesení nepřijal.\n\nV únoru 2009 představil Dopravní podnik hl. m. Prahy na magistrátní konferenci studii, podle níž by povrchové vedení trasy bylo asi o 1,5 miliardy Kč dražší než podpovrchová varianta, protože by byla asi o kilometr delší a v ceně by byl zahrnutý i výkup a demolice domů. Povrchové vedení by také vyžadovalo rozsáhlé zásahy do územního plánu a v úseku od centra až po Pankrác je kvůli husté zástavbě nereálné. Na této konferenci zástupce DP sdělil, že DP počítá s variantou automatického metra, avšak že toto provedení je spíše marketingovou záležitostí, která výrazné úspory nepřinese. Zástupce DP oznámil, že DP uvažuje o čtyřech variantách provedení, z nichž jsou ve hře dvě: lehké kolejové metro a metro na pneumatikách.\n\nVe studii Metrostavu z června 1987, která počítá i s okružní linkou E, byla již zakreslena linka D, vedená z Libuše (kde mělo být depo Písnice) přes Pankrác, Nusle a Žižkov do Letňan, v delším výhledu dále do Kbel. Celý úsek z Libuše až do Letňan byl vyznačen jako součást III. etapy výstavby pražského metra, která měla proběhnout mezi lety 1995 a 2010 (do stejné etapy patřil i první úsek linky E, z Pankráce přes Smíchov na Hradčanskou), zatímco úsek Letňany – Kbely byl zařazen do IV. etapy, po roce 2010. Na trati byly navrženy stanice: Masokombinát – Libuš – Nové Dvory – Zálesí – Krčské nádraží – Olbrachtova – Pankrác (C, E) – Náměstí Bratří Synků – Náměstí Míru (A) – Havlíčkovo náměstí – Ohrada – Chmelnice (E) – Harfa – Lidových milicí (B) – Prosek – Letňany I (konec 1. úseku) – Letňany II – Kbely I – Kbely II.\n\nZ blíže neurčené doby po roce 1989 pochází navržené provozní schéma sítě metra roku 2000, kde je zakreslena trať D v trase Náměstí Míru (A) – Náměstí bratří Synků – Pankrác (C) – Olbrachtova – Krčské nádraží – Zálesí.\n\nZ roku 1990 pocházejí výhledové plánky, podle nichž do roku 2003 měla již být postavena linka D v trase Náměstí Míru (A) – Vršovická – Nuselská – Pankrác (C, výhledově E) – Olbrachtova – Krčské nádraží – Zálesí, v roce 2003 pak mělo být zprovozněno prodloužení IID do stanic Nové Dvory – Libuš – Masokombinát, na jehož konci mělo být umístěno depo. Do roku 2025 pak měla být linka D prodlužována z náměstí Míru směrem na severovýchod: přes dvě mezilehlé stanice do stanice Chmelnice (E), dále přes jednu mezilehlou stanici do stanice Vysočany (B) a přes další čtyři mezilehlé stanice do konečné stanice Kbely.\n\nV roce 1999 byl uveden v Územním plánu hlavního města Prahy provozní úsek I.D Nové Dvory – Náměstí Míru o délce 7,7 km se 7 stanicemi s předpokládaným zprovozněním do roku 2010. Prioritní význam byl přiřčen úseku Nové Dvory – Pankrác s tím, že v případě nedostatku finančních prostředků by bylo možno jej provozovat v prvé fázi jako větev trasy C. Pro období po roce 2010 bylo v roce 1999 uvažováno prodloužení z Nových Dvorů do Písnice a z Náměstí Míru přes Žižkov do Vysočan.\n\nPražský radní Zdeněk Kovářík v roce 2002 řekl, že projekt linky D z Hlavního nádraží přes Krč na Nové Dvory je starý nejméně 15 let. V roce 2002 již existovaly detailní studie od Metroprojektu a stavební uzávěry a existoval předpoklad, že by do dvou let mohlo být vydáno územní rozhodnutí. V roce 2006 uváděla média, že linka D je zanesena v územním plánu hlavního města Prahy. První úsek měl vést z náměstí Míru na Nové Dvory, druhý úsek na jih do Písnice a třetí úsek z náměstí Míru přes Hlavní nádraží a Žižkov do stanice Vysočanská.\n\nMetroprojekt měl v roce 2010 na svém webu informaci o projektu 1. provozního úseku trasy D metra (ID), která předpokládá zahájení výstavby v roce 2010 a dokončení úseku I.D1 (Pankrác – Nové Dvory) v roce 2014, úseku I.D2 (Nové Dvory – Písnice) v roce 2016 a úseku I.D3 (Pankrác – Hlavní nádraží) v roce 2018.\n\nObčanská iniciativa \"Pražané a Pražanky za MHD\" (pro média akci prezentoval Marek Čaněk) uspořádala 21. března 2010 na Kačerově za účasti několika desítek lidí a doprovodu dechovky happening „slavnostní otevření neexistující linky metra D“. Akcí chtěla před volbami upozornit na neplnění volebních slibů ze strany ODS, která v roce 2006 slibovala do roku 2010 otevřít 10 nových stanic metra a 32 km tramvajových tratí, ale otevřeny byly jen 3 stanice metra a necelý 1 kilometr nové tramvajové trati. Mluvčí magistrátu Jiří Wolf v reakci na tuto akci avizoval, že zahájení stavby bude odloženo o jeden až dva roky oproti „původnímu plánu“.\n\nKoncept územního plánu hl. m. Prahy, který magistrát zveřejnil k připomínkám v období od 2. listopadu 2009 do 2. prosince 2009, v popisu cílové sítě metra (která však má do budoucna umožňovat další rozvoj) uvádí trasu D v rozsahu Depo Písnice – Náměstí Míru, přičemž úseky Náměstí Míru – Hlavní nádraží – Náměstí Republiky, větev Nové Dvory – Poliklinika Modřany a větev Náměstí Republiky – Olšanská jsou vymezeny v územních rezervách.\n\nKoncem listopadu 2011, v době změny koalice na pražské radnici kvůli sporům o rozpočet, primátor Bohuslav Svoboda uvedl, že město na výstavbu linky D nemá peníze, a uvažoval o započetí prací okolo roku 2020. Nová koalice se o výstavbě trasy D ve svém programu nezmiňovala. V červnu 2012 média zveřejnila, že Metroprojekt předložil městu novou, úspornou variantu, podle níž by se upustilo od výstavby úseku z náměstí Míru na Pankrác a úsek Pankrác – Písnice by se větvením napojoval na trasu C (což je návrat ke koncepci z přelomu 60. a 70. let), a nestavělo by se nové depo na Písnici. Podle publikovaného schématu by linka D v úseku Nádraží Holešovice – Pankrác vedla společně s linkou C. Jako první by se stavěl úsek Pankrác – Nové Dvory, jako druhý úsek Nové Dvory – Depo Písnice. Touto redukcí by se měly plánované náklady 34 miliard Kč na celou trasu D snížit asi o 10 miliard. Primátor Bohuslav Svoboda se vyjádřil, že před definitivním rozhodnutím je nutné nechat návrh podrobně rozpracovat. V červenci 2012 tiskové oddělení DPP oznámilo, že se připravuje materiál, podle kterého městská rada a zastupitelstvo v září rozhodnou o dalším postupu a předložených dvou variantách trasy. Dopravní výbor zastupitelstva města v září 2012 vyjádřil souhlas s návrhem Metroprojektu, aby se úsek Pankrác – Nové Dvory stavěl jako větev trasy C. 18. prosince 2012 rada hlavního města Prahy schválila záměr vybudovat trasu metra D v dopravním systému, který bude kompatibilní s dosavadními trasami A, B a C. Rozhodnutí o trase a o případném napojení na trasu C mělo být učiněno v roce 2013. Potvrzen původní záměr vybudovat přestupní stanici na Pankráci, nikoli jen odbočku.\n\nPodle informace z prosince 2012 má projekt již hotovou dokumentaci pro územní řízení a na začátku listopadu 2012 získal souhlasné stanovisko v procesu posouzení vlivu stavby na životní prostředí (EIA). Příprava projektu dosud stála 465 milionů korun.\n\nV říjnu 2013 Rada hlavního města Prahy souhlasila s realizací první etapy stavby trasy v úseku Pankrác – Depo Písnice s preferovanou variantou provozování jako odbočení linky C. V případě varianty linky D jako samostatné linky by bylo nutné vybudovat druhou stanici, v případě varianty linky D jako odbočení linky C, by se ve stanici Pankrác střídaly soupravy linky C a linky D. Pokud bude linka D vybudována jako odbočka linky C, neruší se tím možné budoucí fungování linky D jako samostatné linky. Zprovoznění prvního úseku trasy se předpokládá nejdříve v roce 2022.\n\nV roce 2013 radní města schválili stavbu linky D, která by měla být stavěna ve dvou úsecích:\n\nV roce 2014 získala linka D územní rozhodnutí, v roce 2015 pokračuje příprava výkupem pozemků v okolí stanic a připravuje se žádost o stavební povolení. V roce 2016 má být vysoutěžen zhotovitel a výstavba začít nejpozději v roce 2017. Financování stavby má být trojsložkové z veřejných rozpočtů města, státu a fondů EU.\n\nV červenci 2015 rada města Prahy rozhodla, že na nové trase budou jezdit soupravy bez strojvůdce a že jako první bude postaven úsek z Pankráce do Písnice. Výstavba by podle projektu měla začít „za tří roky“ (tedy roku 2018) a práce na prvním úseku mají trvat pět až šest let, tatáž zpráva však uvádí, že by první úsek měl být dokončen roku 2022. Dopravní podnik v roce 2015 řešil výkup pozemků, zbývalo mu ještě vykoupit asi 750 parcel. Navrženou podobu stanic měl ještě přezkoumat Institut plánování a rozvoje. Náklady na celou stavbu z náměstí Míru až do Písnice včetně výkupu pozemků byly odhadnuty na 50 miliard korun.\n\nV červenci 2015 radní města rozhodli, že nová linka D bude mít vlaky bez řidiče. První úsek by měl být hotový v roce 2022. V červnu 2016 Praha zažádala o stavební povolení pro první úsek stavby metra D. Aby mohla začít se stavbou, chybělo vykoupit sedm pozemků. Náklady se předběžně odhadovaly na zhruba 50 miliard korun. Vstup do metra bude také možný jen přes turnikety.\n\nPražská organizace ODS proti rozhodnutí protestovala a označila schválenou variantu za megalomanskou, nereálnou a neufinancovatelnou, protože z původně plánovaných 35 miliard narostly očekávané náklady na 50 miliard. ODS také navrhovala postavit v první fázi jen úsek do Nových Dvorů, a o dalším pokračování rozhodnout až na základě vytíženosti.\n\nPodle článku z ledna 2016 se z 800 pozemků podařilo zatím vykoupit jen 10, první získal v září 2015, cena výkupu všech pozemků je odhadnuta na miliardu Kč. Město po DPP chtělo, aby všechny potřebné pozemky měl nakoupené do září 2016, ale při komplikacích se může protáhnout i na několika let. Na některých pozemcích jsou například budovy, které nemají určené vlastnictví. Některé pozemky jsou zatíženy dědickými řízeními nebo je vlastník v cizině a nedostupný. V lokalitě mezi stanicemi Nádraží Krč a Nemocnice Krč jsou některé pozemky, které spadaly do restituce majetku po velkostatkáři Juliu Bečvářovi, zaplombovány policií a není možné je prodat, dokud Útvar pro boj s organizovaným zločinem neuzavře vyšetřování. Někteří majitelé pozemků v sousedství Thomayerovy nemocnice soudně napadli změny územního plánu potřebné pro výstavby nové linky metra a soud jednu z těchto změn v srpnu 2015 zrušil, proti čemuž Praha podala kasační stížnost. Původně se počítalo se začátkem výstavby v roce 2017, ale nyní již město s tímto termínem spíše nepočítá a kdy by mohly práce začít je nejasné.\n\nInstitut plánování a rozvoje MHMP v dubnu 2016 zveřejnil analýzu, v níž porovnal několik variant trasy: vedení z náměstí Míru na Žižkov, ukončení na náměstí Republiky, odbočku z náměstí Republiky na Žižkov a oblouk z náměstí Republiky přes Karlín na Žižkov. Nejlépe z posouzení vyšla varianta ukončení na náměstí Republiky. Rozbory jednoznačně ukázaly nevhodnost směřování metra D na Žižkov. Podle doporučení je nutné, aby se úsek přes hlavní nádraží na náměstí Republiky stavěl souběžně s úsekem z Pankráce na Vinohrady.\n\nV srpnu 2016 se po zkušenostech s nekvalitními návrhy prodloužené trasy metra A zvedla vlna nevole proti zastaralým a nemoderním návrhům stanic od společnosti Metroprojekt. Vzniklo několik petic požadujících otevřenou mezinárodní architektonickou soutěž na vzhled nových stanic linky metra D, aby se zabránilo dalšímu plýtvání veřejných peněz na předražené a nekvalitní návrhy, které nerespektují okolí a materiálově i tvarově odkazují na architekturu 80. a 90. let 20. století.\n\nV listopadu 2016 byla zvažovaná varianta začít stavět první úsek jen se dvěma konečnými zastávkami - v Písnici a na Pankráci. Ostatní stanice by se mohly dostavit postupně později, jelikož se stále nedaří vykoupit zbývající pozemky.\n\nNa začátku roku 2017 přišla středočeská hejtmanka Jaroslava Pokorná Jermanová na jednání s ředitelem Dopravního podniku hl. m. Prahy s návrhem, aby linka D byla povrchovou trasou prodloužena až do Jesenice. Podle ní by takové řešení bylo jednodušší než prodloužení tramvajové tratě, o němž uvažovalo předchozí vedení kraje. Hejtmanka se prý dohodla, že k technickému a finančnímu posouzení této možnosti vytvoří Středočeský kraj se zástupci Prahy pracovní skupinu. Zároveň by měla být posouzena možnost zřídit u Jesenice záchytné parkoviště s návazností na Pražský okruh.\n\n7. února 2017 média na základě výroků náměstka primátorky Petra Dolínka psala, že už na podzim 2018 začne výstavba prvního úseku. K dodržení termínu politiky údajně tlačí jednak snaha zahájit výstavbu před komunálními volbami, jednak snaha do roku 2023 dokončit co největší část trasy, což je údajně podmínkou možnosti získat až 9 miliard z evropských fondů. Stavba je rozdělena do čtyř etap, z nichž první etapou je geologický průzkum. V listopadu 2017 má být vypsána soutěž na dodavatele průzkumu, ten má začít v září 2018, v roce 2019 pak má začít vlastní stavba metra, úseku Pankrác – Nové Dvory. Třetí etapou pak má být úsek Nové Dvory – Písnice a čtvrtou etapou depo v Písnici. Zahájení prací závisí na dostupnosti pozemků a získávání stavebních povolení. Podle článku ze 7. února 2017 je město údajně „před dohodou“ s několika důležitými vlastníky pozemků, například TJ Pankrác, v jehož areálu má vzniknou hlavní staveniště, a 7. února 2017 rada města měla rozhodovat o smlouvě s restituenty, kterým patří pozemky u krčské nemocnice.\n\nV dubnu 2017 dozorčí rada DPP z pěti předložených variant výstavby zvolila tu, že se nejdříve postaví pouze úsek Pankrác - Olbrachtova, takže nebude třeba čekat na výkup pozemků na celé trase. Nedojde-li k dalším komplikacím, budování průzkumných štol by bylo zahájeno v roce 2018 a vlastní výstavba v roce 2019. Úsek má být budován pro automatický režim bez strojvedoucích.\n\nV březnu 2018 bylo nejdříve oznámeno, že se na výstavbě linky D bude podílet soukromá společnost Penta, která v nově založeném podniku s DPP pomůže s výkupem pozemků. S tímto návrhem ale nesouhlasila část vládní koalice na magistrátu, riziko viděli právě v tom, že by Dopravní podnik měl v nově založené společnosti pouze menšinový podíl, zatímco Penta by vlastnila 51%. Velkým kritikem z řad vládnoucí koalice byla náměstkyně primátorky a členka dozorčí rady DPP Petra Kolínská (Trojkoalice/Zelení).\n\nOdhadovaná kapacita linky D ve špičce je 10500 osob, což je zhruba poloviční, než u linek A, B i C, které každé mají kapacitu ve špičce větší než 20000 osob.\n\nNa konci června navíc poslanci odhlasovali nový zákon, který má usnadnit výkup pozemků. Právě rychlejší výkup pozemků byl jedním z hlavních důvodů pro založení nového podniku s Pentou.\n\nV červenci pak měli radní hlasovat o vzniku společného podniku se soukromou firmou. Návrh zákona byl nakonec na poslední chvíli stažen. Pražský dopravní podnik se tak rozhodl nový zákon prověřit a vyhodnotit možné důsledky.\n\nDoplňkový geologický průzkum, který měl podle předpokladů z roku 2017 začít v září 2018, začal 19. června 2019.\n2020\n\nDoplňkový geologický průzkum pokročil do druhé fáze a v červnu 2020 by pak Praha měla mít stavební povolení na první úsek metra D v úseku Pankrác - Písnice.\n\nDopravní podnik hl. m. Prahy a. s. vyhlásil v květnu 2009 výběrové řízení na vyprojektování trasy. Do výběrového řízení se přihlásily firmy Mott MacDonald, Metroprojekt a Sudop. Druhý a třetí účastník mají společného vlastníka, Sudop Group. Metroprojekt nabídl cenu 490 milionů Kč, Sudop 470 milionů Kč a Mott MacDonald 390 milionů Kč. DP v polovině července 2009 nejlevnější nabídku ze soutěže vyřadil, protože navrhovatel údajně nevysvětlil, jak se na tak nízkou cenu dostane. Zástupce firmy Mott MacDonald prohlásil, že cenu odůvodnili (to později potvrdil ve svém rozhodnutí i ÚOHS) a že se proti rozhodnutí odvolali k Úřadu pro ochranu hospodářské soutěže. Pozastavil se však nad tím, že Dopravnímu podniku nevadilo, že ostatní dva zájemci nabízejí čtvrtinovou dobu zhotovení, a vyjádřil podezření, že tyto dvě firmy mají informace, které jeho firma nemá, nebo že nabízejí nereálnou lhůtu. Zadávací dokumentace však počítala s tím, že projekt se bude zpracovávat 4 roky, přesto mluvčí DP Pečený uvedl, že krátká lhůta nabízená těmito firmami odpovídá zkušenosti z minulých akcí a není důvod o její reálnosti pochybovat. Člen dozorčí rady DP Tomáš Homola (SNK-ED) uvedl, že zkrácení lhůty považuje za podezřelejší než nízkou cenou, a slíbil, že nechá zakázku prověřit. Prověření přislíbil rovněž David Vodrážka, předseda dopravní komise pražského zastupitelstva a člen představenstva Dopravního podniku.\n\nÚřad pro hospodářskou soutěž 10. března 2010 oznámil, že svým prvostupňovým rozhodnutím zrušil vyloučení uchazeče Mott MacDonald Praha, spol. s r. o. ze zakázky Dopravního podniku hl. m. Prahy na „Zpracování projektové dokumentace pro územní a stavební řízení a výkon autorského dozoru na stavbu trasy I.D metra v Praze“. DP totiž ve svém rozhodnutí o vyloučení neuvedl, z jakých důvodů považuje zdůvodnění mimořádně nízké nabídkové ceny za neopodstatněné, z jakých důvodů uchazeč nesplnil kvalifikaci a z jakých důvodů neprokázal splnění části kvalifikace subdodavatelem. Firma Mott MacDonald Praha, spol. s r. o. vysvětlení své ceny zadavateli na vyžádání v zákonné lhůtě předložila. Dopravní podnik hl. m. Prahy však poté znovu rozhodl o vyloučení Mott MacDonald, tentokrát údajně pouze nedodržení základních kvalifikačních předpokladů pro účast v soutěži. Začátkem května 2010 údajně společnost Mott MacDonald kvůli vysokým nákladům na spor vzala zpět své připomínky k vyřazení z výběrového řízení, čímž umožnila jeho uzavření ve prospěch Metroprojektu.\n\nPředseda výboru územního rozvoje pražského zastupitelstva Vladimír Göringer (Unie svobody) v roce 2002 navrhl, aby trasa D byla vybudována a prvních 30 až 50 let provozována soukromým investorem, který by vzešel z výběrového řízení, protože město by nebylo schopno financovat výstavbu dvou tras najednou. Göringer předpokládal, že soukromý investor by trasu postavil rychleji, efektivněji a kvalitněji. Radní Zdeněk Kovářík (ODS) s tímto nápadem nesouhlasil, protože preferoval propojenost tras a jednotné řešení odpovědnosti a bezpečnosti. V polovině srpna 2007 proběhla médii zpráva šířená ČTK, že byl radě města předložen návrh vyhlásit výběrové řízení na investora linky D, pravděpodobně soukromého, který by ji pak po dobu 20 nebo 50 let i vlastnil a provozoval. Téhož dne (15. srpna 2007) radní Radovan Šteiner i zastupitel Petr Hulinský zprávu dementovali a upřesnili, že neexistuje návrh, že by trasu D měl postavit soukromý investor. Rada hlavního města Prahy 28. srpna 2007 schválila pouze zadání expertní studie financování provozního úseku metra I.D mezi stanicemi Hlavní nádraží a Písnice pomocí soukromých zdrojů formou PPP projektu (partnerství soukromého a veřejného sektoru) a zároveň porovnání výstavby a provozu klasickou metodou s variantou lehkého automatického metra.\n\nStudie financování stavby (autora studie článek neuvádí) v roce 2008 odhadla náklady na 60 miliard Kč a zvažovala čtyři způsoby financování: jako PPP projekt, pomocí klasického úvěru, úvěrem Evropské investiční banky nebo z rozpočtu hlavního města Prahy. Financování z městského rozpočtu označil předseda dopravního výboru zastupitelstva David Vodrážka za nereálné. Dopravní výbor vzal výsledky studie na vědomí a dále o nich nejednal.\n\nV únoru 2009 byly náklady na stavbu trasy v délce necelých 11 kilometrů udávány v rozmezí 30 až 35 miliard Kč. Podle informace předsedy představenstva DP z května 2010 stále nebylo rozhodnuto, zda Praha dostane dotaci od státu, a zda nebude využito financování formou PPP.\n\nMetroprojekt má (v březnu 2010) na svém webu nedatovanou informaci o projektu, v němž náklady na výstavbu úseku Pankrác – Písnice odhaduje na 40 miliard Kč, z toho 18,47 miliard na úsek Pankrác – Nové Dvory, 7,7 miliard na úsek Nové Dvory – Písnice a 13,6 miliard na úsek Pankrác – Hlavní nádraží. V tom není zahrnuto cca 1,8 miliard na depo Písnice a jeho napojení. V červenci 2012 média informovala, že podle zprávy projednávané orgány DPP bylo za přípravné práce utraceno již 427 milionů korun a do konce roku 2013 má být utraceno dalších 95 milionů Kč. Náklady na výstavbu celé trasy byly v té době odhadnuty na 25 miliard Kč.\n\nV červenci 2015, v souvislosti s rozhodnutím postavit bezobslužnou variantu, byly náklady na celou trasu z náměstí Míru až do Písnice včetně výkupu pozemků odhadovány na více než 50 miliard korun, přičemž se počítá s dotací z evropských fondů a město by rádo získalo i příspěvek od státu. Konkrétní náklady však v době rozhodnutí rady ještě nebyly přesně spočítány a teprve je měl začít dopravní podnik s projekční firmou Metroprojekt vyčíslovat. Náklady na první úsek (Pankrác–Písnice) byly odhadovány v řádu několika desítek miliard korun. Podle záměr schváleného dříve radou pod vedením primátora Tomáše Hudečka se se počítalo s klasickým metrem se strojvůdci a náklady (článek nespecifikuje, zda na první úsek nebo na celou trasu) byly odhadovány na necelých 30 miliard. Bezobslužná varianta, o níž rozhodla rada pod vedením primátorky Krnáčové, má mít vyšší náklady na stavbu, ale nižší následné provozní náklady. Pražská organizace ODS označila schválenou variantu za megalomanskou, nereálnou a neufinancovatelnou, protože z původně plánovaných 35 miliard narostly očekávané náklady na 50 miliard, a navrhovala postavit v první fázi jen úsek do Nových Dvorů.\n\nV projektu Metroprojektu z roku 2007 byl úsek Hlavní nádraží – Písnice označován jako stavební úsek I.D a rozdělen na úseky 1.D3, 1.D1 a 1.D2.\n\nÚsek Písnice – Náměstí Míru je součástí územního plánu z roku 1999. Úsek Depo Písnice – Náměstí Míru je obsažen i v konceptu územního plánu, zveřejněném koncem roku 2009. Některé další úseky jsou vymezeny jako územní rezerva.\n\nV roce 2007 byl úsek Písnice – Nové Dvory označován v projektu Metroprojektu jako I.D2.\n\nV konceptu územního plánu z roku 2009 za dosud navrhovanou konečnou stanicí Písnice přibyla konečná stanice, označovaná Depo Písnice.\nTrasování vychází z návrhu územního plánu z roku 2010, kde jsou uvažované následující stanice (včetně jejich přibližných lokalit):\n\nV roce 2007 byl úsek Nové Dvory – Pankrác označován v projektu Metroprojektu jako I.D1.\n\nV roce 2007 byl úsek Pankrác – Hlavní nádraží označován v projektu Metroprojektu jako I.D3. Později se objevil návrh na odklonění a prodloužení do stanice Náměstí Republiky.\n\nKoncem roku 2008 byla zveřejněna informace, že podle projednávaného návrhu změny územního plánu by mělo být od výstavby úseku Hlavní nádraží – Vysočany upuštěno a místo toho by trať měla být ukončena ve stanici Náměstí Republiky.\n\nV únoru 2009 bylo ukončení na náměstí Republiky uváděno jako alternativní varianta k původně zamýšlenému pokračování směrem na Žižkov.\n\nÚzemní plán z roku 1999 i v koncept územního plánu, zveřejněný koncem roku 2009, obsahují pouze úsek od Písnice po stanici Náměstí Míru. Úsek Náměstí Míru – Hlavní nádraží – Náměstí Republiky je v konceptu nového územního plánu zatím vymezen jako územní rezerva.\n\nPro vzdálenější budoucnost (stavba nejdříve za deset let) vedení Prahy počítalo v roce 2018 s přípravou změny územního plánu na prodloužením linky D přes Žižkov do Vysočan s předpokládanými stanicemi:\n\nV únoru 2009 bylo ukončení na náměstí Republiky uváděno jako alternativní varianta k původně zamýšlenému pokračování směrem na Žižkov, případně Vysočany. V konceptu Územního plánu hl. m. Prahy předloženém k připomínkám koncem roku 2009 je úsek Náměstí Republiky – Olšanská vymezen jako územní rezerva. O pokračování do Vysočan se koncept ještě nezmiňoval.\n\nPřed rokem 2000 se předpokládalo i další pokračování do Letňan a Kbel, avšak nakonec bylo do Letňan v letech 2000–2008 vybudováno prodloužení linky C a linku D se plánuje v budoucnu ukončit na Vysočanské.\n\nNávrh na rozvětvení jižní části trasy D se objevil koncem roku 2008. Do územního plánu byla navržena druhá větev tratě, která by měla ze stanice Nemocnice Krč odbočit západním směrem do stanice Poliklinika Modřany. Měla by mít celkem 4 zatím neupřesněné stanice. Starosta Prahy 12 existenci návrhu potvrdil. Zdůraznil ale, že jde o čerstvý neschválený návrh.\n\nPodle konceptu územního plánu, který město předložilo k připomínkám koncem roku 2009, má být vymezena územní rezerva pro větev trasy D v úseku Nové Dvory – Poliklinika Modřany.\n\nÚsek do Modřan byl zanesen jako alternativní řešení do návrhu územního plánu z roku 2010. Měla by mít stanice:\n\n"}
{"id": "114456", "url": "https://cs.wikipedia.org/wiki?curid=114456", "title": "Slezskoostravský hrad", "text": "Slezskoostravský hrad\n\nSlezskoostravský hrad stojí v ostravském městském obvodu Slezská Ostrava. Je chráněn jako kulturní památka ČR.\n\nByl postaven ve druhé polovině 13. století u brodiště poblíž soutoku řek Lučiny a Ostravice. Jeho účelem byla ochrana zemské stezky z Opavy přes Hlučín a Těšín do Krakova. Již ve 13. století byl obehnán 4 metry vysokou a 2,5 m širokou zdí. Roku 1327 přestal být hraniční pevností, když slezská vévodství včetně těšínského připadla jako léno českým zemím. V roce 1508 byl hrad koupen Janem Sedlnickým z Choltic, který v letech 1534–1548 hrad přestavěl na zámek. Z té doby pochází brána s věží, které se jako jediné uchovaly až do současné doby. Roku 1621 vydrancovala město i zámek neapolská vojska, kterým velel Karel Spinelli. Další rabování nastalo v letech 1626 Dány a 1628 Valdštejnovými vojsky. V roce 1637 zde přenocovala arcivévodkyně Cecílie Renata, sestra císaře Ferdinanda III., která tudy jela na svatbu s polským králem Vladislavem. V letech 1642–1649 obsadili Ostravu i zámek Švédové. Roku 1714 přešel zámek do vlastnictví rodu Wilczků, kteří jej drželi až do roku 1945, kdy byl vyvlastněn. Těžbou uhlí v okolí zámku jej však vědomě zničili. Prakticky od počátku 20. století docházelo k chátrání budovy. V důsledku poddolování poklesl hrad asi o 16 metrů a 15. února 1954 byl na něj dokonce vydán demoliční výměr.\n\nDne 30. července 1590 se na hradě konal zemský sněm pánů a rytířů Těšínského knížectví, kde byla přijata deklarace k Těšínskému zemskému zřízení. Mimo jiné se zde písemně potvrdilo (uzákonilo), že česká řeč (český jazyk) je jediný úřední jazyk v Těšínském knížectví.\n\nPověsti praví, že pod hradem bývaly ukryty poklady. Ty však bylo možné spatřit jen na Velký pátek. Hlídal je u dveří stojící muž se železnou palicí, který by každému případnému zloději rozbil hlavu. Jako jiné hrady, i zde existovala bílá paní. Bíle oděná žena s rozpuštěnými vlasy, hořící svíčkou v levé a zlatým klíčem v pravé ruce se zjevovala pouze tehdy, měl-li někdo z rodiny majitele hradu zemřít.\n\nChátrající hrad koupilo město Ostrava a po nákladné rekonstrukci začátkem roku 2004 jej zachránilo. Pro veřejnost byl otevřen v květnu téhož roku. Hrad nyní slouží k pořádání kulturních akcí, každoročně se tam koná například festival Colours of Ostrava, Letní shakespearovské slavnosti nebo Slezskoostravský Rock-Fest.\n\nDostat se k němu je možné pěšky od Černé louky přes Lávku Unie. Dnešní podobě hradu dominuje vstupní brána s věží, která tvoří nejvyšší budovu komplexu. S ní spojený prostor podkrovní galerie v přízemí obsahuje malý sál. Na nádvoří nalezneme hradní tvrz a hradní studnu s fontánou. Ve sklepení tvrze je strašidelný sklep a obrovská sladkovodní akvária. V roce 2009 bude zahájena přístavba severního křídla budovy.\n\n"}
{"id": "114458", "url": "https://cs.wikipedia.org/wiki?curid=114458", "title": "Kostel svatého Václava (Ostrava)", "text": "Kostel svatého Václava (Ostrava)\n\nKostel svatého Václava patří mezi nejstarší a nejvýznamnější kulturně-historické ostravské památky. Jedná se o trojlodní stavbu s přilehlými kaplemi a gotickou věží zakončenou později renesančním cimbuřím. Kostel sv. Václava je na adrese: Kostelní náměstí 3172/1, 702 00 Moravská Ostrava a Přívoz, GPS 49.835719, 18.294633.\n\nPostaven byl ve 13. století ve vrcholně gotickém stylu. Nejstarší doložená zmínka je z roku 1297, budova samotná však stojí na starším románském základě. Podle pověstí se kdysi jednalo o pohanskou svatyni, v níž působili svatý Cyril a Metoděj. Presbytář nové budovy byl postaven okolo roku 1310 a chrámová loď byla dokončena kolem roku 1340. Nový kostel byl postaven jako trojlodní s odsazeným presbytářem ukončeným pěti stranami osmiúhelníku. Vnitřek zůstal nezaklenut a byl uzavřen pouze trámovým stropem. Příčná loď a věž byly přistavěny počátkem 14. století.\n\nKostel byl rozšířen ve století šestnáctém. Původní trámový strop nahradila v roce 1539 cihlová síťová klenba. Roku 1583 byla budova nově zastřešena, v roce 1603 vestavěna kruchta. V téže době byl interiér vybaven renesančními doplňky, např. dvěma sloupky s korintskými hlavicemi, podklenutí hřebínkovou klenbou a dekorativními malbami ve cviklech arkád. V baroku byly přistavěny postranní centrální kaple se třemi apsidami završené kopulí s lucernou. Došlo také k úpravám oken a k protažení věže. Také bylo na straně evangelijní a epištolní zavěšeno dvakrát sedm nových barokních obrazů křížové cesty.\n\nByl zde také umístěn náhrobník Jana Jeřábka z Mořkova († 23. března 1603) a jeho ženy Marty Hynalové z Kornic († 8. dubna 1621). Renesanční konstrukci stavěl okolo roku 1603 vlašský kameník Joannes Rinolt, který je podepsaný na hlavici severního sloupu a mimo podpis nese také dva alianční erby: první Jana Jeřábka a Marty Hynalové, druhý Matyáše Háka Blučinského (\"zeť\") a Kateřiny Jeřábkové z Mořkova (\"dcera\"). Jan Jeřábek z Mořkova držel v Těšínském knížectví panství Střítež. Dokládá se, že v roce 1584 zabil v souboji Jana Kyselovského z Kyselova. Také byl obviněn z krádeží dřeva z knížecího lesa u Smilovic, na tzv. Gutském vršku. Jeho žena byla uznána vinnou z čarodějnictví, jejich statek ve Smilovicích propadl těšínské kněžně Kateřině Sidonii Sasko-Lauenburské. Manželé museli prodat Střítež a vystěhovat se z knížectví, na Moravu, do Moravské Ostravy.\n\nV 19. století proběhla přestavba ve stylu klasicismu, která odstranila některé gotické prvky. V roce 1803 byla zbořena gotická sakristie na evangelijní (= severní) straně, roku 1839 byla dřevěná střecha nahrazena plechovou a v letech 1893–1898 proběhla generální oprava v duchu novogotiky.\n\nVlivem dlouhodobého podmáčení, provozu těžké dopravy v okolí, poddolování a nedostatečné údržby došlo k vážnému narušení statiky. Od roku 1997 proto probíhala rozsáhlá rekonstrukce, která skončila v roce 2004. V roce 1998 se zde našla lidská kostra, jejíž hruď byla zatížena keramickou deskou a v ústech měla tři mince. Historikové soudí, že se jednalo o strach, aby se z mrtvého nestal upír.\n\nPoblíž kostela se nachází nové biskupství ostravsko-opavské.\n\nV rámci Programu záchrany architektonického dědictví bylo v letech 1995-2014 na opravu památky čerpáno 5 600 000 Kč.\nPlaček, J. - Moravec, Z. - Zezula, M. - Augustinková, L.: Kostel sv. Václava v Moravské Ostravě. Ostrava 2014.\n\n"}
{"id": "114462", "url": "https://cs.wikipedia.org/wiki?curid=114462", "title": "Chvalíkovice", "text": "Chvalíkovice\n\nObec Chvalíkovice (německy \"Chwalkowitz\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1445. V letech 1976–1991 byla součástí města Opavy, k 1. lednu 1992 se osamostatnila.\n\n"}
{"id": "114463", "url": "https://cs.wikipedia.org/wiki?curid=114463", "title": "Arrows Ostrava", "text": "Arrows Ostrava\n\nArrows Ostrava je ostravský baseballový a softballový sportovní klub. V letech 2005, 2006, 2008, 2009 a 2017 se stal vicemistrem české baseballové extraligy. V roce 2018 se stal jejím mistrem. O rok později svoje prvenství obhájil. Do roku 1996 byl součástí TJ VOKD Ostrava-Poruba, jako oddíl baseballu a softballu. Od sezóny 1997 hraje pod názvem Arrows Ostrava. Oficiální název, pod kterým je klub registrován jako občanské sdružení, je SKSB Ostrava.\n\nZačátek sezóny 2008 byl poznamenán rekonstrukcí stadionu, kvůli které musela být domácí utkání hrána na hřištích soupeřů. První zápas sezóny 2008 na nově zrekonstruovaném hřišti v Porubě se odehrál ve středu 14. května v 17:30 proti Skokanům Olomouc. Areál nyní nabízí 2 500 míst k sezení.\n\n\n\n\n"}
{"id": "114464", "url": "https://cs.wikipedia.org/wiki?curid=114464", "title": "Chraštice", "text": "Chraštice\n\nObec Chraštice se nachází v okrese Příbram, kraj Středočeský, asi 14 km jižně od Příbrami a 9 km východně od Březnice. Žije zde obyvatel.\n\nObec Chraštice se skládá ze dvou částí v katastrálním území \"Chraštice\":\n\nPrvní písemná zmínka o obci pochází z roku 1260.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chraštice \"(přísl. Chraštičky, Řeteč, 578 obyvatel)\" byly v roce 1932 evidovány tyto živnosti a obchody: lékař, obchod s dobytkem, 5 hostinců, kolář, 2 kováři, krejčí, 2 obuvníci, pohřební ústav, 2 pojišťovací jednatelství, pokrývač, porodní asistentka, 3 řezníci, sadař, sedlář, 4 obchody se smíšeným zbožím, Spořitelní a záložní spolek pro Chraštice, Spořitelní a záložní spolek Vzájemnost, 2 švadleny, 3 tesařští mistři, 3 trafiky, truhlář, velkostatek, 3 zedničtí mistři.\n\n\nDopravní síť\nVeřejná doprava 2012\n\nObcí vede turistická trasa Milín – Podholušice.\n\n"}
{"id": "114465", "url": "https://cs.wikipedia.org/wiki?curid=114465", "title": "Ostrov (okres Benešov)", "text": "Ostrov (okres Benešov)\n\nObec Ostrov se nachází v okrese Benešov, kraj Středočeský. Žije zde obyvatel.\n\nPrvní písemná zmínka o obci pochází z roku 1411.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ostrov \"(313 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Ostrově, 2 hostince, mlýn, trafika.\n\nDopravní síť\n\nVeřejná doprava 2012\nObcí vede cyklotrasa č. 8163 Louňovice pod Blaníkem – Veliš – Ostrov – Kondrac.\n\n"}
{"id": "114468", "url": "https://cs.wikipedia.org/wiki?curid=114468", "title": "Xavier Baumaxa", "text": "Xavier Baumaxa\n\nXavier Baumaxa, vlastním jménem Lubomír Tichý (* 6. prosince 1973 Most) je litvínovský písničkář a kytarista. V dětství se v lidové škole umění učil na kytaru, ve čtrnácti letech založil svou první kapelu – \"Prach\". Vystudoval pedagogiku s aprobací na češtinu a angličtinu. Než se vydal na sólovou dráhu, působil v kapelách V.M.H. a Faulnamusic. Jeho projev je založen na slovních hříčkách, parodiích na různé hudební styly a zpěváky a popkulturních odkazech. Písně jsou prokládány minimalistickou poezií ukrajinského básníka Em Rudenka.\n\n\nV roce 2007 se jeho píseň \"Presumpce neviny\" objevila také na sampleru \"50 miniatur\" a v písni \"Odešli spolu (Viktor a Leo)\" hostoval na albu Jana Buriana \"Muži jsou křehcí\".\n\n\n"}
{"id": "114471", "url": "https://cs.wikipedia.org/wiki?curid=114471", "title": "HC Vítkovice Ridera", "text": "HC Vítkovice Ridera\n\nHC Vítkovice Ridera (celým názvem: Hockey Club Vítkovice Ridera) je český klub ledního hokeje, který sídlí v Ostravě v Moravskoslezském kraji. Založen byl ve třicátých letech 20. století. V roce 1934 a 1935 vyhrál župní mistrovství a stal se mistrem Moravy a Slovenska. Roku 1949 klub postoupil do první ligy, ze které sestoupil v letech 1960, 1965, 1967 a 1985. Československou ligu vyhrál v letech 1952 a 1981.\n\nSvé domácí zápasy odehrává v Ostravar Aréně s kapacitou 10 004 sedících diváků.\n\nMistrovství Světa Juniorů od 26. prosince 2019 do 05. ledna 2020 bude Ostrava a Třinec pořadatelem tohoto velmi prestižního turnaje výběru juniorů. \n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n       klub se účastní sezony 2014/15.\n\nZdroj: \n\n\n"}
{"id": "114478", "url": "https://cs.wikipedia.org/wiki?curid=114478", "title": "Kozly (okres Česká Lípa)", "text": "Kozly (okres Česká Lípa)\n\nObec Kozly (něm. \"Kosel\") se nachází v okrese Česká Lípa, kraj Liberecký. Žije zde  obyvatel.\n\nPrvní písemná zmínka o obci pochází z roku 1371. Od 1. července 1980 do 31. prosince 1991 byla obec součástí města Česká Lípa.\n\n\nV obci dlouhá léta pobýval bývalý disident a politik Jiří Dienstbier. Vyrůstal zde i jeho syn Jiří Dienstbier mladší, senátor a kandidát ČSSD na prezidenta republiky. Ve volbách v lednu 2013 získal ve své obci 65 % hlasů, do druhého celostátního kola sčítání však nepostoupil.\n\nKozly si jako místo pro dožití zvolil i genmjr. František Rypl st., (2. dubna 1903 – 2. srpna 1973). V roce 1940 byl zakládajícím příslušníkem 310. čs. stíhací perutě v Anglii, od září 1944 se nechal přeložit na východní frontu. Byl prvním československých pilotem, který dne 9. května 1945 přistál v osvobozené Praze. V letech 1947–1951 byl velitelem Letecké vojenské akademie v Hradci Králové. Do zálohy odešel roku 1951. I jeho tři synové byli vojenskými piloty: plk. Ing. František Rypl ml. (3. května 1933 – 10. ledna 1974) velitel základny v Žatci, zahynul při výkonu služby v Mig-15bis, plk. Ing. Karel Rypl byl po aktivní letecké službě jako pedagog na vojenské katedře při Pedagogické fakultě v Ústí nad Labem a také často na Kozlech pobýval a plk. Ing. Petr Rypl (25. března 1946 – 20. září 2007) byl také vojenským přidělencem v Moskvě.\n\nKozly jsou také rodištěm kněze Franze Hocka, narozeného v roce 1778. Působil v Poběžovicích na Chodsku. Byl vychovatelem v zámku Thun-Hohensteinů. Objevil a popsal spinel. Ottův slovník naučný však připisuje nález Franzi Xaveru Zippemu. Obohatil sbírky Národního muzea a stal se čestným členem sboru. Byl společníkem biskupa-knížete Pasovského Leopolda hraběte Thuna. V závěti dal peníze nadaci pro školáky a učitele v Kozlech. Pro kapličku v obci pořídil varhany.\n\nVesnička je na patě a svahu kopce Kozel. Od České Lípy přes Kozly přes kopec Kozel prochází žlutě značená turistická trasa, která končí u Koňského rybníka na katastru obce Stvolínky.\n\nObec přetíná vpůli silnice vedoucí od Kolného na západě do Bořetína ležícího na severovýchodě. Tato silnice je zároveň hranicí CHKO České středohoří a jsou po ní vedeny cyklotrasy 211 a 3100.\n\n"}
{"id": "114479", "url": "https://cs.wikipedia.org/wiki?curid=114479", "title": "Drahenice", "text": "Drahenice\n\nObec Drahenice se nachází v okrese Příbram, kraj Středočeský, asi 21 km jižně od Příbrami. Žije zde obyvatel. Část vsi je od roku 1995 chráněna jako vesnická památková rezervace.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drahenice \"(485 obyvatel, poštovní úřad, katol. kostel)\" byly v roce 1932 evidovány tyto živnosti a obchody: cihelna Lobkowitz, 3 hostince, 2 kováři, 2 krejčí, mlýn Lobkowitz, 3 obuvníci, 2 řezníci, sedlář, 2 obchody se smíšeným zbožím, spořitelní a záložní spolek pro Drahenice, tesařský mistr, 2 trafiky, truhlář, velkostatek Lobkowitz.\n\n\nDopravní síť\nVeřejná doprava 2012\n\nObcí vede cyklotrasa č. 1062 Březnice - Drahenice - Myštice - Strakonice.\n\n"}
{"id": "114481", "url": "https://cs.wikipedia.org/wiki?curid=114481", "title": "Nestrašovice", "text": "Nestrašovice\n\nObec Nestrašovice se nachází v okrese Příbram, kraj Středočeský, asi 20 km jižně od Příbrami a 5 km východně od města Březnice. Žije zde obyvatel.\n\nPrvní písemná zmínka o obci pochází z roku 1359.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nestrašovice \"(180 obyvatel)\" byly v roce 1932 evidovány tyto živnosti a obchody: obchod s cukrovinkami, hostinec, kolář, 2 mlýny, Spořitelní a záložní spolek pro Nestrašovice, trafika, truhlář, velkostatek.\n\nDopravní síť\nVeřejná doprava 2012\n\n\n"}
{"id": "114482", "url": "https://cs.wikipedia.org/wiki?curid=114482", "title": "Tušovice", "text": "Tušovice\n\nObec Tušovice se nachází v okrese Příbram, kraj Středočeský, asi 14 km jižně od Příbrami. Žije zde obyvatel. Součástí obce je základní sídelní jednotka Tušovičky.\n\nPrvní písemná zmínka o obci pochází z roku 1359.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n"}
{"id": "114484", "url": "https://cs.wikipedia.org/wiki?curid=114484", "title": "Nedrahovice", "text": "Nedrahovice\n\nObec Nedrahovice () se nachází v okrese Příbram, kraj Středočeský, asi 7 km jižně od města Sedlčany. Žije zde obyvatel.\n\nObec Nedrahovice se skládá z osmi částí na pěti katastrálních územích:\n\nPrvní písemná zmínka o obci pochází z roku 1366.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Nedrahovice \"(přísl. Bor, Kamenice, Nedrahovické Podhájí, Radeč, Rudolec, Trkov, Úklid, 829 obyvatel)\" byly v roce 1932 evidovány tyto živnosti a obchody: výroba cementového zboží, družstvo pro rozvod elektrické energie pro Bor, družstvo pro rozvod elektrické energie pro Kamenici, 4 hostince, 3 kováři, krejčí, 2 mlýny, 2 pily, 4 rolníci, 4 trafiky, truhlář, zahradník.\n\n\nDopravní síť\nVeřejná doprava 2012\n\n\n"}
{"id": "114485", "url": "https://cs.wikipedia.org/wiki?curid=114485", "title": "Ctirad", "text": "Ctirad\n\nCtirad je mužské křestní jméno českého původu, význam jména je „čestný, kdo má rád čest“. Podle českého kalendáře má svátek 16. ledna.\n\nCtiradek, Ctišek, Ctiša, Ctík, Cirda\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −0,5 %.\n\n\n"}
{"id": "114486", "url": "https://cs.wikipedia.org/wiki?curid=114486", "title": "Bořivoj", "text": "Bořivoj\n\nBořivoj je mužské křestní jméno slovanského původu, jako jeho význam se obvykle uvádí „bojovník“. Podle českého kalendáře má svátek 30. července. Existuje i zkrácená verze toho jména – Bořek.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,2%.\n\n\n"}
{"id": "114487", "url": "https://cs.wikipedia.org/wiki?curid=114487", "title": "Bohdan", "text": "Bohdan\n\nBohdan je mužské křestní jméno slovanského původu. Jedná se o překlad řeckého jména \"Theodor\", jeho význam je „darován bohem“.\n\nPodle českého kalendáře má svátek 9. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,5%.\n\n\nBohdánek, Bóža, Dan, Boja, Bodik, Boďa, Bohdy, Bob, Bobánek, Bobo \n\n\n"}
{"id": "114488", "url": "https://cs.wikipedia.org/wiki?curid=114488", "title": "Čeněk", "text": "Čeněk\n\nČeněk je mužské křestní jméno. Podle českého kalendáře má svátek 19. července. Jde o českou podobu latinského jména Vincentus, která se do češtiny dostala přes italské domácké Vincenzo (čteno Vinčenc). Další českou obdobou je Vincenc. Původní latinské jméno Vincentus pochází z latinského vincens s významem \"vítězící, vítězný\", případně také \"přemáhající\". Podobné jméno s jinou etymologií je původně slovanské Česlav.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,9%.\n\n\n"}
{"id": "114489", "url": "https://cs.wikipedia.org/wiki?curid=114489", "title": "Čestmír", "text": "Čestmír\n\nČestmír je mužské křestní jméno. Podle českého kalendáře má svátek 8. ledna.\n\nJedná se o jméno slovanského původu, jehož význam je „mírumilovný“.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,8%.\n\n\n\n\nZ původních několika stovek, které sebou přivedl praotec Čech do polabské nížiny se za 400 let rozrostly již tisíce i statisíce a z původních osad vznikaly již knížecí hrady a městyse i města. Obce byly budovány zejména při březích řek – Labe a Vltavy, Lužnice a Sázavy i Berounky a Otavy. Obce jsou malebné české se ve slovanské chytrosti a tradici i technikami novými stavěné a utvářené , kámen i dřevo, došek i šindel, omítky bílé i žluté se mísí v oku lahodící sestavy a ulice hliněné nohou i koly vozů udusané. Lesy ustoupily polím a loukám, kde pase se dobytek tučný a zdravý. Řemeslům daří se velice, pro práci, lov i zbroj válečnou.\nStejně jako plémě české rozrůstali se i potomci Lechovi na severu a kmeny Germánů a Sasů na západě. A první vojska a konflikty byly nasnadě.\nZa vlády knížete Neklana byla největší řevnivost s národem Lučanů. A byly již na obou stranách vojska s jezdci na koních, s meči, luky a šípy a koženými štíty a helmami a oštěpy s kourouhvemi, cvičené sokolstvo i psi divocí svých pánů. Armády na obou stranách dosáhly tisíců a doléhaly na sebe.\nLidé v Čechách po čtyřech staletí zde cítili tuto zemi jako domov svůj a bránit ji chtěli. Však Kníže Neklan (již 7. pokolení Přemysla Oráče) byl mírný a mírumilovný a dohody chtěl zavírati se všemi sousedy našimi. Praha byla sice daleko hranic, ale osady menší blíže ke kraji země České nájezdy Lučanskými již trpěti začínaly.\nMarně lidé jeho do zbroje jej volali a k armádě jeho a do čele jejího. Bledá tvář Neklanova boji se vzpírala a lidských životů šetřiti chtěla.\nAle kotlina polabská s vymýcenými lesy a založenými polnostmi – každoročně s bohatými úrodami a podnebím mírným sousedy naše lákala a získati jí chtěly. Bratranec Neklanův Vladyka Čestmír zvaný Veselý marně Knížete svého do čela vojska vyzýval a k odpovědnosti jej volal.\nKníže však smrti ani cizí nechtěl a dohody chtěl uzavírat stále, lidé ale k obraně země byli přichystáni ihned. A ostatní velitelé oddílů naléhali na knížete svého aby zbroj na sebe obléknul a do čela jejich se postavil. A kníže pokleknuv s hlavou v dlaních k modlitbám se obrací a ani Čestmíra přítele svého vyslechnouti nechce.\nZ nádvoří již ržání koní slyšet je až nahoru a třeskot zbraní a hlahol lidu již jen málo trpělivého. Tu pokleká Čestmír před svým knížetem: \" Dovol mi pane tvoji zbroj na sobě nésti a v čelo vojska se za tebe postavit a vést jej proti vzpupnému Lučanstvu !\"\nKdyž kníže stále jen v mlčení pokleknut, Čestmír na sebe zbroj knížete obléká a knížecí meč k boku si páše. Jak kníže oblečen i v přilbici jeho z komnat již ustrojen vychází a na knížete koně usedá, kdy štolba třmen mu přidrží.\nDo pole české vojsko vyjíždí s praporcem českým a za knížete převlečeného Čestmírem v čele. Nálada vojska českého zdvihá se a duch bojovný je při něm. Přilbice lesknou se ve Slunci a kopí, tětivy luků jsou vypnuty a toulce šípů ostrých plné. Slunce již vysoko , část mrakem jeho je zakrytá a vojska obě se k sobě blíží. Mrak šípů z obou stran již zbytek Slunce zakrývá a štíty se nad hlavy zvedají. A první muži již na zem padají. A znovu a znovu ne sebe valy vojsk doráží a střetají se v náporu zbraní. Odzadu noví muži přední řady doplňují a mrtvých a krve na poli válečném přibývá a zabiti již jsou všichni bojoví psi Lučanů i sokolové jejich a řady mužů jejich již řídnou. A k novému náporu Čestmír s mečem svým nad hlavou v knížecí zbroji své muže české vede a svolává. Bitva se kloní k vojsku českému a vítězství je již nadosah. Však Čestmír náhle je do hrudi kopím zasažen a proklán , však stéle ještě drží knížecí meč a rány jeho na nepřítele dopadají. Zastavují se české paže a s hrůzou sledují smrt knížete svého čeští bojovníci. Však nenávist větší nyní jim dává sílu a s pokřikem strašným doléhají ještě více na vojsko lučanské a vyhánějí jej z pole bitevního a muži lučanští zbraně odhazují a úprkem se snaží holé životy zachránit. Ještě dlouho je pronásledují ale muži čeští a vyhánějí z území svého nepřítele již poraženého a poslední síly jeho ničí.\nA skončila bitva vítězná , ale muži nezpívají písně vítězné, ale shromáždili se kolem knížete svého kopím proklátého již bez života. Tu sejmul jeden z vladyků knížeti přilbici a až teď všichni poznali vůdce svého – statečného Čestmíra, který za lid svůj a knížete svého život v boji položil.\nNesou ho z boje na ramenou svých, mezi nimi i syn Čestmírův – Oldřich. A přinesou jej před knížete svého Neklana a složí jej u jeho nohou.\nV zemi české radost zavládla a muži se z boje vrací ke svým rodinám a práci. Opět osívají své role a sklízejí a zdoby válečné se země zotavuje.\n\nZa statečný čin Čestmírův kníže udělil potomkům jeho pozemek na břehu řeky Lužnice, kde tvrz svou zvanou Talíř si zbudovati mohli, jménem Páni Veselí na věky své potomky nazývati mohli a do znaku svého stříbrného lva v červeném poli na počest Čestmírovi lví bojovnosti v krví zbarveném bitevním poli ve svém znaku navždy nositi mohli.\n\nDoslov:\n\nVedle tvrze Talíř o asi 100 let později vznikla osada, které se brzy díky výhodné poloze rozrostla v malé město a podle jména pánů z tvrze Talíř se začala nazývat Veselí nad Lužnicí. Když páni z Talíře pak pod nátlakem Lobkoviců a Rožumberů na přelomu 12. a 13. století toto místo opustili (vystěhovali se do Českého Krumlova), převzalo město Veselí nad Lužnicí erb pánů Z Veselí do svého městského znaku. Dřevěná tvrz Talíř, která vyhořela, se stala místem městských zábav a pořádali se zde pak lidové veselice.\n"}
{"id": "114490", "url": "https://cs.wikipedia.org/wiki?curid=114490", "title": "Ilja", "text": "Ilja\n\nIlja je mužské křestní jméno. Podle českého kalendáře má svátek 20. července.\n\nZákladem jména je hebrejské \"Elí-jjáhu\", v překladu \"můj pán je Bůh\". Jméno Ilja je ruskou variantou, odvozenou z řeckého překladu \"Élías\".\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,0%.\n\n\n\n\n"}
{"id": "114493", "url": "https://cs.wikipedia.org/wiki?curid=114493", "title": "Městská autobusová doprava v Teplicích", "text": "Městská autobusová doprava v Teplicích\n\nTeplice jsou okresní město v severních Čechách, v Ústeckém kraji, které má vlastní systém městské dopravy. Její součástí je i síť autobusových linek, kterou provozuje dopravce Arriva City (vzniklý privatizací a postupnými transformacemi a fúzemi Dopravního podniku Teplice). Funguje zde 21 pravidelných linek – vnitroměstské (6, 8, 9), meziměstské, které jsou součástí Dopravy Ústeckého kraje (481–495), zvláštní linka 12, svážející zákazníky do OC Olympia v Srbicích (zdarma, provoz hradí Olympia) a noční linky 801 a 802. Po krizi autobusové dopravy v létě 2006 se od 1. listopadu 2006 teplická síť MHD rozšířila do dalších měst a obcí v regionu.\n\nDopravní podnik Ústeckého kraje si z linek s teplickým městským číslováním v roce 2008 podržel licence pro linky 585001 (Teplice – Krupka – Vrchoslav – Přítkov) a 585002 (Teplice – Krupka – Bohosudov – Přestanov), na nichž pro rok 2008 má uvedeno jen po jednom formálním spoji ročně.\n\nZřízení první autobusových linek na Teplicku projednávalo městské zastupitelstvo v červnu 1907, schvalování koncese však protáhlo na několik let. V roce 1912 obdržela Teplická elektrářská a malodrážní společnost koncesi k provozování dvou linek z Teplic, a to přes Cínovec do Drážďan a na Komáří vížku. Provoz byl pravděpodobně přerušen kolem roku 1914 kvůli první světové válce. Autobusová doprava byla obnovena až za první republiky.\n\nPrvní autobusové linky se na Teplicku objevily již okolo roku 1925, vedly však daleko od samotného města. Jejich provozovateli byli soukromí dopravci, ale některé patřily také TEKG (\"Teplická elektrikářská a malodrážní společnost\"), tehdejšímu městskému dopravci, který provozoval hlavně tramvajovou dopravu. Nakonec se celá situace vyvinula tak, že TEKG roku 1932 převzala autobusové linky soukromníků. O další rok později bylo zavedeno jejich číslování, celkem tak linek existovalo deset. Obslouženo tak bylo město i jeho okolí, a to až do konce druhé světové války, kdy po nástupu komunistů k moci celý provoz převzal podle tehdejšího zákona podnik ČSAD.\n\nTeplický dopravní podnik s provozováním vlastních autobusových linek začal znovu roku 1951. Tyto nové linky doplňovaly tramvajovou síť; brzy však ji svým významem převýšily, stejně jako později i tu trolejbusovou. Zatímco roku 1963 jezdilo pouze pět linek, o sedm let později jich již bylo jedenáct a roku 1986 dokonce šestnáct. Vytížené autobusy obsazené směry nahrazovaly postupně trolejbusové spoje, autobusům však zůstal dodnes důležitý úsek do Dubí a řidčeji využívané trasy.\n\nV roce 1992 bylo z Teplic vypravováno 10 dálkových linek a 27 linek místní dopravy, celkem denně 54 autobusů. Ročně bylo přepravováno přes 2 miliony osob. Autobusových linek městské dopravy bylo 18, trolejbusových 7. V roce 1991 síť MHD přepravovala ročně 26 115 osob, z toho 60% připadalo na autobusy.\n\nV současné době je v provozu okolo dvou desítek autobusových linek (z toho tři bezplatné, jedna skibusová, jedna cyklobusová a jedna rekreační), obsluhující město Teplice a okolní obce.\n\nRoku 1998 zakoupil DP první nízkopodlažní autobus typu Irisbus Citybus 12M (známý například z Prahy či Brna). V dalším pořízení těchto vozidel se však nepokračovalo, objevily se ale 15 m dlouhé německé vozy typu Mercedes-Benz Citaro, provozované například v blízkém Děčíně.\n\nV roce 2006 byly zakoupeny další dva nízkopodlažní patnáctimetrové autobusy Solaris Urbino. V říjnu a prosinci 2007 byly dodány dva vozy stejného typu splňující emisní normu EURO IV. Na jaře roku 2007, na základě získání licence na provozování příměstské dopravy na Teplicku, bylo zakoupeno a pronajato 10 autobusů SOR C 12 a 6 autobusů Irisbus Crossway. V podzim roku 2007 bylo Dopravnímu podniku zapůjčeno 16 „low entry“ autobusů Scania OmniLink ze švédského Stockholmu, které nahradily staré TAMy a Karosy řady 700.\n\nV letech 2004 až 2005 existovaly tendence zrušit trolejbusový provoz a nahradit jej právě autobusy, tento plán však nebyl realizován.\n\nNa některé trolejbusové linky jsou vypravovány v případě nutnosti posílení i klasické autobusy.\n\nPo krizi autobusové dopravy v létě 2006 se od 1. listopadu 2006 teplická síť MHD rozšířila do dalších měst a obcí v regionu. V současné době zasahuje i do měst Dubí, Krupka, Košťany a Hrob, Osek, Duchcov a do obcí Mikulov, Moldava, Modlany, Srbice, Bystřany, Rtyně nad Bílinou, Žalany, Bořislav, Žim, Háj u Duchcova, Novosedlice, Proboštov, Kladruby, Lahošť, Jeníkov, Zabrušany, Bžany, Kostomlaty pod Milešovkou z okresu Teplice a obcí Přestanov a Chlumec z okresu Ústí nad Labem i do samotného města Ústí nad Labem. Síť MHD Teplice se tak prolíná se sítí litvínovské a ústecké MHD, původní linka MHD ve městě Krupka byla teplickou linkou vytlačena.\n\nV roce 2004 podal Dopravní podnik Ústeckého kraje a. s. Evropské komisi stížnost, kterou později ještě doplňoval. \nEvropská komise na základě stížnosti Dopravního podniku Ústeckého kraje a. s. prošetřuje Českou republiku pro zakázanou finanční podporu Dopravního podniku Teplice s. r. o. a některých dalších městských dopravních podniků ze strany měst a Ústeckého kraje. Komise má podezření, že pro meziměstskou dopravu byly zneužity dotace, které jsou účelově vázány na provozování městské dopravy. Evropská komise požádala v této otázce a v otázce formy výběrových řízení na regionální dopravce Českou republiku 26. června 2008 tzv. ospravedlnitelným názorem (odůvodněným stanoviskem) o vysvětlení ve lhůtě dvou měsíců, pak se může obrátit na Evropský soudní dvůr.\n\nPo zapojení Arrivy Teplice (dnes Arriva City) do krajského integrovaného dopravního systému Doprava Ústeckého kraje k 1. lednu 2015 bylo pro meziměstskou dopravu zakoupeno 33 nových autobusů:\n\nPro vnitroměstskou dopravu se používají tyto autobusy:\n\nNa náhradní dopravu se využívají též vysokopodlažní vozy SOR C 12 a Karosa B 952.\n\nMeziměstské autobusy mají zelenou barvu, u městských se však barvy různí.\n\nV autobusech jsou používány digitální transparenty, tedy proměnné ukazatele směru umístěné na předním, bočním a zadním čele vozidla a také uvnitř něj. V meziměstských autobusech se uvnitř používají moderní LCD obrazovky. Používá se též akustické hlášení a to od počátku roku 2015, před tím se o jeho zavedení jen diskutovalo.\n\n\n"}
{"id": "114494", "url": "https://cs.wikipedia.org/wiki?curid=114494", "title": "Leoš", "text": "Leoš\n\nLeoš je mužské křestní jméno řeckého původu – jedná se o zkráceninu jména Leopold nebo Leonard. Podle českého kalendáře má svátek 19. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,2%.\n\n"}
{"id": "114495", "url": "https://cs.wikipedia.org/wiki?curid=114495", "title": "Libor", "text": "Libor\n\nLibor je mužské křestní jméno latinského původu (lat. Liborius) a nejasného významu.\nDnes se spojuje se jménem Lubor, tj. „libý, líbezný“. Podle českého kalendáře má jmeniny 23. července.\n\n\nDle jiných teorií:\n\nLibča, Libek, Liborek, Líba, Libi, Libí, Libik, Libík, Libin, Libis, Liboušek, Libuna\n\n"}
{"id": "114496", "url": "https://cs.wikipedia.org/wiki?curid=114496", "title": "Leopold", "text": "Leopold\n\nLeopold je mužské křestní jméno staroněmeckého původu. Podle českého kalendáře má svátek 15. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -7,8%, což svědčí o poměrně značném poklesu obliby tohoto jména.\n\n\n Leopoldek, Leo, Poli, Poldek, Poldi, Poldík\n\n"}
{"id": "114497", "url": "https://cs.wikipedia.org/wiki?curid=114497", "title": "Luboš", "text": "Luboš\n\nLuboš je mužské křestní jméno slovanského původu. Jedná se o zkrácenou verzi jména Lubomír nebo Luboslav, jeho význam je obvykle uváděn jako „milý“.\n\nPodle českého kalendáře má svátek 16. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,8%.\n\n\n"}
{"id": "114498", "url": "https://cs.wikipedia.org/wiki?curid=114498", "title": "Lubor", "text": "Lubor\n\nLubor je mužské křestní jméno slovanského původu. Vzniklo ze staroslovanského výrazu \"lub\" – „libý“.\n\nPodle českého kalendáře má svátek 13. září.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,0%.\n\n\n"}
{"id": "114499", "url": "https://cs.wikipedia.org/wiki?curid=114499", "title": "Lubomír", "text": "Lubomír\n\nLubomír (další varianta Lubomil, slovensky Ľubomír) je mužské křestní jméno slovanského původu, jehož význam je „mírumilovný“. Podle českého kalendáře má svátek 28. června.\n\nLuboš, Lubomírek, Lubošek, Luba, Lubko, Lubánek, Lubíček, Lubča, Lubínek, Lubo\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,8%.\n\n\n"}
{"id": "114500", "url": "https://cs.wikipedia.org/wiki?curid=114500", "title": "Marian", "text": "Marian\n\nMarián (nebo také krátce Marian) je mužské křestní jméno. Jeden výklad ho uvádí jako mužský prostějšek běžnějšího ženského jména Marie, jiný ho odvozuje z latinského Marius.\n\nDomácké podoby jména: Maroš, Majo.\n\nPodle českého kalendáře má svátek 25. března.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +4,4%, což svědčí o poměrně značném nárůstu obliby tohoto jména.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,8%.\n\n\n"}
{"id": "114501", "url": "https://cs.wikipedia.org/wiki?curid=114501", "title": "Nikola", "text": "Nikola\n\nNikola je mužské i ženské křestní jméno. Podle českého kalendáře má jmeniny 20. listopadu.\n\nToto jméno je přejato z francouzštiny, ale jeho původním domovem je Řecko. Jedná se vlastně o jednu z variant jména Mikuláš či Níkoláos, jak zní původní tvar. Překlad tohoto jména je „vítězství lidu“. Další variantou ženského jména je Nikol a Nikoleta.\n\n\n\nNikča, Nikolka, Niky, Nikita, Niki\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +6,6%, což svědčí o poměrně značném nárůstu obliby tohoto jména.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +9,8%, což svědčí o poměrně značném nárůstu obliby tohoto jména.\n\nV lednu 2006 se podle údajů ČSÚ jednalo o 11. nejčastější ženské jméno mezi novorozenci.\n\n\n\n\n\n\n"}
{"id": "114502", "url": "https://cs.wikipedia.org/wiki?curid=114502", "title": "Luděk", "text": "Luděk\n\nLuděk je mužské křestní jméno. Podle českého kalendáře má svátek 26. srpna.\n\nLuděk je původem česká odvozená domácká podoba českých jmen Ludomíra a Ludoslava a také německého jména Ludvík, která se později osamostatnila. Význam jména je „Slavný válečník“.\n\nLuděk je také domácká podoba dvou slovanských jmen Ludomír a Ludoslav. Význam je \"jenž lidu přináší mír\" a \"slavící lid\".\n\nDomácí podoby: Luděček, Ludík, Luďa, Luďko.\n\nSlovenskou obdobou je Ľudevít, Ľudovít.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,4%.\n\n"}
{"id": "114503", "url": "https://cs.wikipedia.org/wiki?curid=114503", "title": "Přírodní památka Baba", "text": "Přírodní památka Baba\n\nNázev Přírodní památka Baba má více míst:\n"}
{"id": "114504", "url": "https://cs.wikipedia.org/wiki?curid=114504", "title": "Oliver", "text": "Oliver\n\nOliver je mužské křestní jméno neurčitého původu. Buď se jedná o jméno z pocházející latiny odvozené od „olivy“, jehož ženským protějškem je Olivia. Nebo z islandského \"Olfeir\", znamenající \"pozůstatek rodu\". Podle českého kalendáře má svátek 2. října.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +25,4%, což svědčí o strmém nárůstu obliby tohoto jména.\n\n"}
{"id": "114505", "url": "https://cs.wikipedia.org/wiki?curid=114505", "title": "Patrik", "text": "Patrik\n\nPatrik nebo Patrick, zkráceně Pat je mužské křestní jméno latinského původu, odvozené ze slova \"patricius\" – „urozenec“. Podle českého kalendáře má svátek 19. února. Svatý Patrik, mnich a misionář z 5. století, je patronem Irska. Ženským protějškem je jméno Patricie.\n\nNásledující tabulka uvádí četnost jména v ČR a pořadí mezi mužskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími muži v ČR se za 10 let zvýšilo o polovinu, což svědčí o značném nárůstu obliby tohoto jména.\n\nPodle údajů ČSÚ se za rok 2008 jednalo o 22. nejčastější mužské jméno novorozenců.\n\n\n\n"}
{"id": "114506", "url": "https://cs.wikipedia.org/wiki?curid=114506", "title": "Oskar", "text": "Oskar\n\nOskar je mužské křestní jméno anglosaského původu. Jméno může být utvořeno z irského \"os\" – „jelen“, a \"cara\" – „kamarád“, „milovník“. Další význam je obvykle uváděn ze staroanglického \"Ōsgār\" a vykládá se jako „boží kopí“ (\"ós\", čili Bůh, a \"gar\", znamenající kopí). Příbuzné jméno může být staronorské jméno Ásgeirr.\n\nPodle českého kalendáře má svátek 1. srpna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je −1,3 %.\n\n\n\n\n\n\n"}
{"id": "114507", "url": "https://cs.wikipedia.org/wiki?curid=114507", "title": "Tadeáš", "text": "Tadeáš\n\nTadeáš je mužské křestní jméno hebrejského původu. Podle českého kalendáře má svátek 30. října. Jméno je nejasného významu, nejčastěji se vykládá jako \"chytrý, rozumný\" nebo \"smělý, odvážný\".\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +13,9%, což svědčí o značném nárůstu obliby tohoto jména.\n\n"}
{"id": "114508", "url": "https://cs.wikipedia.org/wiki?curid=114508", "title": "Robin", "text": "Robin\n\nRobin je mužské, v některých zemích však i ženské křestní jméno staroněmeckého původu. Podle českého kalendáře má svátek 30. ledna. Ženská varianta je Robyn nebo Robina.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +8,9%, což svědčí o značném nárůstu obliby tohoto jména.\n\n"}
{"id": "114509", "url": "https://cs.wikipedia.org/wiki?curid=114509", "title": "No Name", "text": "No Name\n\nNo Name je šestičlenná slovenská pop-rocková skupina založená 26. srpna 1996 v Košicích. Toho dne zároveň zvítězili v místní soutěži kapel zvané \"Košický zlatý poklad ´96\". Zakládajícími členy byli Viliam Gutray a trojice bratrů Timkových – Igor, Roman a Ivan.\n\nOpravdový průlom přišel až v roce 2000 s albem \"Počkám si na zázrak\" a to především díky písním „Ty a Tvoja sestra“ a „Žily“. Následovaly úspěšné desky \"Oslávme si život\", \"Slová do tmy\" a \"Čím to je\". Leden 2008 byl ve znamení natáčení nové desky \"V rovnováhe\", která se natáčela ve studiu \"Propast\" hudebníka Petra Jandy.\n\nV roce 2016 vydali No Name desku \"S láskou\", která na hudebním webu iReport obdržela hodnocení čtyř hvězdiček z pěti.\n\n\n\n\n\n\n"}
{"id": "114511", "url": "https://cs.wikipedia.org/wiki?curid=114511", "title": "Staré Heřminovy", "text": "Staré Heřminovy\n\nStaré Heřminovy (německy \"Alt Erbersdorf\", 1900 \"Alterbersdorf\"; polsky \"Stare Herzminowy\") jsou obec v okrese Bruntál v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1338. Od 1. ledna 1978 do 23. listopadu 1990 byly Staré Heřminovy částí obce Horní Benešov.\n\nPočet obyvatel Starých Heřminov podle sčítání nebo jiných úředních záznamů:\n\nVe Starých Heřminovech je evidováno 104 adres: 103 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 94 domů, z toho 66 trvale obydlených. Ke dni 25. 3. 2010 zde žilo 222 obyvatel.\n\n\n"}
{"id": "114513", "url": "https://cs.wikipedia.org/wiki?curid=114513", "title": "Kvítkov", "text": "Kvítkov\n\nObec Kvítkov (něm. \"Kwitkau\") se nachází v okrese Česká Lípa, kraj Liberecký. Žije zde  obyvatel.\n\nPrvní písemná zmínka o obci pochází z roku 1295. Tehdy ves vlastnil Jan z Kvítkova. Jeho potomci získali příjmení Vlk a jmenovali se Vlkové z Kvítkova. Kvítkov byla malým samostatným panstvím, které bylo později připojené k Novému zámku (dnešní Zahrádky). Od 1. července 1980 do 31. prosince 1991 byla obec součástí města Česká Lípa.\n\nV celostátním seznamu kulturních památek jsou čtyři z Kvítkova a okolí:\n\n\n"}
{"id": "114514", "url": "https://cs.wikipedia.org/wiki?curid=114514", "title": "Litichovice", "text": "Litichovice\n\nObec Litichovice se nachází v okrese Benešov, kraj Středočeský, 12 km východně od Benešova. Žije zde obyvatel.\n\nPrvní písemná zmínka o obci pochází z roku 1402.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n\nObcí vede cyklotrasa č. 0072 Postupice – Jemniště – Litichovice – Divišov – Český Šternberk.\n\n\n"}
{"id": "114516", "url": "https://cs.wikipedia.org/wiki?curid=114516", "title": "Baba (přírodní památka, Hluboká nad Vltavou)", "text": "Baba (přírodní památka, Hluboká nad Vltavou)\n\nBaba je přírodní památka ev. č. 1386, která se nachází v okrese České Budějovice, přibližně dva kilometry severně od Hluboké nad Vltavou, na levém břehu Vltavy. Patří pod Správu AOPK České Budějovice. Je v katastrálním území Hluboká nad Vltavou a má rozlohu 2,69 ha.\n\nÚzemí přírodní památky Baba včetně jejího ochranného pásma bylo zařazeno nařízením vlády 318/2013 Sb., kterým se stanoví národní seznam evropsky významných lokalit, ve znění pozdějších předpisů, ze dne 21. srpna 2013 mezi evropsky významné lokality (EVL), tvoří část EVL s názvem Hlubocké obory.\n\nNa vrcholu Baby se v nadmořské výšce 435–449 metrů nachází zbytky stejnojmenného hradiště s nálezy ze starší a pozdní doby bronzové. Většina památky leží ve Staré oboře. První zmínku o hradišti publikoval český geolog, paleontolog a amatérský archeolog Jan Nepomuk Woldřich v roce 1883. Na lokalitě se vyskytuje zplanělý náprstník červený. Z pohledu entomologie se zde vyskytuje roháč obecný a na této lokalitě byl poprvé v Čechách zaznamenách výskyt kovaříka čtyřtečného.\n\n"}
{"id": "114517", "url": "https://cs.wikipedia.org/wiki?curid=114517", "title": "Jaemon Kinošita", "text": "Jaemon Kinošita\n\nJaemon Kinošita byl podle románu Taiko otcem Hidejošiho Tojotomi. Bojoval jako pěšák (\"ašigaru\") ve službách daimjóa Nobuhideho Ody. Skončil jako zchudlý džizamuraj poté, kdy byl zraněn v bitvě. Jeho zdravotní stav se po tomto incidentu zhoršoval a vedl k jeho předčasné smrti. Jaemon zemřel roku 1544, malému Hidejošimu tehdy bylo osm let.\n\n"}
{"id": "114518", "url": "https://cs.wikipedia.org/wiki?curid=114518", "title": "Hnědé uhlí", "text": "Hnědé uhlí\n\nHnědé uhlí je druh sedimentární horniny, která se řadí mezi uhlí. \n\nHnědé uhlí bývá většinou matné a jeho vryp obvykle hnědý. Podle stupně prouhelnění lze rozlišit uhlí hemifázní (hemitypy), tj. nejméně prouhelněné, středně prouhelněné ortofázní (ortotypy) a konečně metafázní (metatypy), tj. nejvýše prouhelněné. Jiná, často užívaná klasifikace rozlišuje (v pořadí podle stoupajícího prouhelnění): a) hnědé uhlí měkké, b) hnědé uhlí tvrdé, a to matné nebo lesklé.\n\nPodle geologického stáří je obvykle nejstarší černé uhlí (antracit), potom hnědé uhlí a nejmladší jsou lignity. Hnědé uhlí se využívá především jako palivo. Kromě uhlíku obsahuje velké množství různých směsných látek jako je síra nebo popeloviny. Nejmladší a nejméně karbonizované hnědé uhlí se nazývá lignit. Chemicky se jedná především o makromolekulární komplex polyelektrolytů (např. huminových kyselin), polysacharidů, polyaromátů, uhlíkových řetězců se sirnými a dusíkatými skupinami a kyslíkatými články.\n\nHnědé uhlí je ve střední Evropě velmi důležitou energetickou surovinou.\n\nSpalováním uhlí se získává tepelná energie, která je potřebná při výrobě elektřiny v tepelných elektrárnách. Hlavní těžební střediska v Česku se nachází v podhůří Krušných hor – v sokolovské a chomutovsko-mostecké pánvi. Těžba probíhá povrchovým způsobem, což je zdrojem kontroverzí. Za 2. světové války se v Záluží u Litvínova z hnědého uhlí vyráběl Fischer-Tropschovou syntézou i benzín. Tato výroba pokračovala až do roku 1968, kdy bylo v Záluží zahájeno zpracování ropy.\n\nV České republice se ročně těží několik desítek milionů tun hnědého uhlí.\n\nVlastnosti hnědého uhlí jsou v každé lokalitě značně odlišné v závislosti na jeho stáří a geologických podmínkách.\n\n\n\n"}
{"id": "114519", "url": "https://cs.wikipedia.org/wiki?curid=114519", "title": "Krty", "text": "Krty\n\nObec Krty (něm. \"Gerten\") se nachází v okrese Rakovník, kraj Středočeský, na samém západním okraji těchto celků, zhruba 3 km západně od Jesenice a 21 km stejným směrem od Rakovníka. Žije zde obyvatel. Obcí prochází železniční trať 161 Rakovník - Bečov nad Teplou se zastávkou \"Krty\".\n\nNázev sídla znamená „ves Krtů“, tj. Krtovy rodiny. První písemná zmínka o obci (\"Krriti\") pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krty \"(něm. Gerten, 382 obyvatel)\" byly v roce 1932 evidovány tyto živnosti a obchody: obchod s máslem a vejci, 2 půjčovny mlátiček, 2 řezníci, 2 hostince, 3 obchody se smíšeným zbožím, velkostatek Groh, 9 rolníků, kovář, Spar- u. Darlehenskassenverein für Gerten, 3 kamenictví, trafika.\n\n\nV nedalekých jeskyních bydlívali trpaslíci. Když byl ale v obci vystavěn kostel sv. Vojtěcha, nemohli vydržet hluk jeho zvonů a rozhodli se odstěhovat do Krkonoš. Mladík z Krtů, který jim pomáhal, v jejich sídle později našel poklad, z nějž si odnesl čepici zlaťáků a žil šťastně až do smrti.\n\nDopravní síť\nVeřejná doprava 2011\n\n\n"}
{"id": "114521", "url": "https://cs.wikipedia.org/wiki?curid=114521", "title": "Jošimoto Imagawa", "text": "Jošimoto Imagawa\n\nJošimoto Imagawa (: 今川義元; 1519 - 12. června 1560) byl daimjó provincií Suruga a Tótómi v období mezi roky 1536–1560.\n\nTřetí syn Udžičiky Imagawy Jošimoto nahradil svého otce po úspěšném vyřešení sporu o nástupnictví, který vedl se svými bratry. To se stalo právě roku 1536. O rok později se oženil s dcerou Nobutory Takedy, a spojil se s Šingenem Takedou během jeho převzetí provincie Kai v roce 1540. Známý správce Jošimoto provedl sérii průzkumných akcí a přeměnil svoje hlavní město Sumpu na centrum kultury. Jošimoto sám měl sklony k moderním trendům a uměním. Stříhal si řasy a černil zuby, přesně podle tehdejší módy kjótské šlechty (jedna z jeho žen byla šlechtické krve a pomáhala mu se správou jeho panství). Vojensky Jošimoto směřoval ke konsolidaci panství Imagawů, v čemž mu vydatně pomáhal jeho strýc, generál a mnich Čóró Sessai (zemřel v roce 1557). Zabezpečil si vliv nad Tótómi a provedl několik politických manévrů, které vedly k podrobení klanu Macudaira v roce 1548 a k získání mladého Iejasua Tokugawy jako rukojmí.\n\nBěhem své expanze na západ se Jošimoto dostal do konfliktu s Ody ve sporu o provincii Mikawa. Spolu se utkali v mnoha bitvách, z nichž poslední, bitvu u Azukizaki Jošimoto prohrál. Velkým přínosem, který Jošimoto představoval, byla jeho schopnost pohybovat se v politickém prostředí 50. let 16. století. Stal se prostředníkem mezi Šingenem Takedou a Udžijasuem Hódžó, který jej požádal, aby Takedovi rozmluvil útok na provincii Kózuka.\n\nNa sklonku 50. let 16. století se Jošimoto těšil silné pozici a zahájil pochod na Kjóto. Sessai zemřel roku 1557, ale Imagawa využil talentu Motojasua Macudairy (Iejasu Tokugawa) v oboru válečných strategií a pověřil ho, aby zmapoval Nobunagovy aktivity. Když získal dostatek informací, rozhodl se roku 1560 povolat své muže do zbraně. Podařilo se mu shromáždit mezi 15-20 tisíci muži ze Surugy a Mikawy a v červnu téhož roku vyrazil do Kjóta. Během postupu srovnal se zemí dvě pevnosti Odů - Marume a Terabe - a nechal armádu odpočinout v Dengakuhazamě, poblíž Okehazamy, kde si prohlédl hlavy padlých nepřátel a oddával se hudebnímu představení. Mezitím se Nobunagovi muži nepozorovaně dostali až k Jošimotově ležení a zahájili krvavý útok. Strhla se obrovská mela a zmatek, během kterého byl Jošimoto zabit Šinosukem Mórim. Sotva se zpráva o Imagawově smrti rozšířila mezi jeho vojsko, dalo se kvapem na ústup. Porážka totiž znamenala nejen konec Jošimota, ale také případný zánik klanu Imagawa. Jošimotův nástupce Udžizane, který žil v letech 1538–1614, následně ztratil během roku 1569 část území ve prospěch Tokugawů a Takedů a ke konci své vlády se stáhl do Kjóta. Tak skončil slavný a hrdý klan Imagawa.\n\nRoku 1553 Jošimoto vytvořil domovní řád \"Imagawa kana mókuróku cuika\", který dále rozvedl Udžičika. Založil tiskárnu v Sumpu a sestavil pětisvazkovou historii klanu Imagawa.\n"}
{"id": "114522", "url": "https://cs.wikipedia.org/wiki?curid=114522", "title": "Borovnice (okres Benešov)", "text": "Borovnice (okres Benešov)\n\nObec Borovnice se nachází v okrese Benešov, kraj Středočeský asi 12 km jihovýchodně od města Vlašim. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Borovnice \"(přísl. Otročice, 394 obyvatel, katol. kostel)\" byly v roce 1932 evidovány tyto živnosti a obchody: 3 hostince, 2 mlýny, 2 pily, řezník, obchod se smíšeným zbožím, 3 trafiky, truhlář, zámečník.\n\n\nDopravní síť\n\nVeřejná doprava 2012\n\n"}
{"id": "114523", "url": "https://cs.wikipedia.org/wiki?curid=114523", "title": "Daimjó", "text": "Daimjó\n\nDaimjó ( ; doslova „Velké jméno“) bylo označení člena japonské vysoké šlechty, osobních vazalů císaře, formálně mu podřízených, ale ve skutečnosti nezávislých pánů provincií. V období válčících států (1467–1570/1603) docházelo mezi jednotlivými daimjóy ke krvavým bitvám o území. Daimjó byl vůdce rodinného klanu, jehož členové stáli v hierarchii provincie nad ostatními pánovými vazaly. Mezi nejznámější daimjóy této éry patřili např. Nobunaga Oda, Iejasu Tokugawa, Hidejoši Tojotomi, Šingen Takeda, Kenšin Uesugi, Motonari Móri, Sóun Hódžó a další.\n\nTermín daimjó se v 15. a 16. století používal pro pána, kterému náleželo několik provincií, několik okresů, v některých případech několik vesnic. Občas je tento pojem nesprávně používán jako dřívější označení pro \"šuga\" (hejtmana) nebo je za něj úplně zaměňován. V tom samém období byl někdy termín \"šugo-daimjó\" použit pro vládce s rostoucí nezávislostí do poloviny 14. století a termín \"šugo\" pro tu samou funkci do roku 1560. V období Edo (1603–1867) byl termínem daimjó označován pán, který vládl knížectví s výnosy potravin většími než 10 000 koku (= zhruba 1,8 mil. litrů).\n"}
{"id": "114524", "url": "https://cs.wikipedia.org/wiki?curid=114524", "title": "Šugo", "text": "Šugo\n\nV hrubém překladu můžeme slovu šugo (守護) rozumět jako pojmu protektor, ochránce, hejtman. Provinční vládci spojovaní s šógunátem Kamakura v devadesátých letech 11. století a důležitá část administrativy (bakufu) během trvání války Ónin (1467-1477). Mnoho starších rodů šugo byly boji ve válce Ónin oslabeno a vytlačeno nebo zničeno během období Sengoku. Během období Kamakura byli šugo silně závislí na vůli bakufu. Bojovali s rebely a dohlíželi nad aktivitami provinčních vojenských správců (džitó). V období Muromači šugo měli na starost rozsáhlá území provincií. Termín šugo lze nalézt v záznamech do roku 1560 v několika provinciích (např. Sacuma).\n"}
{"id": "114525", "url": "https://cs.wikipedia.org/wiki?curid=114525", "title": "Branka u Opavy", "text": "Branka u Opavy\n\nSlezská obec Branka u Opavy (\"Branka\") leží na řece Moravici v těsném sousedství jižněji položeného města Hradec nad Moravicí. Obec náleží k okresu Opava v Moravskoslezském kraji. Žije zde obyvatel.\n\nV obci působí sbor dobrovolných hasičů a také firma Branecké železárny, známější pod názvem BRANO, vyrábějící zárubně do dveří a pneumatické „zavírače“ dveří.\n\nPrvní písemná zmínka o obci pochází z roku 1257.\n\nBranku u Opavy obsluhuje vlak tratě 315 Opava východ-Hradec nad Moravicí, každou hodinu zde jezdí vlaky z Opavy do Hradce a z Hradce do Opavy. Vlaková zastávka se nachází cca 305 metrů od obecního úřadu. Na trati platí samoobslužný způsob odbavování cestujících. Ve stanici se nenachází pokladní přepážka ani automat na jízdenky.\n\nPo Brance vede silnice I/57 vedoucí z Polské silnice č. 41 (Prudník), Krnova a Opavy. Silnice pokračuje pak přes Hladké Životice, Nový Jičín, Valašské Meziříčí, Vsetín, Valašskou Polanku, Horní Lideč až na Slovensko.\n\n"}
{"id": "114526", "url": "https://cs.wikipedia.org/wiki?curid=114526", "title": "Dubnice", "text": "Dubnice\n\nObec Dubnice () se nachází v okrese Česká Lípa, kraj Liberecký, mezi městy Stráž pod Ralskem a Jablonné v Podještědí. Rozkládá se kolem Dubnického potoka v délce 4 km, maximální nadmořská výška je 313 metrů. Katastrální území obce Dubnice pod Ralskem zaujímá rozlohu 15,82 km². Žije zde  obyvatel.\n\nNejstarší zmínka o obci pochází z roku 1352, kdy je v rejstřících papežského desátku uvedena jako \"Dubnycz\". Dubnice coby samostatné sídlo však pravděpodobně vznikla v údolí místního potoka již ve 13. století, v době, kdy Markvarticové nedaleko odsud vybudovali nový hrad Stráž (Vartenberk) na ochranu obchodní cesty, vedoucí z Prahy do Žitavy.\n\nObec měla vždy zemědělský charakter. Pěstovalo se zde obilí, brambory a ovoce, významný podíl měl chov dobytka. Již v roce 1897 zdejší rolníci otevřeli mlékárnu, první v okrese Jablonné. Později vzniklo i zemědělské strojní a výmlatové družstvo. Od roku 1902 měla obec vlastní záložnu a roku 1909 založili sedláci strojní družstvo. V Dubnici, podobně jako v dalších obcích kolem Jablonného v Podještědí, byli výrazněji zastoupeni větší hospodáři s výměrou 25-35 ha. Po roce 1900 došlo též k budování nových silnic a rozvoji dopravy. V roce 1903 byla postavena nová obecní škola. Krátce na to, roku 1904, byl ve staré školní budově zřízen poštovní úřad. Ten získal roku 1906 telefon a telegraf. Od roku 1914 byl zaveden v obci telefon a v roce 1922 byla provedena úplná elektrifikace. Při sčítání lidu v roce 1921 měla Dubnice více než 1000 stálých obyvatel.\n\nKromě zemědělské výroby se občané Dubnice začali po skončení první světové války orientovat také na turistický ruch. Bylo to dáno především stoupající oblibou blízkého letoviska Hamr na Jezeře. Co se týče veřejné dopravy, přeprava kočáry byla nahrazena v roce 1925 službami soukromého automobilového přepravce a od roku 1938 autobusovou dopravou.\n\nJako obec ve které tradičně převládalo německé obyvatelstvo byla Dubnice v letech 1938-1945 součástí nacistického Německa. Po druhé světové válce bylo původní obyvatelstvo obce vysídleno.\n\nDalší pokračování nadějného rozvoje nastalo po roce 1945. V obci v té době již byla pila, řada řemeslnických provozen, základní a mateřská škola, několik obchodů a 4 hostince. To však netrvalo dlouho. Po roce 1948 byly zemědělské a ostatní živnosti postupně zlikvidovány. JZD, založené v roce 1950, zpočátku příliš neprosperovalo, až postupně se situace stabilizovala. V letech 1977–1980 byl v obci vybudován vodovod, jelikož se v důsledku činnosti blízkých Uranových dolů v místních studních ztrácela voda. Nedaleko od Dubnice se začal těžit písek, který se používá nejen ke stavebním účelům, ale i při rekultivaci následků těžby uranové rudy. V roce 1981 byl v obci zrušen místní národní výbor a Dubnice byla připojena ke Stráži pod Ralskem.\n\nV roce 1990 převzala Dubnice svou správu od Stráže pod Ralskem a stala se opět samostatnou obcí. Ke konci roku 2014 měla Dubnice 658 obyvatel. V obci je základní a mateřská škola, prodejna potravin a místní knihovna. Nejbližší ordinace praktického lékaře je v 3 km vzdálené Stráži pod Ralskem.\n\n\nVe vzdálenosti cca 2,5 km vzdušnou čarou směrem na východ od obce se nachází přírodní památka Stříbrník, čedičová kupa se sloupcovou odlučností horniny. Další zdejší lokalitou, pozoruhodnou z geologického i geomorfologického hlediska, je již zmíněná pískovna. Tímto těžebním prostorem byly otevřeny glacifluviální sedimenty, t.j. pozůstatky někdejšího kontinentálního zalednění, které v těchto místech překračovalo hranice dnešní České republiky. Nejnápadnějším důkazem ledovcového původu těchto sedimentů je výskyt pazourků, skandinávské červené i světlé žuly a červeného porfyru, pocházejících ze severnějších oblastí Evropy. \n\nDo obce zajíždějí autobusové linky ze Stráže pod Ralskem a Jablonného v Podještědí. Vzhledem k protáhlému tvaru obce je v Dubnici v pravidelných odstupech pět autobusových zastávek. Autobusové spoje, které vyjíždějí od železniční stanice v Jablonném v Podještědí, zajišťují návaznost na vlakové spoje na trati 086 Česká Lípa – Liberec.\n\nFotbalový tým mužů zakončil sezonu 2010/2011 v III. třídě okresu Česká Lípa na 13. místě čtrnáctičlenné tabulky. O rok později místní fotbalisté ve stejné soutěži skončili devátí.\n\n\n\n"}
{"id": "114527", "url": "https://cs.wikipedia.org/wiki?curid=114527", "title": "Jezdkovice", "text": "Jezdkovice\n\nObec Jezdkovice (1869–1900 \"Jestkovice\"; německy \"Jeschkowitz\") se nachází po obou stranách historické hranice Slezska a tzv. moravských enkláv ve Slezsku, v okrese Opava v Moravskoslezském kraji. Téměř celý katastr obce, jakož i celá její zástavba ale leží ve Slezsku. Žije zde obyvatel.\n\nPrvní písemná zmínka o obci pochází z roku 1250. Do roku 1945 náležely ke katastru obce také Choltice \"(dnes součást Litultovic)\". Od 1. ledna 1979 do 31. prosince 1992 byla dnešní obec Jezdkovice částí obce Stěbořice.\n\n\n"}
{"id": "114530", "url": "https://cs.wikipedia.org/wiki?curid=114530", "title": "Brno-Královo Pole", "text": "Brno-Královo Pole\n\nBrno-Královo Pole je městská část na severu statutárního města Brna. Je tvořena katastrálními územími čtvrtí Královo Pole, Ponava a Sadová a malou západní částí katastrálního území Černá Pole. Celková katastrální výměra činí 9,91 km². Samosprávná městská část vznikla 24. listopadu 1990. Žije zde přes 28 000 obyvatel.\n\nPro účely senátních voleb je území městské části Brno-Královo Pole zařazeno do volebního obvodu číslo 60.\n\nMěstská část Brno-Královo Pole má výrazně městský charakter, ale na severovýchodě městské části v katastrálním území Sadová se rozkládají rozsáhlé lesy a nachází se zde významný krajinný prvek Údolí Zaječího potoka. Na severozápad městské části zasahuje přírodní památka Medlánecké kopce s lesoparkem Palackého vrchu. V městské části se nachází hlavní budova Technického muzea v Brně. Na východě městské části se nachází proslulá Královopolská strojírna, jižně od ní pak velké brněnské nákupní centrum Královo Pole.\n\nZe srovnání historických a moderních map vyplývá, že území moderní městské části Brno-Královo Pole zahrnuje většinu území bývalého města Královo Pole (s jehož historickým katastrem se území moderní městské části do určité míry kryje), severní část Velké Nové Ulice a Červené, okrajové části historických katastrů Medlánek a Žabovřesk, okrajovou část zrušeného katastrálního území Dolní a Horní Cejl, a okrajové pozemky původních katastrů Obřan a Soběšic (tyto pozemky jsou dnes součástí katastrálního území Sadová).\n\nK Brnu bylo území moderní městské části Brno-Královo Pole připojeno ve třech fázích: roku 1850 bylo připojeno území Velké Nové Ulice a Horního a Dolního Cejlu, roku 1919 pak následovalo samo Královo Pole s Ugartovem, jakož i další obce zasahující na území moderní městské části, a při druhé katastrální reformě Brna byly připojeny také původně soběšické pozemky na severu dnešního katastrálního území Sadová.\n\nKoncem 60. let 20. století došlo při radikální druhé katastrální reformě Brna na území dnešní městské části Brno-Královo Pole k výrazným změnám katastrálního členění, jež platí do současnosti.\n\n\n\n"}
{"id": "114531", "url": "https://cs.wikipedia.org/wiki?curid=114531", "title": "Doubravice (okres České Budějovice)", "text": "Doubravice (okres České Budějovice)\n\nObec Doubravice (j. č., tedy: \"ta Doubravice\", ) se nachází v okrese České Budějovice, kraj Jihočeský, zhruba 5,5 km jihovýchodně od centra Českých Budějovic. Žije zde obyvatel.\n\nNálezy keramiky v prostoru mezi silnicí a železniční tratí západně od obce dokládají osídlení doubravického katastrálního území již v době bronzové a halštatské. Do písemných pramenů vstupuje Doubravice až v období vrcholného středověku; k roku 1267 je zmínka o jistém Sudimíru z Doubravice (\"Zudimirus de Dubrawicz\"), další zpráva o vsi pochází z roku 1357, kdy zde sídlil vladyka Trojan z Dobravice, po něm se v letech 1379 až 1389 na Doubravici jmenuje Drslav. V následujícím století působili vladykové z Doubravice v rožmberských službách. Z nich Hynek Zub býval v letech 1451 až 1469 hejtmanem v Soběslavi, jiný, jménem Markvart roku 1498 pro jakýsi skutek odsouzen ke ztrátě hrdla, nakonec však od Petra z Rožmberka omilostněn. Zda právě při tom rožmberskému vladaři připadl Markvartův majetek není známo, avšak k roku 1511 už Petr z Rožmberka coby držitel Doubravice zprostil její obyvatele odúmrti.\n\nV urbáři z roku 1520 je jmenovitě uvedeno sedm zdejších hospodářů, byla tedy Doubravice v oné době malou vískou s přibližně několika desítkami obyvatel. Po několik desetiletí příslušela ves k třeboňskému panství, než ji v roce 1555 Vilém z Rožmberka daroval svému zasloužilému úředníku Mikuláši Humpolcovi z Tuchoraze, který si tu nechal zbudovat sídlo. Po Mikulášově smrti 1574 připadla Doubravice jeho třem synům, kteří zvláště v Budějovicích nechvalně prosluli svými výtržnostmi a nadutým chováním. Tito však zanedlouho také pomřeli a jejich sestra Kateřina, provdaná Šeflingerová z Ryrsdorfu, po dlouhých sporech odprodala majetek zpět do rožmberských rukou.\n\nVlastníci vsi se pak často měnili. Nejprve Doubravici koupila Lidmila z Hřebene, po ní dědil její manžel, rožmberský úředník Bedřich Frokstein z Načeslavi, připomínaný coby držitel vsi až do roku 1620. Dalším majitelem byl Jan Řepický ze Sudoměře, od něho koupil ves císařský vojevůdce Baltazar de Marradas a roku 1631 dále prodal rytmistrovi Juanu Salazarovi de Montalban. Od Salazara nabyl roku 1637 Doubravici budějovický solní úředník Emanuel Fritschko z Fürstenmühlu, jehož příbuzenstvo pak drželo ves po jedno století. V roce 1655 zdědil Doubravici František Eusebius Fritschko, po něm 1666 jeho vdova Eva Eufemie, následně 1684 její dcera Juliana Eusebie Traumüllerová. Za Fritschků došlo k přestavbě dosavadní tvrze v barokní zámeček, Doubravice však zůstávala drobným sídlem – kromě panského pivovaru, kovárny a krčmy zde byl pouhé tři selské usedlosti. V roce 1711 zdědila Doubravici Marie Alžběta Putschöglová rozená Fritschková, po její smrti prodal vdovec Johann Putschögel roku 1736 vesnici královskému městu České Budějovice, které pak zůstalo doubravickou vrchností až do zrušení poddanství. Pivovar zanikl v roce 1766 po bleskem zapříčiněném požáru zámku a hospodářského dvora. Panský dvůr byl v roce 1779 zrušen a jeho pozemky v rámci raabizace rozparcelovány na šest soukromých usedlostí.\n\nOd roku 1850 se stala Doubravice nadlouho samostatnou obcí. Ke dni 12. června 1960 pozbyla samostatnosti začleněním pod obec Nedabyle, status obce pak znovu získala 24. listopadu 1990.\n\nŠkola byla v Doubravici v zámecké budově zřízena roku 1788 a spadaly pod ní Hodějovice, Nedabyle, Vidov, Nová Ves, Hůrka a do roku 1794 i Roudné. Škola byla zrušena v roce 1913.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu PČR udělení vlajky obce.\n\nDo roku 2018 neslo katastrální území obce název \"Doubravice u Nedabyle\", od roku 2019 se jmenuje \"Doubravice u Českých Budějovic.\"\n\n\n\n"}
{"id": "114532", "url": "https://cs.wikipedia.org/wiki?curid=114532", "title": "Nepomuk (okres Příbram)", "text": "Nepomuk (okres Příbram)\n\nObec Nepomuk se nachází v okrese Příbram, kraj Středočeský, asi 15 km jihozápadně od Příbrami a 4 km severně od Rožmitálu pod Třemšínem. Žije zde obyvatel.\n\nPrvní písemná zmínka o obci pochází z roku 1727.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Nepomuk v Brdech\", které vzniklo k 10. únoru 2014. Toto území má rozlohu 17,658333 km² a je zde evidována 1 neobydlená budova s adresou a 0 obyvatel. Obec se tak rozkládá na dvou katastrálních územích:\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nepomuk \"(401 obyvatel)\" byly v roce 1932 evidovány tyto živnosti a obchody: 2 hostince, kolář, 2 obchody se smíšeným zbožím, 2 trafiky.\n\nDopravní síť\nVeřejná doprava 2012\n\nObcí vedou cyklotrasy č. 2273 Trokavec – Vranovice a č. 8143 Petrovice – Nové Dvory.\n\n"}
{"id": "114534", "url": "https://cs.wikipedia.org/wiki?curid=114534", "title": "Mladecko", "text": "Mladecko\n\nMladecko (dříve též \"Mladotice\" nebo \"Mladosice\"; německy \"Mladetzko\", polsky \"Mładeczko\") je obec v okrese Opava v Moravskoslezském kraji. Součástí obce je i osada Mladecký Dvůr. Žije zde obyvatel.\n\nPrvní písemná zmínka o obci původně nazývané Mladotice pochází z roku 1250, kdy je obec uváděna jako součást stěbořického statku. Na konci 17. století byl v obci postaven zámek, jenž byl ale v roce 1772 zbořen. Tento zámek je v roce 1711 popisován jako čtvercová patrová budova s pokoji v přízemí, pavlačí a sálem v prvním patře, již v této době však majitelé Mladecka sídlili spíše v panském domě, který byl součástí nedalekého hospodářského statku Mladecký Dvůr a zámek přímo v obci sloužil spíše reprezentativním účelům. Na počátku 19. století byl postaven nový zámek v části Mladecký Dvůr. Od 1. ledna 1979 do 31. srpna 1990 byla dnešní obec Mladecko částí obce Litultovice. Mladecko je samostatnou obcí od 1. září 1990.\n\nNachází se zde základní škola s jídelnou, pobočka Pošty Partner, prodejna potravin, knihovna. V obci je zaveden plyn a vodovod.\n\n\n"}
{"id": "114535", "url": "https://cs.wikipedia.org/wiki?curid=114535", "title": "Nové Sedlice", "text": "Nové Sedlice\n\nNové Sedlice (německy \"Neu Sedlitz\") jsou obec, která se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1377. Samostatnou obcí jsou Sedlice od roku 1998, kdy se oddělily od Štítiny. V roce 2010 byla zrekonstruována kaplička Nejsvětější Trojice v centru obce.\n\n"}
{"id": "114538", "url": "https://cs.wikipedia.org/wiki?curid=114538", "title": "Rohov", "text": "Rohov\n\nObec Rohov (německy \"Rohow\", polsky \"Rogów\") se nachází v okrese Opava v Moravskoslezském kraji. Obec se nečlení na části a má jediné katastrální území. Žije zde obyvatel.\n\nPrvní písemná zmínka o obci pochází z roku 1349. Do roku 1742 náležela obec ke Krnovskému knížectví.\n\n\n"}
{"id": "114539", "url": "https://cs.wikipedia.org/wiki?curid=114539", "title": "Podlesí (okres Příbram)", "text": "Podlesí (okres Příbram)\n\nObec Podlesí se nachází v okrese Příbram, Středočeský kraj. Obec Podlesí se nachází na levém břehu říčky Litavky, na úpatí Brd, 2 km západně od Příbrami. Žije zde obyvatel.\n\nPrvní písemné zmínky jsou z roku 1527. Svojí historií je spjata s dolováním stříbra na Příbramsku. Obec je historicky tvořena třemi částmi (nyní základní sídelní jednotky) – Starým Podlesím, Novým Podlesím a Drmlovým Polem. Dominantami Starého a Nového Podlesí jsou kapličky, ve kterých jsou každoročně slouženy májové pobožnosti. Mezi významné stavby patří i budova obecního úřadu, která byla v nedávných letech rekonstruována.\n\nV lednu 1997 byly obci uděleny znak a vlajka, autorem znaku je Jan Čáka.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Příbram.\n\nV obci Podlesí \"(přísl. Staré Podlesí, 1035 obyvatel, poštovna)\" byly v roce 1932 evidovány tyto živnosti a obchody: autodrožka, 3 holiči, 8 hostinců, obchodník s koňmi, Konsumní spolek pro zboží všeho druhu ve Starém Podlesí, obchod s koženým zbožím, 2 krejčí, surové kůže, 2 mlýny, 2 obuvníci, pekař, 2 porodní asistentky, 5 rolníků, 2 řezníci, rukavičkář, 9 obchodů se smíšeným zbožím, švadlena, 3 trafiky, trhovec.\n\nV obci nalezneme fotbalové hřiště TJ Kovohutě Podlesí. Ke zpestření sportovních možností byly v jeho blízkosti vybudovány dva tenisové kurty. Velkou raritou této oblasti je přírodní divadlo, které bylo postaveno v jednom z bývalých lomů v lese nad Novým Podlesím. V letních měsících tady hraje soubor divadelních ochotníků Skalka a bývá využíváno i profesionálními soubory. Pro svoji skvělou atmosféru je vyhledávaným místem pro pořádání country a folkových koncertů.\n\nDopravní síť\nVeřejná doprava 2012\n\n\n"}
{"id": "114540", "url": "https://cs.wikipedia.org/wiki?curid=114540", "title": "Smolotely", "text": "Smolotely\n\nObec Smolotely se nachází v okrese Příbram přibližně 5 km západně od hráze Orlické přehrady. Její součástí jsou vsi Smolotely, Smolotelky, Draha a Dalskabáty a řada samot. Žije zde obyvatel.\n\nPravděpodobně již koncem doby bronzové v okolí dnešních Smolotel bylo první známé osídlení (na vrchu zvaném Hradiště bylo vědeckým průzkumem doloženo slovanské hradiště). V 9. století byl na území dnešní obce Smolotely pravděpodobně trh se smolou (z toho pravděpodobně pochází název dnešní název obce – Smolotely). Z roku 1336 pochází první písemná zmínka v majestátu Jana Lucemburského.\n\nPrvní písemná zmínka o zdejší gotické tvrzi je z roku 1515 (pro její existenci svědčí zkosené zdi na jedné ze stran dnešního zámku). Roku 1605 koupil tvrz rod Chanovských z Dlouhé Vsi. Za třicetileté války byl východně od dnešních Smolotelek švédský vojenský tábor. Jan Felix Chanovský z Dlouhé vsi nechal vystavět v letech 1719–1722 poutní kostel na nedalekém vrchu Maková (název od: \"má kovy\"). V tomto období byla také přestavěna zdejší gotická tvrz na barokní zámek (1706–1732). První písemná zmínka o zámku je z 28. dubna 1732. K zámku v této době náležel ještě pivovar s chmelnicí a postupně se stavěly další budovy pro hospodářské účely.\nPrvní světová válka ho nijak významně neovlivnila. V roce 1915 zámek a lesní panství získal v dražbě známý pražský advokát Eduard Schwarz. Po jeho smrti v roce 1938 celá rodina s výjimkou syna Karla (který zemřel v Osvětimi) emigrovala před nacismem do Ekvádoru. Majetek zabrala Německá říše. Po roce 1945 bylo panství vráceno dceři Emě, ale bylo opět v roce 1948 zestátněno. Zámek spravovala obec, konaly se zde zábavy a filmové promítání, sídlila zde ordinace praktického lékaře a také mateřská škola a sloužila kanceláři místního národního výboru. Zámek ale bez údržby chátral a tak byl roku 1988 místním národním výborem opuštěn. V roce 1996 se o zámek a další majetek přihlásil v rámci restitucí Josef Kohn, matematik světového jména, vnuk Eduarda Schwarze. Vysokým nákladem nechal zrekonstruoval bývalý pivovar, který byl přeměněn na penzion se sálem, který je centrem společenského dění v obci. Rekonstrukce zámku, poznamenaného dlouhodobým užíváním lidosprávou bez údržby, ale vyžaduje obrovskou finanční investici, kterou nelze z provozu lesního panství pokrýt. V roce 2006 byla schválena vlajka a znak obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Smolotely \"(642 obyvatel, četnická stanice)\" byly v roce 1932 evidovány tyto živnosti a obchody: nákladní autodoprava, cihelna, 3 hostince, klempíř, kolář, 2 kováři, 3 krejčí, akademický malíř, 4 mlýny, 2 obuvníci, 3 pily, pokrývač, 3 rolníci, řezník, 3 obchody se smíšeným zbožím, 3 trafiky, truhlář, 2 velkostatky.\n\n\nV okolí se nachází několik významných stavení a pamětihodností. Na nedalekém vrchu Maková stojí barokní kostel sv. Jana Křtitele a Panny Marie Karmelské. Přímo v obci leží chátrající barokní zámek a bývalý pivovar. Po památkách okolí Smolotel provází naučná stezka Okolím Smolotel a Makové hory (v provozu od listopadu 2009).\n\n\nV obci se nachází pobočka České pošty, místní hospoda, smíšené zboží a obecní úřad.\n\nDopravní síť\nVeřejná doprava 2012\nVeřejná doprava 2016\n\n\nOficiálně se obec nečlení na části. Jsou v ní evidovány čtyři základní sídelní jednotky, vesnice Smolotely, Smolotelky, Draha a Dalskabáty. K obci patří i několik samot podél Líšnického potoka: Hamr, Parník, Panský Mlýn.\n\n"}
{"id": "114541", "url": "https://cs.wikipedia.org/wiki?curid=114541", "title": "Slezské Pavlovice", "text": "Slezské Pavlovice\n\nObec Slezské Pavlovice (dříve \"Německé Pavlovice\", německy \"Deutsch Paulowitz\") se nachází v okrese Bruntál v Moravskoslezském kraji. Žije zde obyvatel. Území obce je tvořeno stejnojmenným katastrálním územím. Navzdory svému současnému názvu se jedná o vůbec nejsevernější moravskou obec.\n\nObec Slezské Pavlovice sousedí na západě, severu a východě s Polskem (gminy Lubrza a Racławice Śląskie), a na jihu s Hlinkou a Osoblahou. Od okresního města Bruntál je vzdálena 39,5 km a od krajského města Ostrava 67,5 km.\n\nGeomorfologicky patří Slezské Pavlovice k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina ( ), podcelek Osoblažská nížina). Nejvyššího bodu dosahují u tzv. Švédského sloupu ( , ) na severní hranici (257 m n. m.).\n\nÚzemí Slezských Pavlovic patří do povodí Odry, resp. řeky Osoblahy. Jižní částí území obce protéká říčka Prudník, přitékající z Polska, kde protéká stejnojmenným městem, a vlévající se později do Osoblahy. Samotnými Pavlovicemi protéká \"Pavlovický potok\", který východně od vsi napájí \"Pavlovický rybník II\".\n\nÚzemí obce pokrývá z 84,5 % zemědělská půda (77,5 % orná půda, 6 % louky a pastviny), z 1,5 % les a z 11,5 % zastavěné a ostatní (např. průmyslové) plochy.\n\nPrvní písemná zmínka o obci pochází z roku 1267. U jižního okraje katastru obce existovala dříve malá osada Závsí (německy \"Hinterhäsel\"), která měla status místní části obce. Obec Slezské Pavlovice byla původně obývána výlučně německým obyvatelstvem a nesla název Německé Pavlovice. Po poválečném odsunu Němců byla roku 1947 přejmenována na svůj současný název nerespektující příslušnost k Moravě. Součástí katastru obce je od 14. února 1959 také slezské území mezi říčkou Prudníkem a Sádeckým potokem, které bylo připojeno k Československu od Polska na základě Smlouvy mezi Československou republikou a Polskou lidovou republikou o konečném vytyčení státních hranic, podepsanou ve Varšavě dne 13. června 1958. Toto vytyčení hranice upravoval československý zákon č. 62/1958 Sb. Od roku 1961 do 23. listopadu 1990 byla dnešní obec Slezské Pavlovice částí obce Osoblaha.\n\nPočet obyvatel Slezských Pavlovic podle sčítání nebo jiných úředních záznamů:\nVe Slezských Pavlovicích je evidováno 58 adres, vesměs čísla popisná (trvalé objekty). Při sčítání lidu roku 2001 zde bylo 48 domů, z toho 39 trvale obydlených.\n\n\n"}
{"id": "114542", "url": "https://cs.wikipedia.org/wiki?curid=114542", "title": "Kružberk", "text": "Kružberk\n\nKružberk (německy \"Kreuzberg\") je obec v okrese Opava v Moravskoslezském kraji, na levém břehu vodní nádrže Kružberk. Součástí Kružberka jsou i Staré Lublice. Žije zde obyvatel. Téměř celý katastr obce leží ve Slezsku, ale nepatrný kus ve střední části výše zmíněné vodní nádrže (území na zatopeném pravém břehu Moravice) bylo původně součástí dříve čistě moravského katastrálního území Budišov nad Budišovkou.\n\nPrvní dochovaná zmínka pochází z roku 1377 (písemná historie Starých Lublic sahá až do 13. století). V listině je ves uváděna pod názvem \"Creuczenburg\" jako součást obce Krahují, ta však později zanikla. Jméno \"Creuczenburg\" se průběhem času modifikovalo na \"Kreuzberg\", česky tedy \"Křížová Hora\". Kružberk byl lénem Opavského knížectví a často měnil svého držitele. Po zrušení vrchnostenského systému patřila vesnice k okresu Opava a v letech 1949 až 1960 k okresu Vítkov. Do poloviny 20. století tvořili většinu obyvatel Sudetští Němci. Po druhé světové válce byli původní obyvatelé vysídleni a obec prošla kompletní výměnou obyvatelstva. Za socialistického Československa byla vždy přiřazena k některé z blízkých obcí. Samostatnou obcí je od roku 1990.\n\n\n\n"}
{"id": "114543", "url": "https://cs.wikipedia.org/wiki?curid=114543", "title": "Bratříkovice", "text": "Bratříkovice\n\nObec Bratříkovice (německy \"Brättersdorf\", polsky \"Bratrzykowice\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1265. Prvním majitelem byl velehradský klášter (podobně jako mnohé další obce), později ji vlastnili mimo jiné Sedmohradští ze Sedmohradů. Obec byla během sedmnáctého století postupně poněmčena a až do roku 1945 převážně německy mluvící a německy úřadující. V létě roku 1945 byly německému obyvatelstvu konfiskovány majetky a nově dosídleny.\n\nOd 1. ledna 1979 do 31. srpna 1990 byla dnešní obec Bratříkovice částí obce Litultovice.\n\nObec Bratříkovice leží v oblasti pohoří Nízký Jeseník, zhruba 7 km jihovýchodně od města Horní Benešov. Na západ a severovýchod od Bratříkovic se rozprostírají lesy; západním směrem od obce je oblast bývalých břidlicových dolů. Severozápadně od obce je břidlicový důl částečně zatopen a je využíván jako rekreační oblast. Vodní plocha slouží jako přírodní koupaliště a v jižní části této lokality je vybudován kemp. Jihovýchodně od obce je na úpatí vrcholku Hlavnice (409 m n. m.) zajímavá technická památka, a to tzv. Raabův větrný mlýn.\n\nV okolí Bratříkovic se rozkládají obce severozápadně Svobodné Heřmanice, západně Staré Heřminovy, jihovýchodním směrem Litultovice a východně Hlavnice. Západně nedaleko obce protéká Heřmanický potok. U východního okraje obce je vybudovaná malá vodní nádrž. Severním směrem se nad obcí zvedá kopec Hůrka (440 m n. m.) a z tohoto vrcholku je pěkný výhled do okolí. Za příznivého počasí lze odtud vidět jihozápadním směrem se rozkládající vodní hladinu přehrad Slezská Harta a Kružberk. Obcí prochází značená lokální cyklistická trasa, východním směrem po této cyklostezce lze dojet do města Opavy. Severozápadním směrem se lze vydat přes Svobodné Heřmanice do obce Životice a odtud severovýchodně do města Krnov. Ze Svobodných Heřmanic se po cyklostezce lze vydat také jihozápadním směrem k vodní nádrži Slezská Harta.\n\n\n"}
{"id": "114545", "url": "https://cs.wikipedia.org/wiki?curid=114545", "title": "Ohrazenice (okres Příbram)", "text": "Ohrazenice (okres Příbram)\n\nObec Ohrazenice se nachází v okrese Příbram, kraj Středočeský, asi 13 km severně od Příbrami poblíž Jinců. Žije zde obyvatel.\n\nPrvní písemná zmínka o obci pochází z roku 1370.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Ohrazenice v Brdech\", které vzniklo k 10. únoru 2014. Toto území má rozlohu 3,109 196 km² a je zde evidováno 0 budov a 0 obyvatel. Obec se tak skládá ze dvou katastrálních území:\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\nMístní částí Evženov prochází turistická trasa Komárov – Felbabka – Jince – Buková u Příbramě.\n\n"}
{"id": "114546", "url": "https://cs.wikipedia.org/wiki?curid=114546", "title": "Starosedlský Hrádek", "text": "Starosedlský Hrádek\n\nObec Starosedlský Hrádek se nachází v okrese Příbram, kraj Středočeský, asi 14 km jižně od Příbrami. Žije zde obyvatel.\n\nPrvní písemná zmínka o obci Staré Sedlo, jak se ves až do 16. století jmenovala, pochází z roku 1376, kdy se objevuje v přídomku Petra, řečeného Lid ze Starého Sedla.\n\nV 15. století byla v obci zbudována pozdně gotická tvrz. Někdy v té době zde sídlil Jan Štěpánovec z Vrtby, za nějž tvrz dobyl jeho rival, Jan Zmrzlík z Orlíku. Od 16. století byla obec podle tvrze přejmenována na Starosedlecký Hrádek.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Starosedlský Hrádek \"(256 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Hrádku Starosedlsdkém, 2 hostince, kolář, kovář, 3 krejčí, 2 mlýny, obuvník, pivovar, 2 obchody se smíšeným zbožím, Spořitelní a záložní spolek Starosedlský Hrádek, 2 trafiky, truhlář.\n\nZámek stojí na skalnatém ostrohu nad Zámeckým rybníkem. Je to dvoupatrová stavba nepravidelného půdorysu se dvěma nestejnými křídly, jejíž průčelí je téměř celé pokryté sgrafitovou rustikou. Jižní trakt má na čelní straně pěkný renesanční štít. Součástí zámeckého areálu je i renesanční kaple z konce 16. století.\n\nPůvodní pozdně gotická tvrz byla v 16. a na počátku 17. století přestavěna do dnešní podoby. V té době patřilo sídlo jezuitům, kteří zde hospodařili až do roku 1773. Po nich získali zámek Schwarzenberkové, v jejichž vlastnictví byl až do roku 1948. Poté zde byla škola a garáže JZD. Dnes je zámeček v soukromých rukou, je nepřístupný a slouží jako luxusní hotel a relaxační centrum.\n\nNa konci hráze Zámeckého rybníka stojí za obcí boží muka, kdysi s lidovou sochou sv. Jana Nepomuckého, v současné době však již bez ní.\n\nDopravní síť\nVeřejná doprava 2012\n\n"}
{"id": "114548", "url": "https://cs.wikipedia.org/wiki?curid=114548", "title": "Koupě", "text": "Koupě\n\nObec Koupě se nachází v okrese Příbram, kraj Středočeský. Žije zde obyvatel. Ve vzdálenosti 10 km jižně leží město Blatná, 19 km severně město Příbram, 28 km jižně město Strakonice a 29 km jižně město Písek.\n\nPrvní písemná zmínka o vesnici pochází z roku 1367, kdy zde sídlil Jindřich z Koupí. Ve vsi bývala tvrz s hospodářským dvorem, které v roce 1509 patřily Jindřichovi Koupskému z Břízy. Po jeho smrti majetek zdědila dcera Žofie, provdaná za Jiřího Byšického z Byšic. Poslední majitelkou, která zde sídlila, se stala Anna z Hozlau, vdova po Václavovi z Byšic. Roku 1647 statek prodala Přibíku Jeníškovi z Újezda, který jej připojil ke svému březnickému panství, a nepotřebná tvrz poté zcela zanikla.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Koupě \"(přísl. Slavětín, 466 obyvatel)\" byly v roce 1932 evidovány tyto živnosti a obchody: obchod s dobytkem, družstvo pro rozvod elektrické energie v Koupi, 3 hostince, kovář, krejčí, 2 obuvníci, obchod se smíšeným zbožím, švadlena, 2 trafiky, velkostatek.\n\nNa jihozápadním okraji vesnice se nachází přírodní památka Dražská Koupě vyhlášená v okolí rybníka s výskytem kuňky obecné.\n\n\n"}
{"id": "114549", "url": "https://cs.wikipedia.org/wiki?curid=114549", "title": "Lhota u Příbramě", "text": "Lhota u Příbramě\n\nObec Lhota u Příbramě (do roku 1947 Německá Lhota) se nachází v okrese Příbram, kraj Středočeský, asi 4 km severozápadně od Příbrami. Žije zde obyvatel.\n\nPrvní písemná zmínka o obci pochází z roku 1292.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Příbram.\n\nV vsi Německá Lhota \"(640 obyvatel, poštovna, sbor dobrovolných hasičů)\" byly v roce 1932 evidovány tyto živnosti a obchody: obchod s cukrovinkami, 3 hostince, kolář, 2 kováři, 2 krejčí, obuvník, pekař, obchod s lahvovým pivem, 2 řezníci, 6 obchodů se smíšeným zbožím, 3 trafiky, 2 trhovci, truhlář, zámečník.\nDopravní síť\nVeřejná doprava 2015\n\nObcí prochází cyklotrasa č. 302 Milín - Příbram - Lhota u Příbramě - Jince - Hořovice.\n\n"}
{"id": "114551", "url": "https://cs.wikipedia.org/wiki?curid=114551", "title": "Drahlín", "text": "Drahlín\n\nObec Drahlín se nachází v okrese Příbram ve Středočeském kraji. Obec je vzdálená asi 9 km severozápadně od města Příbrami. Žije zde obyvatel.\n\nPrvní písemná zmínka o vesnici je z roku 1324. Přesná doba vzniku Drahlína není, jak je to obvyklé u českých vesnic, známa. Místní patrioté by rádi viděli její původ až v dobách Svatého Václava, který dle pověsti zde navštívil svoji matku Drahomíru na hrádku, nesoucím její jméno, což však není pravděpodobné. Spíše se dá věřit, že název vznikl ze slova „drahá“, které označuje pozemky pro pastvu dobytka z celé osady či souvislost se slovem „drahý“ ve smyslu je nám drahý.\n\nV roce 1324 seděl na tvrzi Heřman z Drahlína, předek pánů z Valdeka, kteří vlastnili Liteň. V roce 1390 se Drahlín připomíná jako součást vlastnictví panství Liteň. V roce 1413 koupili tvrz Dobeš z Tmáně a Zdeněk z Podmokel od svých manželek. Tvrz byla pravděpodobně čtvercová s valy a příkopem. Zanikla již v průběhu 15. století a zachoval se z ní jen malý terénní útvar. Od roku 1533 se Drahlín připomíná již jako součást panství hlubošského, takže patřil před třicetiletou válkou Vtelenským z Vtelna a v roce 1623 Bechyňům z Lažan, dále pak Ottingen - Wallersteinům. V 18. století ho vlastnili opět Bechyňové z Lažan, poté Hochbergové z Hennersdorfu, jejichž poslední potomek dal panství do loterie, z které je vykoupil kníže Schonberg-Waldenburg v roce 1816. V roce 1835 se stává panství majetkem hraběte Ludvíka de Pourtales.\n\nKarel Vtelenský ze Vtelna byl potrestán za účast na stavovské povstání propadnutím poloviny svého majetku. V polích v okolí vesnice se nacházejí staré haldy, které svědčí o povrchovém dobývání železných rud, snad i zlata. Zdejší občan Matěj Beneš se s několika společníky pokusil ještě roku 1856 dobývat zlato, narazil však na mohutný pramen vody a tím dolování skončilo.\n\nPo třicetileté válce v roce 1650 měla obec 6 sedláků a 8 chalupníků, což nebylo na podhorskou obec v dobách prudkého úbytku obyvatelstva zase tak špatné. V soupisu tehdejších obyvatel se vyskytují jména, která jsou dodnes na Příbramsku velice častá (Šrámek, Charvát, Strniště, Bílek, Bečvář, Holý, Plecitý, Uhlíř, Veselý, Neubauer atd.). V historii 18. století a poloviny 19. století stojí za zmínku zavedení popisných čísel v roce 1780 či prvně zvolená samospráva v Hluboši roku 1850. Velkou událostí bylo zřízení školy v domě Jana Beneše v roce 1870, takže děti již nemusely chodit do několik kilometrů vzdálené Hluboše. O 4 roky později však postihlo obec neštěstí v podobě šíleného pasáka Václava Macegicky, který se chtěl pomstít hospodáři Matěji Kohoutovi a založil v obci požár, který zničil 8 usedlostí. Obec se však z neštěstí brzo vzpamatovala a o tři roky později již otevírá svoji vlastní školu. V roce 1879 se pak odděluje Drahlín a Sádek od Hluboše a volí si nového starostu Františka Havránka.\n\nPočátkem století se však spojené obce rozdělují a úspěšně se rozvíjejí až do nešťastné první světové války. Ta skosila v okrese Příbram přes tisíc mladých mužů, řada občanů též podlehla smrtonosné španělské chřipce na konci války a těsně po jejím skončení. Těsně před válkou žilo v Drahlíně 849 osob v 50 domcích, z nichž 27 padlo ve válce a několik podlehlo španělské chřipce. I v Drahlíně došlo k úbytku obyvatelstva mezi válkami, které se stěhovalo do měst, především však do Prahy. Počátkem 30. let měla obec 734 obyvatel.\n\nNěmecká okupace znamenala jako pro ostatní české obyvatelstvo nejen strádání ekonomické, ale i přímá ohrožení života. V roce 1942 byla řada zdejších občanů totálně nasazena v Německu, kde byli vystaveni nebezpečí spojeneckých náletů na německá města a továrny. I v Drahlíně se projevila zvýšená tvrdost nacistů ve 2. polovině válečného období, kdy zvláště přísně stíhali nejen jakékoliv podezření z odbojové činnosti, ale i zatajování zásob masa a obilí. Sedlák V. Kuba byl při razii 30. ledna 1943 zatčen za ukrývání dvou metráků obilí a odsouzen na dva a půl roku vězení, ze kterého se šťastnou náhodou vrátil po pobytu v několika nacistických věznicích. Totéž štěstí neměl 36letý Emanuel Brynda, který byl v srpnu 1943 zatčen gestapem a zemřel v koncentračním táboře Buchenwald koncem války při náletu.\n\nPo druhé světové válce obyvatelstva opět ubylo, protože řada z nich odešla do vysídlených oblastí v pohraničí či do prudce se rozvíjejících průmyslových center v Příbrami, Kladně či Praze, takže v roce 1952 měla obec již jen 488 obyvatel. V souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Drahlín v Brdech\", které vzniklo k 10. únoru 2014. Toto území má rozlohu 2,254725 km² a je zde evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drahlín \"(734 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Drahlíně, 4 hostince, krejčí, 2 obuvníci, obchod s lahvovým pivem, 2 řezníci, 3 obchody se smíšeným zbožím, spořitelní a záložní spolek pro Drahlín, 2 švadleny, 2 trafiky, truhlář, obchod s uhlím.\n\nNa západním okraji vesnice leží přírodní památka Louky u Drahlína.\n\nDne 22. prosince 2004, podle přílohy nařízení vlády č. 132/2005 Sb., byla část obce Malý Drahlín vyhlášena jako evropsky významná lokalita \"Malý Drahlín\", jako lokalita číslo CZ0213044 byla vyhlášena zvláště chráněným územím v kategorii PP.\n\nObec se nečlení na části, má ale dva základní sídelní jednotky:\nDále od 1. ledna 2016 má obec kromě katastrálního území \"Drahlín\" i katastrální území \"Drahlín v Brdech\" vyčleněné ze zrušeného vojenského újezdu Brdy.\n\n\nDopravní síť\nVeřejná doprava 2012\n\nObcí vede cyklotrasa č. 302 Dolní Líšnice – Příbram – Drahlín – Jince – Hořovice.\n\nObec má vlastní mateřskou školu, knihovnu, je zde klub TJ Sokol, pod který spadají oddíly fotbalového mužstva mužů, žáků a oddíl hráčů stolního tenisu. V obci je travnaté fotbalové hřiště, asfaltový a antukový tenisový kurt a krytá tělocvična.\n\nNad obcí se tyčí na kótě 709 m (Sádka), v nadmořské výšce 695 m, radioreléová stanice s názvem Malý Drahlín, která je v současnosti využívána hlavně jako vysílač pro radiové stanice a je významnou dominantou Brdského hřebenu nad obcí.\n\n"}
{"id": "114552", "url": "https://cs.wikipedia.org/wiki?curid=114552", "title": "Křešín (okres Příbram)", "text": "Křešín (okres Příbram)\n\nObec Křešín se nachází v okrese Příbram, kraj Středočeský, asi 14 km severně od Příbrami. Žije zde obyvatel.\n\nPrvní písemná zmínka o obci pochází z roku 1370.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Křešín v Brdech\", které vzniklo k 10. únoru 2014. Toto území má rozlohu 4,337243 km² a je zde evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2020\n\n\n"}
{"id": "114553", "url": "https://cs.wikipedia.org/wiki?curid=114553", "title": "Hradiště (okres Benešov)", "text": "Hradiště (okres Benešov)\n\nObec Hradiště se nachází v okrese Benešov, kraj Středočeský, 4 km jihozápadně od Vlašimi. Žije zde obyvatel, čímž se Hradiště řadí mezi obce s nejnižším počtem obyvatel v Česku.\n\nPrvní písemná zmínka o obci pochází z roku 1289.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n\n"}
{"id": "114555", "url": "https://cs.wikipedia.org/wiki?curid=114555", "title": "Studeněves", "text": "Studeněves\n\nObec Studeněves (hovorově \"Studňoves\") se nachází v okrese Kladno, kraj Středočeský. Rozkládá se v údolí Červeného potoka v Pražské plošině, asi 3 kilometry západně od Slaného a 10 kilometrů severozápadně od Kladna. Žije zde obyvatel.\n\nPrvní písemná zmínka o obci (\"Studenawess\") pochází z roku 1372. Název je patrně odvozen od sousloví Studená ves vývojem přes jmenný tvar \"Studena ves\". Od 19. století zde byl velký cukrovar, dopravně obsluhovaný úzkorozchodnou železnicí vedoucí ze Slaného do pivovaru ve Smečně, resp. až do Kačice. Zanikl i s dráhou při velké hospodářské krizi mezi světovými válkami. Dne 31. července 2007 vypukl požár statku, škoda dosáhla výše 5 milionů Kč.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\n\n\n"}
{"id": "114556", "url": "https://cs.wikipedia.org/wiki?curid=114556", "title": "Háje (okres Příbram)", "text": "Háje (okres Příbram)\n\nObec Háje se nachází v okrese Příbram v kraji Středočeský, asi 4 km jihovýchodně od Příbrami. Žije zde obyvatel.\n\nKatastrální území obce se nazývá \"Háje u Příbramě\". Zvláštností je, že spadá do obce Háje jen jedním dílem, nazývaným „Háje u Příbramě-Háje“. Části tohoto katastrálního území (díly Háje u Příbramě-Příbram díl 1 a Háje u Příbramě-Příbram díl 2), v nichž leží vesnice Jerusalem a Jesenice, patří k městu Příbram, ačkoliv podle zákona o obcích nemůže být jedno katastrální území rozděleno do více obcí.\n\nPoblíž Jesenice leží též podzemní zásobník plynu Háje.\n\nPrvní písemná zmínka o obci pochází z roku 1603.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1975 do 23. listopadu 1990 byla obec součástí města Příbram.\n\nVe vsi Háje \"(318 obyvatel)\" byly v roce 1932 evidovány tyto živnosti a obchody: 3 hostince, kolář, obchod s mlékem, 2 obuvníci, 8 rolníků, 2 obchody se smíšeným zbožím, obchod se střižním zbožím, trafika.\n\nDopravní síť\nVeřejná doprava 2012\n\nÚzemím obce vedou turistické trasy Příbram – Svatá Hora – Háje – Smolotely, Příbram – Za Lukama – Háje – Kácíň – Horní Líšnice a Háje – Spálený – Velká Leč – Obory.\n\n"}
{"id": "114557", "url": "https://cs.wikipedia.org/wiki?curid=114557", "title": "Vysoká u Příbramě", "text": "Vysoká u Příbramě\n\nObec Vysoká u Příbramě se nachází v okrese Příbram, kraj Středočeský, asi 8 km jihozápadně od Příbramě. Žije zde obyvatel.\n\nPrvní písemná zmínka o obci pochází z roku 1367.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vysoká \"(457 obyvatel)\" byly v roce 1932 evidovány tyto živnosti a obchody: Obchod s cukrovinkami, obchod s dřívím, družstvo pro rozvod elektrické energie ve Vysoké, 3 hostince, kovář, krejčí, 2 obuvníci, pekař, obchod s lahvovým pivem, řezník, 3 obchody se smíšeným zbožím, Spořitelní a záložní spolek pro Vysokou, obchod se starým materiálem, trafika, 2 velkostatkáři (Silberstein, Štěpánek).\n\nNa západní straně obce se nachází zámeček obklopený anglickým parkem; v něm je umístěn památník hudebního skladatele Antonína Dvořáka.\n\nDopravní síť\nVeřejná doprava 2012\n\n\n"}
{"id": "114558", "url": "https://cs.wikipedia.org/wiki?curid=114558", "title": "Županovice (okres Příbram)", "text": "Županovice (okres Příbram)\n\nObec Županovice se nachází v okrese Příbram ve Středočeském kraji, asi 13 km jihovýchodně od města Dobříš. Žije zde obyvatel.\n\nPrvní písemná zmínka o obci pochází z 12. února 1235. Jedná se o datování darovací listiny, kterou královna Konstancie Uherská, manželka českého krále Přemysla Otakara I., věnovala obec Županovice své nejmladší dceři Anežce. Anežka, abatyše kláštera klarisek v Praze, po třech letech věnovala obec Županovice rytířskému řádu křižovníků s červenou hvězdou, který sama založila jako špitální bratrstvo již v roce 1233. Křižovníci v obci postavili špitál a byli županovickou vrchností až do zrušení poddanství v roce 1848.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n\nObcí vede turistická trasa Cholín - Županovice - Hříměždice.\n\nNejvětší akcí, která se koná v Županovicích, je každoroční závod v triatlonu \"Malý županovický železný muž\". 20. července 2019 se konal již 31. ročník.\n\n"}
{"id": "114559", "url": "https://cs.wikipedia.org/wiki?curid=114559", "title": "Xaverov", "text": "Xaverov\n\nObec Xaverov () se nachází v okrese Benešov ve Středočeském kraji. Žije zde obyvatel.\n\nZhruba 3 km na sever se nachází město Sázava, 2 km na jihozápad prochází dálnice D1.\n\nPrvní písemná zmínka o obci pochází z roku 1788. Obec nese název podle patrona jezuitského řádu Františka Xaverského. Nejdříve Xaverhof, Xaverow, Xawerow, až do dnešní podoby Xaverov.\n\n12. května 2016 byly obci uděleny znak a vlajka.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDo obce nevede žádná silnice III. třídy. Železniční trať ani stanice na území obce nejsou. V obci měly v roce 2012 zastávky autobusové linky Benešov-Sázava \"(v pracovní dny 4 spoje)\" a Sázava-Choratice \"(v pracovní dny 1 spoj)\". O víkendu byla obec bez dopravní obsluhy.\n\nÚzemím obce vede turistická trasa Chocerady – Dojetřická hájovna – V Soudném – Bělokozly – Ledečko.\n\n"}
{"id": "114560", "url": "https://cs.wikipedia.org/wiki?curid=114560", "title": "Zichovec", "text": "Zichovec\n\nObec Zichovec (dříve též \"Zichoves\", \"Žichoves\", \"Žichovec\") se nachází v okrese Kladno, kraj Středočeský. Rozkládá se asi 21 kilometrů severozápadně od Kladna a 14 kilometrů západně od města Slaný. Žije zde obyvatel.\n\nPrvní písemná zmínka o obci pochází z roku 1407 a její vznik lze předpokládat v souvislosti s potřebami Žerotínů sídlících v té době na nedalekém hradu Žerotín. Nedaleko obce ještě v 17. století stával naposledy v roce 1673 uváděný poplužní dvůr statku žerotínského, \"Pochválovec\" čili \"Pochválov\", který už připomíná jen místní název \"V Pochvalově\" a náhodné nálezy základů někdejšího dvora. Kaplička je z roku 1895. Až do roku 1949 obec náležela správně i soudně k Lounsku.\n\nDne 29. září 2012 zde proběhlo slavnostní otevření zichoveckého pivovaru. Dělá se tu několik druhů piv. Také se tu nově vybudovala tělocvična, která bude sloužit také jako společenský sál, kaplička, penzion, nové byty a nový obecní úřad. Ke dni 1. 3. 2015 zde žilo 128 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nK využití volného času je zde sportovní areál SK Zichovec a tenisový kurt u hřiště. Pro rybáře je zde rybník a \"rybářská bašta\".Přes obec vede z Loun do Pozdně modrá turistická značka.\n\n"}
{"id": "114561", "url": "https://cs.wikipedia.org/wiki?curid=114561", "title": "Bassas da India", "text": "Bassas da India\n\nBassas da India (z původně portugalského \"Bassas da Índia\", \"Indické nížiny\"; též nazýván \"Basse de Judie\") je neobydlený, zhruba kruhový atol o průměru asi 10 km, což odpovídá celkové rozloze (včetně laguny) 80 km². Nachází se v jižní části Mosambického průlivu, asi v půlce cesty mezi Madagaskarem (který leží 385 km na východ) a Mosambikem a 110 km severozápadně od ostrova Europa. Zvedá se prudce z mořského dna v hloubce 3000 m. Prstenec útesů má v průměru tloušťku 100 m a zcela uzavírá mělkou lagunu s maximální hloubkou 15 m. Francie si nárokuje exkluzivní ekonomickou zónu 123 700 km², která zahrnuje i ostrov Europa.\n\nAtol sestává z deseti pustých skalnatých ostrůvků bez vegetace, o celkové ploše 0,2 km². Ostrůvky na severovýchodě dosahují výšky 2,4 m, západní a jižní jen 1,2 m. 3 hodiny před a po kulminaci přílivu je útes zcela pokryt mořem. Pobřeží útesu měří 35,2 km. Oblast je častým cílem cyklónů. Atol dlouho představoval nebezpečí pro námořní plavbu a v jeho okolí se nachází množství lodních vraků.\n\nAtol Bassas da India byl poprvé zaznamenán portugalskými objeviteli na začátku 16. století. V roce 1897 se stal francouzským majetkem, v roce 1968 (po získání nezávislosti Madagaskaru) byl přesunut do správy prefekta na Réunionu a od roku 2005 patří pod Francouzská jižní a antarktická území, spravovaná rovněž z Réunionu.\n"}
{"id": "114562", "url": "https://cs.wikipedia.org/wiki?curid=114562", "title": "Niagarský poloostrov", "text": "Niagarský poloostrov\n\nNiagarský poloostrov (angl. \"Niagara Peninsula\") leží v jižní části kanadské provincie Ontario. Na severu jej ohraničuje jezero Ontario, na východě řeka Niagara, na jihu Erijské jezero (obé předchozí tvoří zároveň přirozenou hranici s USA, státem New York). Na západě se pak hranice klade k městu Hamilton.\n\nPřes Niagarský poloostrov prochází hlavní silniční, železniční a komunikační spoje mezi USA a přiléhajícími částmi Kanady. Ústředním uzlem oblasti je v tomto ohledu St. Catharines.\n\nV současné době se za významná města (city) považují: St. Catharines, Niagara Falls, Thorold, Port Colborne a Welland. Další města (town) jsou Niagara-on-the-Lake, Lincoln, Pelham, Grimsby, Fort Erie. Většina poloostrova je součástí tzv. Niagarského regionu.\n\nOblast byla původně osídlena indiánskými kmeny, které Francouzi nazvali \"Neutrálové\", neboť bez zábran obchodovali a i jinak spolupracovali s oběma největšími a navzájem smrtelně znepřátelenými svazy kmenů okolo Velkých jezer, Huróny i Irokézy. V roce 1650 či krátce poté je Irokézové prakticky vyhladili (malé zbytky uprchly na jih). Irokézové pak oblast používali jako občasné loviště a oblast byla jen velmi sporadicky osídlena až do Americké války za nezávislost, kdy se zde začali usazovat loajalisté, kteří opustili Spojené státy americké.\n\nNiagarský poloostrov byl jedno z prvních území tzv. Horní Kanady, osídlované loajalisty. Hlavním městem nové kolonie se stala Niagara-on-the-Lake. Během britsko-americké války (1812–1813) podnikla americká strana několik pokusů ze strategického hlediska významnou oblast dobýt, avšak všechny skončily neúspěchem (viz niagarská kampaň), mimo jiné pro zuřivý odpor prakticky všeho obyvatelstva, ať už šlo původem o Francouze, indiány nebo britské loyalisty.\n\nV první fázi kolonizace byl poloostrov oblastí zemědělských usedlostí (dodnes je významnou složkou jeho ekonomiky pěstování ovoce, zejména pak révy vinné), pak se postupně začal stávat průmyslovým centrem. Významnou roli zde hrály vodní mlýny a posléze stavba kanálu Welland a vodní elektrárny na Niagarských vodopádech. V moderní době je také významný turistický průmysl, přičemž největším lákadlem oblasti jsou Niagarské vodopády. V průběhu pokračující industrializace ztratila Niagara-on-the-Lake status metropole oblasti, který přešel na St. Catharines. \n"}
{"id": "114569", "url": "https://cs.wikipedia.org/wiki?curid=114569", "title": "Výtrusný prach", "text": "Výtrusný prach\n\nZkoumání výtrusného prachu je nejčastěji používáno v mykologii při určování rodů nebo i jednotlivých druhů hub.\n\nTvar, velikost, barva a povrchová struktura výtrusů jsou pro některé rody a především druhy typické, vždy však zpřesňují jejich zařazení a určení. \nK makroskopickému zjišťování barvy nestačí několik výtrusů, jsou jich potřeba stovky tisíc. Proto se získává výtrusný prach. Jednoduchou metodou je položit plodnici na bílý papír rouškem (lupeny, rourky, ostny) dolů, přiklopit vhodným poklopem (vadil by i mírný vánek, navíc plodnice nezasychá) a vše nechat v ledničce několik hodin.\n\nAbychom mohli pozorovat jednotlivé výtrusy a zejména jejich povrchovou strukturu, je potřeba využít služeb mikroskopů s imerzními objektivy. Mikroskopické studium výtrusů se tak proto může stát poměrně nákladným koníčkem. Přesto existuje možnost sledovat povrchovou strukturu i při nižších zvětšeních a s obyčejnými objektivy. Využívá se k tomu chemického odstranění samotné stěny výtrusu pomocí tzv. Javelského louhu, což není nic jiného než vodný roztok chlornanu draselného (v principu ho lze nahradit i roztokem chlornanu sodného). Stačí přidat pár kapek činidla k výtrusům na podložním sklíčku.\n"}
{"id": "114570", "url": "https://cs.wikipedia.org/wiki?curid=114570", "title": "Horní Kanada", "text": "Horní Kanada\n\nHorní Kanada (angl. \"Upper Canada\") byla britská kolonie oficiálně existující v letech 1791–1841 na území dnešního jižního Ontaria. Během britsko-americké války (1812–1815) se ji několikráte pokusili získat Američané, ale jejich snaha byla neúspěšná jak pro obecně nízkou úroveň amerického důstojnického sboru a americké milice, tak pro nepřízeň drtivé většiny místního obyvatelstva.\n"}
{"id": "114571", "url": "https://cs.wikipedia.org/wiki?curid=114571", "title": "František Roman Dragoun", "text": "František Roman Dragoun\n\nFrantišek Roman Dragoun (21. října 1916 Písek – 2. července 2005 Písek) byl český malíř-portrétista.\n\nJeho otec, učitel písecké rolnické školy, byl malíř a muzikant. V roce 1937 se stal F. R. Dragoun studentem Akademie výtvarných umění v Praze u profesorů Maxe Švabinského a Vratislava Nechleby.\nV Dragounově díle převažují portréty a krajiny. Po druhé světové válce žil v Praze, kde zachytil portréty mnoha umělců, ale po únoru 1948 se vrátil do rodného Písku. Na svých toulkách po Čechách a Moravě i na cestách po Evropě i Americe zachytil podoby mnoha významných osobností (Jindřicha Jindřicha, Karla Absolona, Eduarda Hakena, O. F. Bablera, kardinála Vlka a dalších umělců, vědců a myslitelů).\n\nI veduty a krajiny tvořil jako portréty, při nichž usiloval o vystižení charakteru a o zachycení klimatu. Namaloval více než pět tisíc olejomaleb a kresby nelze vůbec spočítat; tyto malby a kresby v současnosti spravuje jeho syn Roman. Jeho dílo lze vidět na četných výstavách.\n\nF. R. Dragoun byl i básníkem. Několik básní zhudebnil jeho syn, rockový hudebník Roman Dragoun jak pro svoji kapelu Futurum (např. \"Zdroj\"), tak i pro vlastní sólová alba (např. \"Kronikář\").\n\n"}
{"id": "114572", "url": "https://cs.wikipedia.org/wiki?curid=114572", "title": "Confessions on a Dance Floor", "text": "Confessions on a Dance Floor\n\nConfessions on a Dance Floor je studiové album Madonny.\n\nVyšlo po dvouleté přestávce po nepříliš úspěšném albu \"American Life\". Na jeho tvorbě se výrazně podílel producent Stuart Price, známý také jako \"Jacques Lu Cont\", \"Thin White Duke\", \"Man With Guitar\" nebo člen formace Les Rhytmes Digitales. Byl rovněž hudebním dramaturgem turné \"Drowned World Tour\" (2001) a \"Re-Invention Tour\" (2004). Dalšími producenty jsou Mirwais Ahmadzai (spolupracoval i na albech Music a American Life), duo Bloodshy & Avant a duo Bagge & Peer. Dodatečné vokály do písní Isaac poskytl Yitzak Sinwani.\n\nV písni \"Hung Up\", která se stala velkým komerčním hitem, Madonna použila sampl z písně Gimme, Gimme, Gimme od švédské skupiny ABBA. Jméno písně \"Isaac\" vzniklo překladem jména Yitzak a řeší strach, vztahy a vstup do neznáma (v hebrejštině).\n\nMadonna v tomto albu dobře renovuje taneční hudbu pro současnou dobu. Pohybuje se jednou nohou v retro stylu a druhou ve zvuku \"Future disco\". Celé album je dostupné v několika rozdílných formátech se silnou podporou digitálního přehrávače iTunes.\n\nAlbum \"Confessions on a Dance Floor\" se stalo výraznou událostí v nejméně 43 zemích světa a na celém světě se ho do této chvíle prodalo přibližně 12 milionů kopií. Vydavatelskou společností je Warner Bros. Records.\n\n"}
{"id": "114573", "url": "https://cs.wikipedia.org/wiki?curid=114573", "title": "Spora", "text": "Spora\n\nSpora (výtrus) je struktura sloužící k nepohlavnímu rozmnožování, adaptovaná k rozšiřování a přežití i v nepříznivých podmínkách i na dlouhou dobu. Je haploidní (pouze s jednou sadou chromozomů) a zpravidla také jednobuněčná. Dalším významným rozdílem mezi výtrusem a semenem (semenných rostlin) je skutečnost, že spory obsahují v porovnání se semeny velmi málo zásobních látek. Nevykazují také gravitropismus.\n\nSpory jsou součástí životního cyklu mnoha bakterií, rostlin (např. kapradiny, mechy, …), řas, hub a prvoků. Spora sinic a řas se nazývá akineta, spora bakterií endospora. V širším slova smyslu se nazývají sporami i nepohlavní rozmnožovací buňky semenných rostlin (viz megaspora, mikrospora).\n\nZa příznivých podmínek se mohou spory začít mitoticky dělit za vzniku gametofytu. Někdy je tento jedinec již dospělec, z něhož vznikají spory opět mitózou (mitospory, např. u mnoha hub). Zejm. u mechorostů, kapradin a některých skupin hub však spory dávají vzniknout gametofytu, který nese gamety, tedy pohlavní buňky, jejichž splynutím vzniká sporofyt. Tento proces je pak nazýván metageneze (rodozměna).\n\nTvorba spor se nazývá sporogeneze či sporulace.\n\nSpory se mohou klasifikovat několika způsoby.\n\nU hub a houbám podobných organismů jsou spory velmi často klasifikovány podle názvu struktury, v níž spora vzniká. V tomto místě dochází k meiotickému dělení. Protože je systematika hub založena především na typu těchto rozmnožovacích struktur, jsou níže vyjmenované názvy spor charakteristické pro určité taxonomické skupiny.\n\n\nPodle toho, zda vzniká spora uvnitř buňky nebo vně, především u bakterií, se rozlišuje:\n\n\n\n\n\n\n"}
{"id": "114574", "url": "https://cs.wikipedia.org/wiki?curid=114574", "title": "Kaple svatého Antonína (Dolní Kounice)", "text": "Kaple svatého Antonína (Dolní Kounice)\n\nKaple svatého Antonína Paduánského a svatého Floriána (lidově \"Antoníček\") se nachází na stejnojmenném kopci (260 m n. m.) na levém břehu řeky Jihlavy nad městem Dolní Kounice. Společně se zastaveními křížové cesty je chráněna jako kulturní památka České republiky. Každoročně se zde 5. května koná vinařská pouť a 4. října na svátek sv. Františka poděkování za úrodu.\n\nKaple zasvěcená svatému Antonínovi a svatému Floriánovi byla založena v roce 1654 starosty a rychtáři Dolních Kounic a dalších obcí dolnokounického panství jako kaple přímluvná (\"votivní\"), mající přímluvou jmenovaných světců ochránit zúčastněné obce od přírodních pohrom. Účinku postavení kaple se brzy přičítalo, že od té doby kounické panství nepotkala žádná větší pohroma, takže záhy vznikla tradice pouti ke sv. Antonínu, první neděli po svátku světce (13. června). Pouť se stala významnou náboženskou slavností pro celé okolí, při níž bylo slouženo až 32 mší s českými i německými kázáními, jíž se účastnilo až 1700 poutníků.\n\nTak velkému množství věřících již původní stavba, o jejíž podobě se nedochovaly žádné zprávy, nedostačovala, proto byla zbořena a v roce 1757 na jejím místě postavena dnešní barokní stavba podle projektu Františka Antonína Grimma. Její stavbu financoval především tehdejší majitel panství, kníže Karel Maxmilián z Ditrichštejna. Za vlády Josefa II. měla být kaple zbořena, ale občané ze Závodí se postavili za její zachování s odůvodněním, že při povodních voda často smete most a oni se nemohou dostat na bohoslužby do farního kostela na pravém břehu řeky. Kaple tedy byla zachována, ale byly k ní zakázány všechny přespolní poutě a průvody, takže antonínská pouť byla napříště záležitostí pouze dolnokounické farností, jíž je dodnes.\n\nKaple má jeden hlavní a dva boční oltáře. Nad hlavním je obraz svatého Antonína, zachycující prý jeho skutečnou podobu a dovezený z italské Padovy. Nad ním je větší obraz svatého Floriána. Levý boční oltář je ozdoben obrazem Františka z Assisi, nad pravým bočním oltářem visí obraz dříve velice uctívaného patrona vinařů svatého Gotharda. Ve věži kaple visely dva zvony, starší a větší odlitý r. 1586 (pochází tedy z jiného kostela) a novější z r. 1658, zabavený pro vojenské účely r. 1917. Na kůru nad vchodem bývaly píšťalové varhany a v kapli byla uskladněna i dvě malá, asi 50 cm dlouhá děla (moždíře), z nichž veteráni stříleli při slavnostech na město. Část barokního vybavení kaple byla ukradena v 90. letech 20. století.\n"}
{"id": "114576", "url": "https://cs.wikipedia.org/wiki?curid=114576", "title": "Hostýnské vrchy", "text": "Hostýnské vrchy\n\nHostýnské vrchy jsou plochá hornatina o rozloze 291 km² a střední výšce 506 m n. m. Jsou tvořený flyšovými souvrstvími s vrcholky z godulských pískovců Hostýnsko-vsetínské hornatiny. Patří do vnějších Západních Karpat, do podcelku Západních Beskyd. Od Vsetínských vrchů jsou odděleny protékající Vsetínskou Bečvou. Značná část Hostýnských vrchů je zalesněna. Nejvyšším vrcholem je Kelčský Javorník (864 m n. m.). Dalším významným vrcholem je Hostýn (735 m n. m.), který je nejvýznamnějším poutním místem mariánského kultu v České republice a pohoří dal jméno.\n\nZ hlediska geologické stavby náleží oblast Hostýnských vrchů ke karpatské soustavě.\nSkládá se z několika dílčích pásem, která jsou na vnější straně lemovaná pruhem vněkarpatských sníženin. Součástí těchto sníženin jsou Moravská brána a Hornomoravský úval.\nHorský oblouk Vnějších Západních Karpat je z převážně složen z mnohonásobně se střídajících vrstev pískovců, slepenců, jílovců, jílovitých, místy i vápenitých břidlic a slínovců.\n\nV severovýchodní části, nedaleko Loučky, leží vrch Skalka (481 m n. m.); v okolí Bystřice pod Hostýnem pak vrchy Kozinec (479 m n. m.), Bedlina (455 m n. m.) a Chlum (418 m n. m).\nJihozápadním směrem se sklání Kelčská pahorkatina do Hornomoravského úvalu. Zde je povrch ještě plošší – Holešovská plošina. Severovýchodní část Hostýnských vrchů je poněkud nižší. Tato oblast je vymezena údolími Juhyně a Ratibořky. Rozsochy sestupují až k údolí Vsetínské Bečvy. Západní a jižní část Hostýnských vrchů se výrazně člení na pásma hřbetů, rozdělena údolími Juhyně, Moštěnky, Rusavy a Dřevnice na kratší úseky.\nNejvýraznější je pásmo severozápadní, kde také leží nejvyšší vrchol Hostýnských vrchů Kelčský Javorník (864 m n. m.).\n\nSeverozápadní pásmo Hostýnských vrchů začíná Hradem (612 m n. m.) a pokračuje přes vrchol Kelčského Javorníku, součástí tohoto pásma je i Čerňava (844 m n. m.). Na západ od Čerňavy se nalézá puklinová jeskyně Smrdutá. Další úsek okrajového hřbetu leží mezi údolími Moštěnky a Rusavy. Zde leží bájná hora Hostýn (735 m n. m.). Pro jižní pásmo jsou typické velice úzké, často i skalnaté hřbety, jako je na východě ležící Drastihlava, Humenec, Ondřejovsko.\nStřední pásmo je odděleno severozápadního sedlem Tesáku (688 m n. m.).\n\nDne 29. června 1989 byl jako klidová oblast zřízen Přírodní park Hostýnské vrchy.\n\nPodloží Hostýnských vrchů je vybudováno především z flyšových hornin račanské jednotky magurské skupiny příkrovů, v úzkém pruhu před čelem magurského příkrovu se vyskytují horniny předmagurské jednotky vnější skupiny příkrovů.\n\nHostýnské vrchy jsou geomorfologickým podcelkem Hostýnsko-vsetínské hornatiny, která je geomorfologickým celkem Západních Beskyd. Ty jsou geomorfologickou oblastí Vnějších Západních Karpat, které jsou geomorfologickou subprovincií geomorfologické provincie Západní Karpaty. Ty jsou částí geomorfologického subsystému Karpat.\n\nHostýnské vrchy se dělí na čtyři geomorfologické okrsky:\n\nHostýnské vrchy jsou pramennou oblastí Dřevnice, Juhyně, Moštěnky a Rusavy, které jsou levostrannými přítoky Moravy.\n\nDíky vysoké lesnatosti (přes 50 %) území, se zde nachází četné pily, např. v Ratiboři, Lukově, Liptále, atd.\n\nV roce 1861 postavil v Bystřici pod Hostýnem Michael Thonet továrnu na ohýbaný nábytek Thonet, od roku 1953 TON (Továrna ohýbaného nábytku), svého času největší továrna na ohýbaný nábytek na světě.\n\nDřevěné uhlí se dosud (rok 2016) tradičně pálí v milířích (kopách) u obce Držková a v Rajnochovicích se vyrábí v pecích.\n\nV roce 1785 byla v Držkové založena Františkem Schreinerem, sklářským mistrem z Rychnova založena skelná huť. Spolu s ním se přistěhovalo i asi dvacet německých rodin sklářů a dělníků. Výroba skla trvala však jen krátce, huť zanikla v roce 1793, protože bylo nuté suroviny nákladně dovážet.\n\nBystřice pod Hostýnem\nV roce 1790 byla otevřena výroba jemné kameniny. Po smrti majitele v roce 1804 výroba zaniká.\n\nRajnochovice\nJeden z propuštěných dělníků, František Löbel s svým bratrem založil roku 1809 v Rajnochovicích továrnu na výrobu keramiky Steingutfabrik (Továrna na kameninové zboží). Provoz prosperoval a později byly zřízeny i další dílny v Bílové, Lázech, Mikulůvce a v Loukově.\nTovárna byla uzavřena v roce 1896, protože výrobkům z keramiky silně konkurovalo zboží z porcelánu či smaltovaného plechu.\n\nJiž od 17. století probíhala v Rajnochovicích pomocí hamrů výroba železa. Roku 1711 byla výroba obnovena a s přestávkami probíhala až do konce 18. století. V roce 1799 je uváděna vysoká pec a hamr. V 19. století výroba zaniká.\n\nTradičně zde převládal pasekářský způsob hospodaření, chov ovcí na pastvninách vymýcených v lese. Pastevci (bačové) přes léto bydleli v salaších. V kolibách se zpracovávalo ovčí mléko na sýr.\n\nK osídlení vyšších poloh přispělo také pěstování brambor, které nejsou tak náročné jako obilí a snášejí vyšší nadmořskou výšku.\n\nČasté bylo chování včel v klátech, vydlabaných dřevěných špalcích.\n\nLesy v Hostýnkých vrších pokrývají 52 % území. Nyní se zde pěstují především monokultury smrku ztepilého (41 %), dále buk lesní (21 %), dub letní (10 %), borovice lesní (5 %) a jedle bělokorá (4 %).\nPřirozená skladba stromů je: buk lesní (59 %), jedle bělokorá (30 %) a dub letní (7 %).\nMísty se vyskytují přirozené bukové a jedlobukové porosty (např.: Kelčský Javorník, Vela, Ondřejovsko).\n\nHostýnské vrchy náleží do mírně teplé až chladné klimatické oblasti.\n\nOblast leží ve 3. - 5. vegetačním stupni, s maximální rozlohou ve 4. stupni\n\nPrůměrné roční teploty jsou 6,7 - 8,7 °C, souhrnné roční srážky činí 646 - 1100 mm, délka vegetační doby je 140 - 173 dní.\n\nNa území Hostýnských vrchů se nachází přírodní park Hostýnské vrchy o celkové rozloze ha. Kroměřížská část na ploše ha byla vyhlášena jako oblast klidu v roce1989, přehlášena na přírodní park v roce 1995. Zlínská část na ploše ha byla vyhlášena v roce 1993.\n\nNa území Hostýnských vrchů bylo vyhlášeno 29 maloplošných zvláště chráněných území (7 přírodních rezervací a 22 přírodních památek)\n\n\nNa území Hostýnsých vrchů se nachází 9 chráněných území soustavy Natura 2000, jedna Ptačí oblast (PO) a 8 Evropsky významných lokalit (EVL).\n\n\n\n\n\n"}
{"id": "114577", "url": "https://cs.wikipedia.org/wiki?curid=114577", "title": "Univerzální množina", "text": "Univerzální množina\n\nUniverzální množina (též univerzum) je množina všech prvků, které jsou relevantní v rámci daného kontextu (domény, problému).\n\nUniverzální množina bývá označována jako formula_1.\n\nUniverzální množina je tedy nadmnožinou všech množin, které v rámci daného problému uvažujeme.\n\nVelikost univerzální množiny je závislá na daném kontextu (problému).\n\nPeanova aritmetika přirozených čísel používá jako své univerzum množinu přirozených čísel.\n\nKlasická analytická geometrie pracuje obvykle na množině všech podmnožin kartézské mocniny množiny reálných čísel - například pro rovinnou analytickou geometrii je univerzální množinou formula_2, tj. množina všech podmnožin množiny všech uspořádaných dvojic reálných čísel.\n\nZajímavější je situace v případě klasické teorie množin - pokud budeme uvažovat o jejím univerzu (množině všech množin, často označované jako formula_3), dostaneme se poměrně záhy k paradoxům typu Cantorova paradoxu. V moderní teorii množin je tento problém řešen tak, že nic takového, jako množina všech množin neexistuje - univerzem teorie množin je třída všech množin (nazývaná univerzální třída), která je (právě díky uvedenému paradoxu) nikoliv množinou, ale vlastní třídou.\n\n"}
{"id": "114580", "url": "https://cs.wikipedia.org/wiki?curid=114580", "title": "Britsko-americká válka", "text": "Britsko-americká válka\n\nBritsko-americká válka (též válka roku 1812, druhá americká válka za nezávislost, americká válka 1812–1815 či anglo-americká válka) byla vojenským střetnutím mezi USA a Britským impériem (1812–1815). Důvodem pro ně byly spory v oblasti námořního obchodu a rozdělení území a sfér vlivu na severoamerickém kontinentu mezi Spojenými státy a Velkou Británii.\n\nVálku oficiálně vyhlásily Spojené státy americké 18. června 1812 a krátce poté zahájily obě strany aktivní bojové akce. Britská strana těžila ze své vstřícnější politiky vůči indiánům, která byla hlavním důvodem, že většina indiánů účastnících se války bojovala na její straně (včetně zbytků Tecumsehovy aliance), Američané zase z toho, že většinu britské pozornosti i zdrojů poutaly zpočátku napoleonské války.\n\nBritové brzy ovládli Atlantský oceán (Američané se zmohli jen na menší akce spíše korzárského typu). V pozdějších fázích války, kdy se jim podařilo po porážce Napoleona vyslat do Ameriky větší síly, bez potíží napadali americké pobřeží a obsazovali některé menší přístavy. V roce 1814 relativně malý britský kontingent bez potíží rozehnal americké milice a vypálil Washington. Naproti tomu boje o New Orleans (1814/1815) skončily drtivým vítězstvím Američanů.\n\nNa pevnině dosáhli Britové a indiáni zpočátku řadu úspěchů – dobyli Detroit a ovládli velkou část Michiganu. Naproti tomu americký pokus o obsazení Horní Kanady skončil drtivou porážkou v bitvě na Queenston Heights. Tato bitva však znamenala též strašlivou ztrátu pro britskou stranu, protože v ní padl výjimečně schopný velitel britských sil na kanadské frontě, sir Isaac Brock. Smrt Tecumseha v bitvě na řece Thames a drtivé vítězství námořnictva USA v bitvě na Erijském jezeře v roce 1813 přinutily Brity k ústupu zpět do Horní Kanady a připravily je o řadu indiánských spojenců, nicméně nové pokusy Američanů o obsazení Horní Kanady byly opět neúspěšné.\n\nAmeričané podnikli v pozdějších fázích války dva pokusy o vpád do oblasti Dolní Kanady, ale oba byly naprosto neúspěšné. Potvrdili však svoji nadvládu nad Velkými jezery v bitvě na jezeře Champlain.\n\nUkázalo se, že rozhodnout válku ve svůj prospěch nedokáže ani jedna ze stran. Velká Británie byla stále jednoznačně světové impérium číslo 1 a USA ho nebyly schopny porazit, na druhé straně obrovská vzdálenost amerického bojiště neumožňovala Velké Británii dostatečně využít svojí převahy a dosáhnout konečného vítězství. Válka začala být z ekonomického hlediska neúnosná pro obě strany a smlouva z Gentu proto nastolila v Severní Americe \"status quo ante bellum\", s některými drobnými změnami ohledně námořního obchodu a rybářských práv.\n\nMírová smlouva v Gentu byla uzavřena 24. prosince 1814, avšak než se zpráva o ní dostala na místo, proběhla ještě bitva u New Orleans, kde zvítězily americké síly pod vedením Andrewa Jacksona, který zde získal svou popularitu.\n\n"}
{"id": "114582", "url": "https://cs.wikipedia.org/wiki?curid=114582", "title": "Motorová jednotka 814", "text": "Motorová jednotka 814\n\nMotorová jednotka řady 814 se skládá z motorového vozu řady 814 s jedním stanovištěm strojvedoucího, který je na opačné straně pevně spojen s částečně nízkopodlažním řídicím vozem řady 914 opatřeným rovněž stanovištěm strojvedoucího. Modifikací tohoto vozidla je motorová jednotka řady 814.2, skládající se ze dvou motorových vozů řady 814.2 a částečně nízkopodlažního vloženého vozu řady 014. Modernizace na řadu 814 probíhaly v letech 2005–2012. Jednotky vlastněné Českými drahami dostaly obchodní název „Regionova“, trojdílné jednotky jsou pojmenovány „Regionova Trio“. Jednu dvoudílnou jednotku s označením 814.501 vlastnil také Svazek obcí údolí Desné, který ji využíval na Železnici Desná pod názvem „Desná“. V roce 2017 byla tato jednotka odprodána dopravci GW Train Regio.\n\nJednotky řady 814 vznikaly modernizací starších motorových vozů řady 810 a přípojných vozů řady 010 v letech 2005–2012 firmou Pars nova v Šumperku.\n\nMotorová jednotka řady 814 vznikla zásadní přestavbou původního motorového vozu řady 810 (v jednom případě motorového vozu řady 809) a přípojného vozu řady 010. Modernizace je realizována ve dvou variantách. Základní a rozšířenější verzí je dvouvozová jednotka, pro kterou je využit jeden původní motorový a jeden přípojný vůz, který je upraven do podoby částečně nízkopodlažního řídicího vozu. Trojvozová varianta je tvořena dvěma původními motorovými a jedním přípojným vozem, jenž je upraven na částečně nízkopodlažní vložený vůz.\n\nPříprava hrubé stavby spočívá v otryskání celého původního vozu řady 810, přičemž tam, kde jsou známky koroze, jsou vyměněny plechy. Během hrubé stavby jsou prováděny konstrukční úpravy na podvozkové části skříně. Původní čela jsou odpálena a nahrazena novými laminátovými, která mírně zvětšují prostor pro strojvedoucího. Za laminátovým čelem je umístěna konstrukce, která oproti řadě 810 zvyšuje bezpečnost strojvedoucího.\n\nMotorový vůz řady 814 je rozdělen na kabinu strojvedoucího, nástupní prostor, velkoprostorový oddíl pro cestující a druhý nástupní prostor, z kterého lze mezivozovým přechodem přejít do zbytku jednotky. Z interiéru byla odstraněna buňka WC a víceúčelový prostor proti ní, získaná plocha je využita pro sedačky pro cestující. Sedačky jsou uspořádány v řadách 2+2 a jejich podélné rozteče jsou oproti vozu 810 zvětšeny, takže sedačky nekorespondují s okenními sloupky. V šesti fiktivních oddílech tak má vůz 48 sedadel (oproti 50 sedadlům v uspořádání 2+3 plus pěti sklopným ve víceúčelovém prostoru u vozu 810). Původní okna s jednoduchými skly a větrací klapkou v horní části byla nahrazena polospouštěcími okny s dvojitým zasklením.\n\nMotorový vůz obdržel nový vznětový motor od firmy TEDOM a převodovku Voith.\n\nŘídicí vůz řady 914 je použit pouze u dvouvozových jednotek a vznikl přestavbou přípojných vozů řady 010. Nově bylo na jedno čelo vozidla dosazeno stanoviště strojvedoucího (je shodné s motorovým vozem řady 814), za kterým se nachází oddíl pro cestující. Střední část vozu je koncipována jako nízkopodlažní (zvenčí je přístupná jedněmi dvoukřídlými předsuvnými dveřmi v každé bočnici), nachází se zde prostor pro kočárek, invalidní vozík či jízdní kola a bezbariérově přístupná kabina WC. Do zadní části řídicího vozu vedou dva schody a je zde umístěn další velkoprostorový oddíl pro cestující, z kterého lze mezivozovým přechodem přejít do motorového vozu.\n\nV jednotce Regionova Trio je použit i vložený vůz řady 014, který je shodný s řídicím vozem řady 914 ve dvouvozové jednotce, až na přední čelo vozu, kde nebylo vytvořeno stanoviště strojvedoucího, ale zvětšený oddíl pro cestující se vstupem do mezivozového přechodu (stejné řešení jako v zadním čele).\n\nVarianty jednotek řady 814:\n\nNáklady na přestavbu jedné dvouvozové jednotky se pohybují kolem 20 milionů korun, trojvozové pak 37 milionů korun, což je zhruba třetinová cena oproti novým vozidlům pro zhruba obdobný počet cestujících. Třetí vylepšená série dvouvozových jednotek z listopadu 2010 vychází již na cca 26 milionů korun (bez DPH), což je poloviční cena oproti též objednaným novým rychlejším motorovým vozům Regio-Shuttle firmy Stadler o dvojnásobném měrném výkonu. Životnost této rekonstrukce by měla být 15–20 let.\n\nObdobné modernizace provádí také slovenská firma ŽOS Zvolen. Jednotky řady 813.1 mají vyšší výkon motoru než Regionovy, jsou tišší a klimatizované.\n\nČeské dráhy vyhlásily na podzim roku 2004 veřejnou soutěž na dodávku prototypu motorové jednotky pro regionální osobní dopravu s cílem využít 30 let starých motorových vozů řady 810 a přípojných vozů řady 010. České dráhy očekávaly od provozu jednotky především energetickou úsporu, kterou měl zajistit nový agregát s vyšším výkonem. Nová souprava měla také umožnit lepší využití maximálních traťových rychlostí a tím zkrácení jízdních intervalů na provozovaných trasách. Soutěž vyhrála se svou jednotkou 814 + 914 společnost Pars nova, která při projektu využila zkušeností z prototypové soupravy motorového vozu řady 812 a řídicího vozu řady 912 (od roku 2011 řada Bfbdtanx).\n\nPrototypová jednotka složená z vozů 814.001 + 914.001 byla dokončena koncem léta 2005 a začátkem října toho roku byla vystavena na Mezinárodní strojírenském veletrhu v Brně, kde byla oceněna Zlatou medailí MSV a Cenou redakce Technického týdeníku. Následovaly prototypové zkoušky a prezentační jízdy po celé republice. Do provozu s cestujícími poprvé vyjela 23. listopadu 2005 v Pardubicích, pro pravidelný provoz byla ale přeložena do Rakovníka. V roce 2006 byla zahájena sériová výroba Regionov. Roku 2007 byla vyrobena jediná jednotka Desná určená pro Železnici Desná (trať 293), kterou vlastnil Svazek obcí údolí Desné. Jednotka Desná je téměř shodná s jednotkami Regionova, liší se pouze odlišným informačním systémem a radiostanicí. Na konci roku 2017 tuto jednotku Svazek odprodal za cenu 8,5 mil. Kč bez DPH soukromému dopravci GW Train Regio, který ji využívá jako v Jihočeském kraji jako záložní vlak za jednotky RegioSprinter. \n\nNa konci roku 2006 proběhlo výběrové řízení na dodávku 26 trojvozových jednotek, jenž opět vyhrála společnost Pars nova. První jednotka 814.201 + 014.201 + 814.202 byla dokončena na jaře 2007, ještě v roce 2007 ji následovalo dalších šest jednotek Regionova Trio.\n\nŠumperská Pars nova vyhrála v roce 2009 nově vypsané výběrové řízení na dalších 68 částečně nízkopodlažních jednotek. I tyto jednotky nesou označení řady 814 a obchodní název Regionova, technické řešení některých komponentů ale bylo změněno, aby se zvýšila spolehlivost jednotek a komfort cestujících.\nV červenci 2010 vyhrála Pars nova zakázku na dodávku dalších 62 Regionov.\nNa začátku ledna 2010 bylo v provozu 101 jednotek Regionova, 20 jednotek Regionova Trio a 1 jednotka Desná, v srpnu 2012 to bylo 194 Regionov, 26 Regionov Trio a jedna jednotka Desná. Dne 12. prosince 2012 převzaly České dráhy poslední jednotku. Celkem jich v letech 2005–2012 odebraly 237, z toho 211 dvouvozových a 26 třívozových. Všechny zakázky na dodávku byly zadány buď nepřímo nebo byla Pars nova v soutěži jediným uchazečem. Cena v jednotlivých soutěžích postupně stoupla z 20 na 25 milionů Kč za jednotku, celková cena byla přes 6 miliard Kč. Koncem roku 2012 zajišťovaly Regionovy 30 % všech jízd Českých drah. \n\nVe sklonově náročných úsecích tratí se za špatných adhezních podmínek (např. déšť, rosa, apod.) negativně projevuje zvolená koncepce pohonu jednotky, tj. pouze jedna, navíc vnější, hnací náprava (platí pouze v případě dvouvozových jednotek). V takových situacích dochází k prodlužování jízdních dob a zpoždění vlaku.\n\nPři příležitosti dodání posledního kusu, které proběhlo 12. prosince 2012, shrnující komentář v tisku citoval mluvčího ČD Petra Šťáhlavského, který uvedl, že šlo o ideální cestu a rozumný kompromis mezi dodací dobou, cenou, disponibilními prostředky i existujícím rozsahem vozového parku, přičemž nasazení regionov znamenalo po roce 2005 podstatné zlepšení vnímání regionální železniční dopravy u zákazníků. Dále citoval prezidenta odborové organizace Federace strojvůdců Jindřicha Hlase, který označil tyto jednotky za „z nouze ctnost“, ale domnívá se, že se lidem líbí. Předseda Svazu cestujících ve veřejné dopravě Miroslav Vyka označil Regionovu za největší omyl české železnice za posledních 10 let, za nejhorší v současné době vyráběný vlak, „oplechovaný trabant“, který se vůbec ani neměl začít vyrábět. Připomněl také, že způsob zamykání toalet je pro cestující nezvyklý, takže se někteří cestující nedokáží uzamknout. Tomáš Ignačák, předseda představenstva Pars nova, řekl, že modernizace znamenala smysluplnou obnovu vozového parku Českých drah a kromě finančních úspor dopravce měla pozitivní vliv i na zaměstnanost v regionu, protože dodávky Regionov znamenaly práci pro zhruba pět set lidí ve firmě a u dodavatelů na Šumpersku. Komentátor kromě kladného hodnocení nízkopodlažní koncepce či pohodlnějších sedaček též upozornil na vysokou hodnotu hluku a zmíněné horší využití adheze dané tím, že jedinou hnací nápravou je krajní náprava. Další studie také kritizuje vysokou míru hluku.\n\nRegionova je také součástí uceleného konceptu na propagaci kraje, turistického ruchu a ekologické železniční dopravy nazvaný \"Regionovou Vaším krajem\". Ten byl poprvé uplatněn v Karlovarském kraji. V rámci této kampaně je každá jednotka upravena pro jednotlivé kraje:\n\nV jízdním řádu 2019/2020 byly nasazovány na následující vlaky:\n\nSpěšné vlaky:\nOsobní vlaky:\n\n"}
{"id": "114586", "url": "https://cs.wikipedia.org/wiki?curid=114586", "title": "De Morganovy zákony", "text": "De Morganovy zákony\n\nDe Morganovy zákony určují vztah mezi sjednocením, průnikem a doplňkem množiny a další se zabývají matematickou logikou. Zákony se jmenují po Augustu De Morganovi (1806–1871).\n\nMějme množiny formula_1 a formula_2 nechť označuje doplněk dané množiny.\n\nPotom platí vztahy\n\nFormální vztahy pro logické operace:\n\nkde: \n\nDe Morganovy zákony se uplatňují především v Booleově algebře.\n"}
{"id": "114587", "url": "https://cs.wikipedia.org/wiki?curid=114587", "title": "Dolní Kanada", "text": "Dolní Kanada\n\nDolní Kanada (angl. \"Lower Canada\") byla britská kolonie existující v letech 1791-1841 okolo dolního toku řeky sv. Vavřince. V současné době je její území rozděleno mezi kanadské provincie Québec a Newfoundland a Labrador.\n"}
{"id": "114590", "url": "https://cs.wikipedia.org/wiki?curid=114590", "title": "Zájezd (okres Kladno)", "text": "Zájezd (okres Kladno)\n\nObec Zájezd se nachází v okrese Kladno, kraj Středočeský. Rozkládá se asi devět kilometrů východně od Kladna. Žije zde obyvatel.\n\n\nPrvní písemná zmínka o obci pochází z roku 1316.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zájezd \"(195 obyvatel)\" byly v roce 1932 evidovány tyto živnosti a obchody: cihelna, hostinec, kovář, obchod s lahvovým pivem, 11 rolníků, obchod se smíšeným zbožím, trafika.\n\n\n\n"}
{"id": "114591", "url": "https://cs.wikipedia.org/wiki?curid=114591", "title": "Drhovy", "text": "Drhovy\n\nObec Drhovy (dříve též \"Drhov\") se nachází v okrese Příbram, kraj Středočeský, asi 7 km jihovýchodně od města Dobříš. Žije zde obyvatel.\n\nObec Drhovy se skládá ze dvou částí na dvou katastrálních územích:\n\nPrvní písemná zmínka o obci pochází z roku 1653. Od roku 1850 jsou Drhovy samostatnou obcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drhovy \"(přísl. Budín, Drhovce, Homole, Libice, Nechalov, Rybníky, 899 obyvatel)\" byly v roce 1932 evidovány tyto živnosti a obchody: 3 obchodníci s dobytkem, faktorství rukavic, 5 hostinců, kapelník, kolář, kovář, 2 krejčí, 3 mlýny, 3 obuvníci, obchod s lahvovým pivem, 9 rolníků, 2 obchody se smíšeným zbožím, 4 trafiky, velkostatek Zeman, 2 obchody se zvěřinou a drůbeží.\n\nDopravní síť\nVeřejná doprava 2012\n\n"}
{"id": "114592", "url": "https://cs.wikipedia.org/wiki?curid=114592", "title": "Pečice", "text": "Pečice\n\nObec Pečice se nachází v okrese Příbram, kraj Středočeský, asi 13 km jihovýchodně od Příbrami. Žije zde obyvatel.\n\nObec Pečice se skládá ze tří částí na stejnojmenných katastrálních územích:\n\nPrvní písemná zmínka o obci pochází z roku 1336.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pečice \"(338 obyvatel, poštovní úřad, katol. kostel)\" byly v roce 1932 evidovány tyto živnosti a obchody: cihelna, drůbežárna, družstvo pro rozvod elektrické energie pro Pečice, 3 hostince, 2 koláři, kovář, 2 krejčí, 3 obuvníci, pekař, 2 řezníci, obchod se smíšeným zbožím, Spořitelní a záložní spolek pro Pečice, švadlena, trafika, truhlář.\n\nV obci Pečičky \"(přísl. Luh, 226 obyvatel, samostatná obec se později stala součástí Pečice)\" byly v roce 1932 evidovány tyto živnosti a obchody: družstvo pro rozvod elektrické energie pro Pečičky, 2 hostince, kapelník, kolář, kovář, 3 mlýny, obchod se smíšeným zbožím, Spořitelní a záložní spolek pro Pečičky, trafika, truhlář.\n\n\nDopravní síť\nVeřejná doprava 2012\n\nObcí vede turistická trasa U Buku - Radětice - Pečice - Holušice - Orlík nad Vltavou.\n\n"}
{"id": "114593", "url": "https://cs.wikipedia.org/wiki?curid=114593", "title": "Dějiny Čínské lidové republiky", "text": "Dějiny Čínské lidové republiky\n\nČínská lidová republika je státní útvar ovládající převážnou část kontinentální Číny, Hongkong a Macao. Byl vyhlášen v samém závěru již téměř vyhrané občanské války 1. října 1949, funkcionáři Komunistické strany Číny., která jej dodnes vede.\n\nPo druhé světové válce v Číně znovu propukla občanská válka mezi Komunistickou stranou Číny (Kungčchantang) a Nacionalisty (Kuomintang), jež skončila roku 1949 poté, co komunisté vedení Mao Ce-tungem převzali kontrolu nad pevninskou Čínou (včetně ostrova Chaj-nan) a příslušníci Kuomintangu se stáhli na ostrov Tchaj-wan a několik menších přilehlých ostrovů (území dnešní Čínské republiky). 1. října 1949 vyhlásil Mao Ce-tung na pekingském Náměstí Nebeského klidu slovy „Číňané povstali“ Čínskou lidovou republiku.\n\nNová vláda okamžitě uzákonila pozemkovou reformu, znárodnila průmyslovou výrobu a započala s vyhlašováním kampaní (programy gramotnosti, očkování, zvýšení kvality zemědělství atd.). \"„Během let 1949–50 se politika vůči městům zaměřila na obnovu pořádku a obnovu hospodářství. Aby splnila tyto úkoly, snažila se KS Číny ukáznit pracovní síly, zvítězit nad důvěrou v kapitalisty a zavést drastickou finanční politiku, jež by snížila inflaci. Tato politika měla tak značný úspěch, že na konci roku 1950 mnoho obyvatel měst považovalo komunistické vedení za potřebné reformátory. Dokonce i četní kapitalisté je považovali za „prospěšné“. Avšak od roku 1951 začala města pociťovat revoluční činnost komunistů.…Další politické kampaně na konci roku 1951 a začátku roku 1952 byly zaměřeny proti komunistickým kádrům příliš úzce spojených s čínskými kapitalisty, proti kapitalistům samotným…“\" Hned po vzniku nového státu v roce 1949 ČLR také formálně anektovala Východní Turkestán (dnešní autonomní oblast Sin-ťiang) a v roce 1950 i Tibet (oficiálně až roku 1951, dnešní Tibetská autonomní oblast), čímž dokončila opětovné sjednocení území připojením všech separatistických států vzniklých po vyhlášení republiky roku 1912\n\nKomunistická ČLR se také zapojila do korejské války (1950–1953) na straně komunistického bloku.\n\nV roce 1956 byla vyhlášena pod heslem „Ať rozkvétá sto květů umění, ať soupeří sto škol učení“ Kampaň Sta květů, v jejímž rámci byli intelektuálové vyzváni, aby dali kritikou podněty pro další zlepšení země. Když se ale kampaň postupně zvrhla v kritiku vládního režimu, následovala kampaň proti pravičákům (1957), která odsoudila statisíce lidí, převážně intelektuálů, k smrti nebo k převýchově.\n\nV letech 1958–1960 proběhl pokus o rychlou industrializaci. Rolníci byli nuceni pracovat v továrnách. Výsledkem byl hladomor a smrt 30 milionů lidí.\n\nSoučástí Velkého skoku byla rovněž snaha osamostatnit čínské hospodářství ve výrobě oceli. Situace byla taková, že ČLR postrádala větší kapacity pro výrobu této důležité suroviny a veškeré zásoby musela dovážet ze SSSR. Jedním z programu Velkého skoku bylo, aby jednotlivé domácnosti vyráběly ve svých vlastních soukromých tavírnách vlastní ocel k vlastní potřebě. Takto tavená ocel byla ovšem křehká, nekvalitní a prakticky nepoužitelná. Navíc došlo k tomu, že se domácnosti vydaly ze svých peněz k získání pecí. A jelikož bylo zakázáno získávat topivo ze státních lesů (dle zákona o rozkrádání socialistického majetku), topilo se v nich nábytkem.\n\nRozpory mezi Čínou a SSSR měly dlouhodobější charakter. Vyostřovat se začaly již za Chruščovovy vlády, kdy Mao Ce-tung mimo jiné velmi nelibě nesl odsouzení Stalinova kultu osobnosti a smlouvu mezi SSSR, USA a Británií o zákazu jaderných zkoušek (Čína odmítla podepsat). Mao Ce-tung dokonce označil SSSR za nepřítele, protože zradil původní myšlenky marxismu-leninismu. Navíc si začal klást územní nároky. V únoru 1964 dokonce došlo na téma území k jednání, ale sešlo z nich, jelikož SSSR procházel politickou krizí.\n\nNa druhé straně i zkušení čekisté na Sovětské straně byli zděšeni průběhem teroru za kulturní revoluce. Sověti se obávali, že Čína degraduje v agresivní asijskou tyranii. \n\nPoslední „kapkou“ pak byl vpád Varšavské smlouvy do ČSSR a prosazování tzv. „Brežněvovy doktríny“ omezené suverenity v praxi. Čína z toho měla hrůzu.\n\nČína začala vypovídat některé dvoustranné smlouvy se SSSR a vypovídat sovětské „specialisty“ ze svého území. Vše následně vyvrcholilo několika ostrými pohraničními konflikty, které z vojenského hlediska skončily naprostým vítězstvím SSSR.\nNejznámější z těchto konfliktů jsou boje o ostrov Damaňskij na Ussuri a u jezera Žalanaškol v Kazachstánu.\n\nZdroj konfliktu pramenil z nepřesností Pekingské smlouvy z roku 1860, která řeší hranice mezi Čínou a Ruskem. V ní se určuje hranice mimo jiné břehy řek Ussuri a Amuru. Bohužel v ní nedošlo ke komisnímu vyřešení prostorů mezi břehy – tj. vodní plochy a ostrovů.\n\nTato roztržka mezi dvěma bývalými spojenci však měla velmi závažné dopady na mezinárodní politiku a strategické rozložení sil v období studené války.\n\nV roce 1966 Mao Ce-tung inicioval Velkou proletářskou kulturní revoluci, jež byla postavena na myšlence nepřetržité revoluce a masové demokracie, a měla za cíl vymýtit kapitalismus uvnitř strany. Hlavním Maovým důvodem pro uskutečnění revoluce však patrně bylo to, že od roku 1959 postupně ztrácel vliv ve vedení strany a tímto způsobem se chtěl zbavit svých ideologických odpůrců a osobních nepřátel. Kampaň byla zaměřena proti čtyřem přežitkům – „starému myšlení, kultuře, obyčejům a návykům“. Hnací silou Maovy revoluce se stala mládež, která vytvářela tzv. rudé gardy. Hlavními oběťmi kampaně se stali Liou Šao-čchi a Teng Siao-pching, zahraniční diplomaté a veškeré autority vůbec. V důsledku došlo k obrovským škodám na kulturním dědictví (byly páleny knihy, vypleněna muzea a ničeny historické budovy) a země se zmítala v chaosu. Kulturní revoluce skončila až smrtí Mao Ce-tunga. V následném boji o moc neuspěla tzv. banda čtyř, jež měla velký podíl na kulturní revoluci. Byla obviněna z uvedení země do chaosu a všichni členové odsouzeni k vysokým trestům.\n\nKe konci Maova života již docházelo k postupnému oteplování vztahů se Spojenými státy. Neoficiální rozhovory probíhaly za zprostředkování třetích zemí (Polsko, Pákistán) od konce 60. let, k oficiálnímu setkání na nejvyšší úrovni došlo v roce 1972, kdy ČLR navštívil prezident USA Richard Nixon. Toto jednání lze označit za úspěšné. Výhledově byla naplánována úplná normalizace diplomatických vztahů, k níž nakonec skutečně došlo k 1. 1. 1979. Důsledkem tohoto narovnání čínsko-amerických vztahů bylo formální přerušení diplomatických vztahů s Čínskou republikou na Tchaj-wanu. USA přesto nepřestaly Čínskou republiku ekonomicky a zejména vojensky podporovat.\nV následujících letech proběhly mnohé reformy, díky nímž se hlavně v ekonomické oblasti země přiblížila více Západu. Zřízeny byly například tzv. „Zvláštní ekonomické zóny“, kde bylo umožněno podnikání západním investorům.\n\nRoku 1989 došlo po narůstající nespokojenosti k protestům studentů proti vládě KS Číny na náměstí Nebeského klidu v metropoli Pekingu, ty však byly tvrdě potlačeny zásahem armády a uvrhly ČLR do přechodné izolace. K demokratizaci a zavedení pluralitního systému nedošlo, komunistické vedení země se však generačně obměnilo a pokračovalo nadále v hospodářských reformách.\n\n1. července 1997 byl k Čínské lidové republice připojen Hong Kong, dříve pod správou Velké Británie, pod podmínkou „jeden stát, dva systémy“; 20. prosince 1999 bylo pod stejnými podmínkami připojeno Macao, dříve pod správou Portugalska.\nČína se snaží co nejvíce využít slabin ve fungování svobodného tisku a pokouší se o přenastavení globálního informačního prostředí investováním ohromných finančních částek do placené inzerce, sponzorovaných reportáží a smršti pozitivních zpráv o Číně v mainstreamových západních médiích. \n\nOd roku 2003 je „mediální boj“ jedním z explicitně formulovaných cílů Čínské lidově osvobozenecká armády a vojenské strategie Pekingu. Doma Čínská komunistická strana systematicky a násilně potlačuje pluralitu názorů a připouští šíření pouze jediné verze událostí schválené stranickým vedením. V zahraničí korumpuje novináře vysoce nadprůměrnými platy, aby šířili „čínský příběh“, tedy takovou verzi moderní historie a blízké budoucnosti, která vychází z čínské komunistické ideologie okořeněné prvky tradiční konfuciánské morálky. V Africe se pokouší uplatit prominentní novináře, aby upustili od snah o odhalování korupce a kontroverzních čínských aktivit. Některé úkoly pro zahraniční novináře měly povahu zpravodajské činnosti, když dostali instrukce, aby zpracovávali „interní reportáže“, které nebyly určené k publikaci ve veřejných médiích, ale pouze pro vysoké čínské funkcionáře.\nÚstřední roli v politice Čínské lidové republiky ve vlivových operacích vůči západním zemím hraje tzv. Sjednocená fronta Ústředního výboru Čínské komunistické strany, která v „Nové éře“ generálního tajemníka Si Ťin-pchinga v mocenské hierarchii zastává mnohem důležitější roli než státní ministerstva. Sdružuje několik menších stran. podřízených Čínské KS, a důležité instituce jako je Odbor práce Sjednocené fronty (United Front Work Department, UFWD), \n\nUFWD se angažuje v záležitostech, jako tzv. Nová hedvábná stezka (One Belt, One Road, OBOR, též Belt and Road Initiative, BRI) nebo v projektu spolupráce Číny a zemí střední a východní Evropy (16 + 1). Z čínské strany je projekt 16 + 1, stejně jako celý projekt OBOR, především příležitostí získávat další odbytiště pro čínské výrobky a zároveň strategicky upevňovat svoje postavení v Evropě s ohledem na obchodní, bezpečnostní i politické zájmy ČLR. V České republice tyto zájmy prosazuje \"Smíšená česko-čínská komora vzájemné spolupráce\" a prezident Miloš Zeman.\n\nOddělení mezinárodních vztahů ÚV KS Číny (International Liaison Department of the Central Committee of the Communist Party of China, CPC/ILD) je významnou vlivovou organizací spadající pod ÚV KS Číny. Představuje jakýsi alternativní prostředek mezinárodní diplomacie a prosazuje současné geopolitické a zahraničně-politické cíle Strany. CPC/ILD se zaměřuje na vytvoření \"Nové kominterny\", složené ze zahraničních komunistických stran (včetně KSČM), i na \"kultivaci\" dalších nesocialistických stran a vytvoření souhlasného konsensu o budoucnosti lidstva podle modelu, který prosazuje Xi Jinping. CPC/ILD se snaží získat novou generaci zahraničních studentů poskytováním stipendií, navazuje spolupráce se zahraničními nevládními organizacemi a think tanky, organizuje návštěvy vysokých představitelů KS Číny v zahraničí nebo pomáhá prosadit politiku ČLR v otázce Tchaj-wanu nebo Jihočínského moře. \n\nOddělení mezinárodních vztahů ÚV KS Číny sbírá v zahraničí zpravodajské informace týkající se politiky a obyvatelstva cizích zemí, rekrutuje zahraniční agenty a aktivně usiluje o omezení tchajwanské diplomacie v zemích, které s Tchaj-wanem udržují oficiální styky. Česká Bezpečnostní a informační služba ve své zprávě za rok 2015 toto oddělení označuje jako specifickou čínskou zpravodajskou organizaci, která v zahraničí doplňuje činnost čínské vojenské rozvědky. Roku 2019 vyvolala pozornost schůzka zástupce vedoucího Mezinárodního oddělení Ústředního výboru Komunistické strany Číny Kuo Je-čou s Luďkem Podolou, pracovníkem Centra pro přenos poznatků a technologií a poradcem rektora Univerzity Karlovy v česko-čínských vztazích. Předmětem jednání měla být spolupráce Univerzity Karlovy s aliancí think-tanků Belt and road. Univerzita o tomto jednání neinformuje a rektor Zima čelí výzvám k odstoupení. \n\nČínská asociace pro mezinárodní přátelské kontakty (CAIFC) je propagandistickou platformou Politického oddělení Čínské lidové armády. Vice-prezidentem CAIFC byl Xing Yunming, bývalý šéf čínské vojenské rozvědky, dalším vice-prezidentem byl Li Xiaohua, který je generálem Čínské lidové armády a zástupcem ředitele Politického oddělení Čínské lidové armády. Vice-prezidentem byl rovněž Chen Zuming, který byl šéfem vojenské rozvědky před Xing Yunmingem a dalším vice-prezidentem CAIFC je i Xin Qi, který je zástupcem ředitele vojenské rozvědky. Výroční zpráva společnosti CEFC International za rok 2012 potvrzuje, že ředitel čínské CEFC a poradce prezidenta Miloše Zemana Jie Ťien-ming v minulosti působil v CAIFC jako zástupce generálního tajemníka.\n\nJedním z prostředků prosazování čínské politiky v zahraničí je masivní politická korupce a také lichva, která prostřednictvím programu globálních investic a půjček vytváří dluhovou past pro slabé a zranitelné státy po celém světě, živí korupci a podporuje autoritářství v zemích, které těžce usilují o demokratizaci. Ukazuje se, že pokoutními transakcemi s Čínou někteří politici své země postupně Číně více méně prodali. Tak tomu bylo např. na Srí Lance, kde bývalý prezident Mahinda Radžapaksa výměnou za financování své prezidentské kampaně přijal čínské půjčky na budování přístavu Hambantota. Půjčky poskytnuté předchozímu režimu není současná vláda schopna splácet a proto pronajala přístav Hambantota čínské straně na 99 let. Čína na Srí Lance také pro Rajapaksu postavila supermoderní letiště, Mattala Rajapaksa International Airport, kam nelétají žádná letadla. \n\nKorupce místních úředníků provází také např. drancování přírodního bohatství v Africe. Nigerijský novinář Dayo Aiyetan popsal masivní ilegální kácení vzácného růžového dřeva (Pterocarpus erinaceus) ve své zemi, které je od roku 2013 exportováno do Číny. Jen v roce 2014 vzrostl vývoz dřeva z Nigérie do Číny desetinásobně a existuje podezření, že z vývozu profitují i extrémistické organizace jako Boko Haram. Ilegální kácení v Nigérii bylo na konci celého řetězce podobné aktivity čínských podnikatelů v Gambii, Guinea Bissau, Togu, Beninu a Ghaně. Novinář po své reportáži dostal korupční nabídku pracovat za dvojnásobný plat pro čínská státní media, kterou odmítl. \n\nZambie, dříve jedna z nejstabilnějších a nejdemokratičtějších zemí Afriky je prošpikovaná čínskými technologiemi a díky čínským projektům se podle Mezinárodního měnového fondu již v roce 2017 ocitla na seznamu zemí s kritickou mírou zadluženosti. Její dluh vůči Číně v posledních letech narostl do výše 3,1 miliardy amerických dolarů. Zambie se zároveň výrazně posunula od liberálního demokratického systému směrem k čínskému modelu represivní vlády, která zavírá své kritiky, jako je např. protikorupční aktivista Gregory Chifire, v listopadu 2018 odsouzený k šesti letům vězení.\n\nMaledivský prezident Yameen Abdul Gayoom, který se dostal k moci převratem v roce 2013 a nasměroval ostrovní zemi k partnerství s ČLR v rámci projektu Pás a stezka, zemi zadlužil tak, že čínské investice a projekty plně zajišťované čínskými firmami a financované čínskými vysokoúrokovými půjčkami nyní představují 80% maledivských dluhů.\n\nV květnu 2018 nečekaně zvítězil v malajsijských volbách bývalý premiér Mahathir bin Mohamad (92) a v táboře poraženého ministerského předsedy Najiba Razaka i na čínské ambasádě zavládla panika. Najib Razak předtím zpronevěřil 681 milionů dolarů ze státního rozvojového fondu 1MDB a Čína mu nabídla urovnat dluh, pokud zajistí přístup čínských firem k lukrativním projektům v rámci “Pásu a stezky” (OBOR) a bude podporovat stanovisko Číny k Jihočínskému moři na mezinárodní scéně. Součástí ujednání byla tajná dohoda, umožňující čínskému námořnictvu kotvit v malajsijských přístavech. Celý příběh vyšel knižně a stal se bestsellerem.\n\nČínské predátorské půjčky a uzavřená memoranda o spolupráci, která jsou záměrně neurčitá, ohrožují nezávislost řady ostrovních států v Pacifiku. Smlouvy již uzavřela Papua Nová Guinea, Fidži, Tonga nebo Vanautu. Tonga není schopna dluh splácet a Vanautu, které podpořilo čínské nároky v Jihočínském moři, čelí podezření, že chce umožnit stavbu čínské vojenské základny. \n\nChávezova Venezuela se stala prvním spojencem Číny v Latinské Americe. “Strategické rozvojové přátelství” které uzavřely obě země již v roce 2001, bylo v roce 2014 povýšeno na “všestranné strategické partnerství”. Čína postupně investovala během těchto let ve Venezuele přes 60 miliard dolarů formou půjček pro vybudování zhruba šesti set investičních projektů, ale většina nebyla dokončena. Peníze sloužily jako zástěrky pro zkorumpovanou socialistickou elitu k zachování její moci za každou cenu. Čínské společnosti získaly oplátkou přednostní přístup na domácí venezuelský trh, včetně lukrativních zakázek na projekty v oblasti infrastruktury a průmyslu. Půjčky měly být splaceny dodávkami ropy, ale po poklesu její ceny na mezinárodním trhu je zadlužená Venezuela vydána na milost svým věřitelům. Podobné astronomické dluhy u čínských bank má Ekvádor. Tam Čína navíc financuje energetické projekty, které poškozují životní prostředí a právě z tohoto důvodu je dříve odmítly financovat západní banky.\n\nPoté, co v roce 2016 předchozí filipínská vláda Benigna Aquina Jr. vyhrála mezinárodní arbitráž, která oficiálně potvrdila, že čínské nároky v Jihočínském moři jsou neopodstatněné, změnil nový prezident Rodrigo Duterte postoj své země k Číně za příslib investičních projektů. Podobně jako v České republice, z avizovaných desítek mld. dolarů čínských investic a rozvojové pomoci došlo zatím jen na zlomek a nezávazná Memoranda o porozumění, z nichž se většina nikdy nenaplní, mají sloužit jako důkaz úspěchů “ekonomické diplomacie” s ČLR.\nPod vedením Si Ťin-pchinga se stupňuje boj čínské Státostrany proti všemu, co souvisí s hodnotami demokracie, ústavnosti, vlády zákona nebo univerzálních lidských práv. Podle washingtonské organizace Freedom House čínské technologie umožnily zdokonalit potlačování svobody vyjadřování a nárůst „digitálního autoritářství“ nejméně v 35 zemích, které již předtím měly špatnou pověst pro porušování lidských práv. Čína byla roku 2018 opět jmenována jako světový narušitel svobody internetu číslo jedna poté, co zavedla nový zákon na ochranu kybernetické bezpečnosti a začala v praxi používat technologie na rozeznávání obličejů, kterými sleduje vlastní občany. Velké znepokojení vyvolal Systém sociálních kreditů, který má bezprecedentní potenciál ohrozit svobody jednotlivce. \n\nAustralská nakladatelství, která nechávala své knihy určené pro západní trh tisknout v Číně, nově narazila na tvrdou cenzuru, která se týká řady oblastí. Čínská Ústřední správa pro tisk, publikace, rozhlasové a televizní vysílání a film vydala seznam jmen i výrazů, které jsou naprostým tabu. Seznam jmen disidentů a dále témata a oblasti, které figurují na seznamu zaslaném čínskými úřady australským klientům čínských tiskáren zveřejnil australský akademik Clive Hamilton, který je autorem známé knihy o prorůstání čínského vlivu do australské politiky a společnosti \"Tichá invaze\" (Silent Invasion). Mezi zakázaná jména patří např. 118 disidentů, Aj Wej wej, Dalajláma, různá náboženství včetně křesťanství a judaismu, sporná geografická území jako Tibet, odkazy na historické události, např. protesty na náměstí Tchien-an-men, Jasmínová revoluce, nezávislý Hongkong a deštníkové protesty, Ujgurská menšina, apod. Některá politická témata jsou preventivně zcela zakázána a nejsou vůbec připuštěna k cenzurní kontrole.\n\n\n"}
{"id": "114594", "url": "https://cs.wikipedia.org/wiki?curid=114594", "title": "Halda Ema", "text": "Halda Ema\n\nHalda Ema (někdy také psáno jako Ema-Terezie či Terezie-Ema) je ostravská kuželová halda s vrcholem ve výšce 324,6 m n. m. Nachází se v oblasti Slezské Ostravy na pravém břehu řeky Ostravice.\n\nTvoří ji miliony tun vytěžené hlušiny z ostravských dolů (rozloha: 82 hektarů, objem: přes 28 mil. m³). Počátky jejího založení pravděpodobně sahají do doby před rokem 1920. Halda stále pracuje, proto z ní vyvěrají bělostné obláčky plynů obsahující zejména oxid siřičitý. Její povrch je neustále zahříván vnitřními procesy – uvnitř hořící haldy dosahuje teplota až 1500 °C. Při této teplotě mj. vznikají vzácné nerosty – porcelanity a jaspisy. Vzhledem k těmto skutečnostem na ni byl nejprve vstup povolen jen na vlastní nebezpečí. V roce 2011 zakázala společnost RPG RE Land, která je majitelem pozemku, vstup na haldu. Tento zákaz zdůvodnila tím, že „nelze zaručit bezpečnost osob a majetku nacházejících se na haldě“. Tento zákaz byl odvolán 30. září 2012.\n\nDíky teplu, které z hory vyvěrá, na haldě roste teplomilná flóra. Vyskytuje se zde také stepní fauna. Na severní straně je hustý les, jižní strana (která stále prohořívá) je zatím holá a panuje na ní subtropické klima, kde se ani v zimních měsících nevyskytuje sníh, ale roste zde celoročně tráva.\n\nK haldě lze dojít od ostravského výstaviště Černá louka (resp. od Sýkorova mostu) nebo od zoo po žluté turistické značce. Klub českých turistů tuto trasu pojmenoval po zakladateli české turistiky Adolfu Podroužkovi. Ema je druhým nejvyšším místem Ostravy. Tím prvním je v Krásném Poli (334 m n. m.), třetím pak vyvýšenina nad Hošťálkovicemi (318 m n. m.).\n\n\n"}
{"id": "114595", "url": "https://cs.wikipedia.org/wiki?curid=114595", "title": "Porcelanit", "text": "Porcelanit\n\nPorcelanit, někdy nazývaný porcelánový jaspis, je hornina vzniklá tepelnou přeměnou jílovitých a slínitých hornin. V přírodě vzniká na místech, kde se jíl dostane do styku se žhavým magmatem, nebo vypálením zemním požárem (např. při vyhoření uhelných slojí). Jedná se v podstatě o přírodní keramiku, ve které převažuje oxid křemičitý. Dále obsahuje oxidy hliníku, vápníku, železa a hořčíku. Jeho barva je červená, hnědočervená, hnědá, namodrale šedá, oranžová a žlutá. Má matný skelný lesk, skoro až voskový, a jeho tvrdost je 6,5–7,0. Jedná se o horninu kontaktní metamorfózy. Vyskytuje se např. v Medlovickém lomu na Uherskohradišťsku, v Kutné Hoře nebo na ostravské haldě Ema.\n\nErdbrand je název používaný na Mostecku pro porcelanit vzniklý z nadložních jílů působením požáru uhelných slojí. Název pochází z němčiny, kde výraz \"„Erdbrand“\" znamená obecně zemní požár. Pro snadnou těžbu a dobré mechanické vlastnosti byl bohatě využíván ve druhé polovině 20. století jako materiál na zpevňování cest.\n\n"}
{"id": "114597", "url": "https://cs.wikipedia.org/wiki?curid=114597", "title": "Jaspis", "text": "Jaspis\n\nJaspis je neprůhledná odrůda chalcedonu vyskytující se v několika barevných variantách (červená, zelená, žlutá, hnědá…). Hlavní složkou je oxid křemičitý s častými přimíšeninami opálu, zabarvení pak určují uzavřeniny chloritu, příměsi železa, manganu a jiných prvků. Již od starověku ceněný kámen. Kromě šperkařství má význam také v esoterice.\n\nJaspis se tvoří v dutinách hornin různého druhu v důsledku ochlazování horkých roztoků, plynů a par unikajících z chladnoucího magmatu (vyplňuje dutiny čedičových a metaforových mandlovců), kde vzniká za nízkých teplot jako sraženina silikátových roztoků. Dále může vzniknout kontaktní metamorfózou hornin vhodného složení.\n\nTvoří mandle, geody, hnízda, kůry v dutinách hornin. Hmota se zdá být celistvá, ve skutečnosti kryptokrystalická (velice malé krystaly).\n\n\nŘekové, Římané i Egypťané si ho cenili jako drahokamu. Do jaspisu se vyřezávaly reliéfy a intaglie. Velká kolekce vyřezávaných jaspisů, převážně vytěžených na Uralu, se nalézá v petrohradské Ermitáži. Římský císař, král český a uherský Rudolf II. měl stůl vykládaný jaspisy mnoha barev. Tento stůl byl jedním ze sedmi divů renesance. Léčitelé mu připisují schopnosti chránit před těžkými sny, snižovat horečky, zastavovat krvácení, pomáhat při léčbě \"ženských nemocí\", dále příznivý vliv při léčbě rakoviny, nemoci krve a krku.\n\nV České republice:\nSvět:\n\n\n"}
{"id": "114599", "url": "https://cs.wikipedia.org/wiki?curid=114599", "title": "Ouběnice", "text": "Ouběnice\n\nObec Ouběnice se nachází v okrese Příbram ve Středočeském kraji, asi 12 km východně od Příbrami a 8 km jižně od města Dobříš. Žije zde obyvatel.\n\nObcí protéká zlatonosná řeka Kocába a její přítoky – pravostranná Chaloupka a levostranný Lhotecký potok. V Ouběnicích je aktivní sdružení dobrovolných hasičů. V minulosti se zde pořádaly vrcholné soutěže v motokrosu a sidecarcrosu. Nyní se v Ouběnicích jezdí MČR v motocyklovém trialu a do budoucna se počítá s FMX.\n\nObec Ouběnice se skládá ze dvou částí na dvou katastrálních územích:\n\nPoblíž Chaloupek na návrší nad Kocábou stávalo keltské hradiště. První písemná zmínka o obci pochází z roku 1325.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Ouběnice \"(přísl. Ostrov, 263 obyvatel)\" byly v roce 1932 evidovány tyto živnosti a obchody: 3 hostince, kovář, krejčí, 2 mlýny, 2 obuvníci, 8 rolníků, obchod se smíšeným zbožím, tesařský mistr, 2 trafiky, truhlář.\n\nDopravní síť\nVeřejná doprava 2012\n\nMístní částí Chaloupky vede turistická trasa Skalice – Višňová – Jelence – Horní Líšnice.\n\n"}
{"id": "114601", "url": "https://cs.wikipedia.org/wiki?curid=114601", "title": "Jablonná", "text": "Jablonná\n\nObec Jablonná se nachází v okrese Příbram, kraj Středočeský, asi 10 km východně od Příbrami. Žije zde obyvatel.\n\nObec Jablonná se skládá ze dvou částí a dvou stejnojmenných katastrálních území:\n\nPrvní písemná zmínka o obci pochází z roku 1603.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jablonná \"(přísl. Kačín, 771 obyvatel)\" byly v roce 1932 evidovány tyto živnosti a obchody: 2 obchodníci s dobytkem, holič, 2 hostince, kolář, kovář, obuvník, pekař, 3 rolníci, řezník, 3 obchody se smíšeným zbožím, stavitel, švadlena, trafika.\n\nV obci Horní Hbity \"(235 obyvatel, samostatná obec se později stala součástí Jablonné)\" byly v roce 1932 evidovány tyto živnosti a obchody: 2 hostince, kolář, kovář, 2 mlýny, sedlář, 10 rolníků, obchod se smíšeným zbožím, trafika.\n\nDopravní síť\nVeřejná doprava 2012\n\nMístní částí Horní Hbity vede turistická trasa Horní Líšnice - Horní Hbity - Jelence - Višňová.\n\n"}
{"id": "114603", "url": "https://cs.wikipedia.org/wiki?curid=114603", "title": "Horčápsko", "text": "Horčápsko\n\nObec Horčápsko se nachází v okrese Příbram, kraj Středočeský, asi 3,5 km severovýchodně od Březnice. Žije zde obyvatel.\n\nObec Horčápsko se skládá ze dvou částí, které leží v katastrálním území \"Horčápsko\":\n\nPrvní písemná zmínka o obci pochází z roku 1313.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\nÚzemím obce vede turistická trasa Příbram – Tochovice – Horčápsko – Březnice.\n\n\n"}
{"id": "114606", "url": "https://cs.wikipedia.org/wiki?curid=114606", "title": "Sedlice (okres Příbram)", "text": "Sedlice (okres Příbram)\n\nObec Sedlice se nachází v okrese Příbram, kraj Středočeský, asi 13 km jihozápadně od Příbrami. Žije zde obyvatel.\n\nObec Sedlice se skládá ze dvou částí, které leží v katastrálním území \"Hoděmyšl\":\n\nPrvní písemná zmínka o obci pochází z roku 1349.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n"}
{"id": "114607", "url": "https://cs.wikipedia.org/wiki?curid=114607", "title": "Bohostice", "text": "Bohostice\n\nObec Bohostice se nachází v okrese Příbram, kraj Středočeský, asi 16 km jihovýchodně od Příbrami. Žije zde obyvatel.\n\nObec Borotice se skládá ze dvou částí a čtyř katastrálních území:\n\nPrvní písemná zmínka o obci pochází z roku 1386.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bohostice \"(251 obyvatel)\" byly v roce 1932 evidovány tyto živnosti a obchody: bednář, hostinec, kolář, košíkář, kovář, mlýn, 2 rolníci, trafika.\n\n\n\nObec protíná turistická trasa Bohostice-rozcestí - Smolotely - Horní Líšnice - Obory.\n\n"}
{"id": "114608", "url": "https://cs.wikipedia.org/wiki?curid=114608", "title": "Milešov", "text": "Milešov\n\nObec Milešov (někdy označovaná též Milešov nad Vltavou, jak se jmenuje její hlavní katastrální území) se nachází v okrese Příbram, kraj Středočeský, asi 20 km jihovýchodně od Příbrami a 18 km jihozápadně od města Sedlčany. Žije zde obyvatel.\n\nObec Milešov se skládá ze tří částí ležících na třech katastrálních územích:\n\nPrvní písemná zmínka o obci pochází z roku 1323. Obec známá od středověku dolováním zlata (z milešovského zlata byl vyroben zlatý řetěz pražských primátorů), později dolování antimonu do 70. let 20. století. Královna Eliška Přemyslovna postoupila své právo v dědičný nájem havířům, i ostatním, kteří se v Milešově usídlili. Po její smrti byly tyto výsady potvrzeny 11. ledna 1341 Janem Lucemburským. Za jeho vlády bylo použito zlato z místních dolů na ražbu zlatých mincí. Práva milešovských a krásnohorských havířů potvrdil následně roku 1351 Karel IV., 1458 Jiří z Poděbrad, 1478 Vladislav Jagellonský, 1539 Ferdinand I. Před třicetiletou válkou v místních dolech pracovalo 300 horníků. Po válce došlo k úpadku v dolování. V 17. století bylo mezi horníky velké množství vyznavačů protestantismu. V Krásné Hoře měli svého pastora. Po bitvě na Bílé hoře byli zastánci této víry krutě pronásledováni. V roce 1629 byli ti, kteří se nezřekli své víry zatčeni, uvězněni na Vysokém Chlumci.\n\nK systematickému těžení antimonové rudy došlo po roce 1835. Kolem roku 1850 byla zřízena první huť na dobývání antimonu. Nejstarší byl Svatováclavský důl, zvaný též Václavka, kde probíhala těžba již od roku 1835. V roce 1871 koupil doly pražský měšťan Emanuel Kittl, který zde vybudoval na tehdejší poměry moderní hutnický a hornický podnik. E. Kittl nechal provést důkladné a nákladné opravy a stavby za více než půl milionu zlatých, byly otevřeny zpustlé doly a štoly. Během dalších let byl nucen přijmout kvůli ztenčujícímu se kapitálu, další společníky. Byla vytvořena akciová cizozemsko-židovská společnost. V roce 1893 zde pracovalo 1 200 horníků a hutníků. Antimonová ruda se vyvážela i do ciziny. Po vyčerpání rudných žil a i kvůli neodbornému vedení podílníků se slibná budoucnost milešovských dolů zastavila. Podnik byl roku 1900 prodaný anglické akciové společnosti. V dalších letech došlo k poklesu ceny antimonu, společnost byla zadlužená, dělníci byli propuštěni. Další majitelé dolů se střídali. Pro nedostatek finančních prostředků byl celý podnik zabaven a prodán ve veřejné dražbě v roce 1913. Zakoupil jej Ing. Zikmund Metzl. O tři roky později byly doly opět pronajaté. V roce 1917 byly postaveny koleje pro koňskou vlečnou dráhu z Milešova do Krásné Hory. V srpnu 1919 závod vyhořel. V roce 1923 byly práce zastaveny, provoz byl opět obnoven v roce 1940. Majitelem dolů byly České montánní podniky Praha.\n\nV roce 1890 byla postavena silnice vedoucí z Milešova do Milevska, v roce 1908 silnice z Milešova do Krásné Hory. Sbor dobrovolných hasičů byl v obci založen roku 1895, jednota Sokol 1919. Farním úřadem náležel Milešov k Lašovicům, lékař byl v Kovářově. Poštovní úřad, četnická stanice a škola byly v Milešově. První zmínky o škole v Milešově jsou z roku 1778, kdy se občan Jakub Křesina dohodl s obcí, že se jeho rod zaškolí, že on a posléze i jeho synové budou vyučovat a také na obecním pozemku na své náklady postaví domek, určený pro výuku. Až do roku 1853 skutečně podle smlouvy Křesinovi vyučovali v domku čp. 24. Stavba nové školní budovy byla zahájena roku 1892 a byla dokončena rok poté.\n\nPři vojenských pozorovacích manévrech se v roce 1929 nad vrchem Chlum, severním směrem od Milešova, u Předního Chlumu srazila a roztříštila dvě letadla. Trosky dopadly daleko od sebe. Tři letci zahynuli (jeden nadporučík a dva četaři). Na místě dopadu byly postaveny dva kamenné pomníky s podobenkami. Třetí, honosný pomník byl postaven poblíž kostela svatého Mikuláše v nedaleké Krásné Hoře.\n\nV roce 1930 bylo v Milešově vedeno 86 popisných čísel a 409 obyvatel. V roce 1940 88 popisných čísel a 460 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Milešov nad Vltavou \"(446 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: České montánní podniky – Milešovské doly a hutě, 2 hostince, kolář, kovář, krejčí, 2 mlýny, obchod s obilím, 2 obuvníci, pila, pojišťovací jednatelství, řezník, 4 obchody se smíšeným zbožím, Spořitelní a záložní spolek pro Milešov u Sedlčan, tesařský mistr, 2 trafiky.\n\n\n\n\n\nDopravní síť\nVeřejná doprava 2012\n\n\n"}
{"id": "114609", "url": "https://cs.wikipedia.org/wiki?curid=114609", "title": "Norberčany", "text": "Norberčany\n\nObec Norberčany (1890–1910 též \"Norbertčany\"; německy \"Nürnberg\") se nachází v okrese Olomouc v Olomouckém kraji. Žije zde obyvatel.\n\n\nPrvní písemná zmínka o obci pochází z roku 1397.\n\n\n"}
{"id": "114615", "url": "https://cs.wikipedia.org/wiki?curid=114615", "title": "Luka (okres Česká Lípa)", "text": "Luka (okres Česká Lípa)\n\nLuka je malá obec v jižní části v okresu Česká Lípa, kraj Liberecký. K obci patří i vesnice Týn. Žije zde  obyvatel.\n\nPrvní písemná zmínka o obci pochází z roku 1348. V květnu 2012 obec získala nový znak i prapor.\n\n\n"}
{"id": "114616", "url": "https://cs.wikipedia.org/wiki?curid=114616", "title": "Ladislav Rašín", "text": "Ladislav Rašín\n\nLadislav Rašín (22. června 1900, Praha – 20. března 1945, Frankfurt nad Mohanem) byl český politik a právník.\n\nNarodil se jako první syn politika JUDr. Aloise Rašína (1867–1923). Po první světové válce začal studovat práva na Právnické fakultě Univerzity Karlovy a současně působil jako osobní tajemník svého otce. Svá studia úspěšně ukončil v roce 1923. V roce 1924 sepsal na základě studia materiálů z pařížské mírové konference knihu \"Vznik a uznání československého státu\", která dokazovala význam 28. října 1918 pro vznik Československa. Připravil též k vydání \"Paměti\" svého otce, které vyšly v roce 1929. Po ukončení studií se začal věnovat advokacii, v době první republiky obhajoval například Jiřího Stříbrného (1880–1955).\n\nLadislav Rašín působil, stejně jako jeho otec, v Československé národní demokracii. V jejím rámci se angažoval ve skupině členů okolo časopisu \"Národní myšlenka\", jehož byl spoluzakladatelem. Aktivně též působil v Mladé generaci Československé národní demokracie. V roce 1935 by zvolen poslancem za Národní sjednocení. Při obecních volbách na jaře 1938 navrhoval v obcích s vysokým zastoupením německého obyvatelstva jednotné kandidátky českých stran, které by byly účinnou protiváhou nacisticky a protičesky zaměřené SdP, která měla podporu drtivé většiny německého obyvatelstva. Jeho návrh se mu však nepodařilo zrealizovat.\n\nV období tzv. mnichovské krize byl jedním z hlavních odpůrců kapitulace a jedním z vedoucích představitelů Výboru na obranu republiky. V době druhé republiky patřil mezi odpůrce změn politického systému. Po německé okupaci a vyhlášení Protektorátu Čechy a Morava se zapojil do odbojové činnosti v rámci Politického ústředí.\n\n13. prosince 1939 byl zatčen gestapem a uvězněn ve věznici na Pankráci. V létě 1940 byl převezen do Berlína a v prosinci 1941 postaven před soud. Před soudem pronesl odvážnou obhajobu, při které se prohlásil za věrna svému národu a obvinil Německo z porušování protektorátní autonomie. Soud jej odsoudil k trestu smrti, rozsudek byl po roce změněn na 15 let těžkého žaláře. Prošel řadou věznic a během pobytu v nich těžce onemocněl. Zemřel krátce před příchodem americké armády ve vězeňské nemocnici ve Frankfurtu nad Mohanem.\n\nRoku 1995 mu byl in memoriam propůjčen Řád T. G. Masaryka I. třídy.\n\n\n"}
{"id": "114617", "url": "https://cs.wikipedia.org/wiki?curid=114617", "title": "Železniční doprava v pražské aglomeraci", "text": "Železniční doprava v pražské aglomeraci\n\nPraha představuje významný uzel osobní dálkové a příměstské osobní železniční dopravy. Naopak nákladní železniční doprava je od první poloviny dvacátého století postupně vytlačována na okraj města.\n\nNaprostá většina železničních tratí v okolí Prahy je zařazena do systému Pražské integrované dopravy tak, že na nich v osobních vlacích, později i ve spěšných vlacích a několika vybraných rychlících, platí dlouhodobé předplatní jízdenky PID. Prvních 23 pražských stanic bylo takto integrováno od 1. října 1992, od 1. července 1994 byla platnost předplatních jízdenek MHD rozšířena na všechny železniční stanice na území Prahy. Od 31. května 1995 bylo pro železniční dopravu zavedeno i vnější pásmo PID a do něj bylo zařazeno prvních 16 mimopražských stanic a zastávek, od 1. ledna 1996 čtyři vnější pásma (týkalo se stále jen dlouhodobých předplatních jízdenek). Od 1. června 1996 byl zaveden časový a pásmový tarif v celé PID včetně železnice, kde však ani nadále neplatily krátkodobé jízdenky PID. Stanice v okrajových částech Prahy jsou zařazeny do „dojezdového“ pásma 0, stanice blíže centru města do pásma P. 28. května 2000 vzniklo páté vnější tarifní pásmo.\n\nNa některých tratích jsou stanice a zastávky postupně vybavovány označovači jízdenek a zaváděna tzv. plná integrace, t. j. platnost krátkodobých přestupních jízdenek MHD a PID. První takové úseky byly vyhlášeny k 30. květnu 1999 na tratích č. 171 (směrem k Berounu) a 221 (směrem k Benešovu), od 30. září 2001 na části trati č. 011 (ke Kolínu), od 15. prosince 2002 na částech tratí č. 070, 231 a 232, od 15. června 2003 na částech tratí č. 093 a 120, od 14. prosince 2003 na trati č. 091, od 13. června 2004 na zbylé části trati č. 171, od 12. prosince 2004 na další části trati č. 011 a části trati 060, od 28. listopadu 2005 na části trati č. 210, od 2. prosince 2005 na další části trati č. 231 a od 1. června 2010 na trati 122 v úseku Praha hlavní nádraží – Hostivice.\n\nOd 1. října 1992 bylo do PID zahrnuto 23 stanic a zastávek, v roce 2003 221 železničních stanic a zastávek, v roce 2004 jejich počet opět mírně poklesl. V roce 2004 téměř 58 % cestujících v příměstských vlacích cestovalo na jízdní doklad PID, v roce 1995 to bylo 25 %.\n\nO budoucí integraci železnice se uvažuje i v rámci Středočeské integrované dopravy.\n\nOd počátku 90. let 20. století docházelo postupně k zavádění intervalového provozu osobních vlaků na hlavních tratích pražského regionu. Postupně je tento provoz více integrován mezi ostatní městskou a příměstskou dopravu, zejména v rámci systému Pražské integrované dopravy, plánuje se budování nových zastávek, zřizování nových linek a posílení významu železniční dopravy na úroveň S-Bahnu běžného v německojazyčných zemích. Významným impulsem pro byla povodeň v roce 2002, při níž železnice zajišťovala bezproblémově dopravu v relacích, kde ostatní druhy dopravy, zejména zaplavené metro, selhaly.\n\nV prosinci 2002 byl pro systém příměstské (aglomerační) železniční dopravy propagován název Metropolitní linie a v omezené míře (v podstatě jen na soupravách s elektronickými informačními tabulemi) se začal používat systém číslování příměstských „železničních linek“, který byl od té doby dvakrát zásadněji změněn (neoficiálně v průběhu roku 2006 a oficiálně pak znovu v prosinci 2007). Ve všech systémech byly linky označovány písmenem S doplněným o rozlišovací číslo – fakticky však nadále hlavní roli v informačním systému hrají původní čísla traťových oddílů, které nynější linky zatím stále ještě nepřekračují. Jízdní doklady Pražské integrované dopravy platí i na dalších železničních tratích v Praze a okolí, nejsou omezeny na číslované linky. V prosinci 2007 bylo zavedeno logo (písmeno S v kombinaci bílé a dvou odstínů modré barvy) a systém byl oficiálně pojmenován novým názvem Esko. Po zavedení druhého regionálního systému pod stejnou značkou (Esko v Moravskoslezském kraji) začal být pražský a středočeský systém označován Esko Praha.\n\n\n"}
{"id": "114620", "url": "https://cs.wikipedia.org/wiki?curid=114620", "title": "Blažejovice", "text": "Blažejovice\n\nObec Blažejovice se nachází v jihovýchodní části okresu Benešov, ve Středočeském kraji asi 26 km jihovýchodně od města Vlašim. Na jih od obce teče Blažejovický potok, větší přítok Želivky. Na sever od obce se nachází kopec Blažejovický vrch s nadmořskou výškou 546 m také nazývaný jako \"Stráž\". Žije zde obyvatel. Součástí obce je i vesnice Vítonice.\n\nOd roku 1085 patřilo území v okolí Blažejovic královně Svatavě, která tento újezd na počátku 12. století věnovala kanovníkům vyšehradským. V té době začíná osidlování tohoto území. První písemná zmínka o obci pochází z roku 1354, kdy vyšehradská kapitula prodala část vsi Janu Křivsoudovskému, který zde nechal vystavět tvrz. V době husitské přišli kanovníci Vyšehradští o všechen svůj majetek v okolí Želivky a Blažejovice přešly v roce 1436 spolu s ostatními obcemi v okolí k majetku Trčků z Lípy. Koncem 17. století století se obec stává součástí Dolnokralovického panství. Po první světové válce byla část panství zkonfiskována.\n\nRoku 1903 byla založena samostatná jednotřídní škola. V letech 1909–1910 byla postavena nová budova školy. Kvůli malému počtu žáků byla v roce 1973 škola uzavřena a její budova nyní slouží jako obecní úřad a místo k pořádání různých kulturních akcí.\n\nMezi památky v obci patří kaplička a zvon, který byl ulit roku 1695 a byl pojmenován Václav. Za druhé světové války byl zvon odvezen k roztavení na střelivo. K tomu však nedošlo a roku 1945 byl znovu zavěšen.\n\nZa zmínku z novodobé historie stojí skutečnost, že v roce 2005 se v Blažejovicích natáčela část filmu \"Jak se krotí krokodýli\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci se každoročně koná jeden z koncertů hudebního festivalu vážné hudby Podblanický hudební podzim. Každý rok rovněž bývá pořádán Masopustní průvod. Obec má vlastní sbor dobrovolných hasičů, který byl založen roku 1971.\n\nObec získala celkem dvě ocenění v soutěži Vesnice roku ve Středočeském kraji v letech 2003 a 2008. V roce 2003 to byla modrá stuha za společenský život a v roce 2008 byla obci udělena zelená stuha za péči o zeleň a životní prostředí.\n\nDopravní síť\n\nVeřejná doprava 2012\n\n"}
{"id": "114621", "url": "https://cs.wikipedia.org/wiki?curid=114621", "title": "Nové Dvory (okres Příbram)", "text": "Nové Dvory (okres Příbram)\n\nObec Nové Dvory se nachází v okrese Příbram ve Středočeském kraji, asi 15 km východně od města Dobříš. Žije zde obyvatel.\n\nObec Nové Dvory se skládá ze dvou částí ležících na dvou katastrálních územích:\n\nPrvní písemná zmínka o obci pochází z roku 1432.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2012\n\nObcí vede turistická trasa Štěchovice - Nové Dvory - Čím.\n\n"}
{"id": "114622", "url": "https://cs.wikipedia.org/wiki?curid=114622", "title": "Lštění", "text": "Lštění\n\nObec Lštění se nachází v okrese Benešov, kraj Středočeský, na levém břehu řeky Sázavy necelých 10 km ssv. od Benešova a 33 km jihovýchodně od centra Prahy. Žije zde obyvatel. Součástí obce je i vesnice Zlenice.\n\nPrvní písemná zmínka o obci sice pochází z roku 1398, ale v raném středověku zde bylo vystavěno pravděpodobně přemyslovským knížetem Spytihněvem I. hradiště, které patřilo mezi významné hraniční body tehdejšího přemyslovského patrimonia. Kronikář Kosmas označuje k roku 1055 Lštění jako \"castrum munitissimum\", tedy „přepevný hrad“. Od 12. století zprávy o hradišti mizí, do této doby pravděpodobně spadá jeho zánik.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lštění \"(přísl. Dubsko, Zlenice, 350 obyvatel)\" byly v roce 1932 evidovány tyto živnosti a obchody: výroba cementového zboží, cuhelna, holič, 2 hostince, kovář, obuvník, rolník, obchod se smíšeným zbožím, stavitel, trafika, truhlář, zahradník, zednický mistr.\n\n\nDopravní síť\n\nVeřejná doprava 2012\nObcí vedou turistické trasy Čerčany – Lštění – Chocerady – Sázava a Lštění – Hradiště – Dubsko. V části obce Zlenic funguje přes Sázavu přívoz, z druhého břehu řeky je možné dojít na zříceninu hradu Zlenice.\n\n"}
{"id": "114623", "url": "https://cs.wikipedia.org/wiki?curid=114623", "title": "Taxislužba v Praze", "text": "Taxislužba v Praze\n\nTaxislužba v Praze podléhá celostátně platnému zákonu o silniční dopravě. Ve sdělovacích prostředcích a turistických průvodcích je kvůli chování části taxikářů proslulá nedodržováním stanovených maximálních cen a porušováním předpisů a proto je již po mnoho let jedním z viditelných témat komunální politiky. Praha uplatnila několik návrhů novel zákonů, které měly usnadnit řešení situace v Praze.\n\nTaxislužba v Praze je v současné době zajišťována výhradně soukromými subjekty.\n\nOd 1. lednu 1962 byla monopolizovaná městská taxislužba začleněna společně s půjčovnou automobilů do Dopravních podniků hl. m. Prahy. Ke dni 1. ledna 1989 byl zakládací listinou Národního výboru hlavního města Prahy založen státní podnik Taxi Praha (IČ 000 64 017) se sídlem v Trojické ulici, do nějž byla vyčleněna, avšak po změně poměrů byl tento podnik nedlouho poté zrušen likvidací na základě rozhodnutí Rady hl. m. Prahy č. 6/11 ze dne 30. 5. 1991 ke dni 1. června 1991. Poté byl tento obor liberalizován a ponechán plně soukromému sektoru. Se záměrem zřídit opět městskou taxislužbu, která by si konkurovala se soukromými, přišli počátkem roku 2006 politici ČSSD, náměstek primátora Petr Hulinský a Petra Buzková (v té době kandidátka na pražskou primátorku), a podpořil jej i nezávislý zastupitel Michael Hvížďala, dřívější člen ODS a Unie svobody, širší ohlas však návrh neměl.\n\nTaxislužba patří mezi ty složky veřejné dopravy v hlavním městě Praze, které nejsou dotovány z veřejných zdrojů. Základní podmínky provozu taxislužby stanoví zákon o silniční dopravě. Hlavní město Praha určuje maximální ceny, což jí umožňuje zařazení taxislužby mezi zboží s regulovanými cenami ve výměru ministerstva financí vydávaném podle zákona o cenách. Oprávněnost regulace cen taxislužby v Praze však byla nejméně jednou úspěšně soudně napadnuta.\n\nStav pražské taxislužby je již od 90. let dvacátého století stálým a kontroverzním tématem pražské komunální politiky. Sdělovací prostředky i zahraniční průvodce poukazují na soustavné předražování jízdného, nedodržování zákonných podmínek a různé podvody.\n\nVětšina stanovišť taxislužby (ta, která jsou místěna na místních komunikacích) je provozována Technickou správou komunikací. V roce 2002 uspořádalo formou \"losování\" výběr z uchazečů o správu a výhradní používání nejlukrativnějších taxistanovišť s tím, že provozovatel taxistanoviště bude volán k odpovědnosti za delikty spáchané jeho řidiči. V roce 2006 město vydalo vyhlášku o provozním řádu stanovišť taxislužby, v níž jako podmínku užívání taxistanovišť stanoví některé další podmínky (vybavení, třída a barva vozidla). Řidičům, kteří tyto požadavky splní, poskytuje město i další výhody (například užívání vyhrazených jízdních pruhů). Do roku 2006 se město pohybovalo po hranici zákona tím, že za provozní řád stanoviště taxislužby, který podle Zákona o silniční dopravě má vydávat obec vyhláškou, označovalo neveřejné přílohy ke smlouvě města s provozovateli stanovišť, a tím, že vyhláškou o provozním řádu stanovišť upravuje záležitosti, které věcně přesahují úpravu provozu na taxistanovištích. Z nekorektního a mnohdy nezákonného postupu obviňoval orgány města mimo jiné i Cech Taxi Praha, zastřešující svou činností samostatné živnostníky provozující taxislužbu svými vlastními vozy, a Jiří Kvasnička, vlastník firmy AAA radiotaxi s. r. o., která s počtem kolem 1000 vozů je údajně nejvýznamnějším dispečinkem (organizátorem) v pražské taxislužbě.\nProblémem jsou i některé služby, které jsou v reklamních nápisech sice inzerovány jako taxislužba, avšak z právního hlediska jsou vykazovány jako příležitostná osobní doprava, na kterou se nevztahují licenční a cenová omezení platná pro taxislužbu. Objednávky a platby by v takovém případě podle zákona měly probíhat mimo vozidlo, konkurující skutečné taxislužby však vyjadřují podezření, že v mnoha případech tento rozdíl oproti taxislužbě není dodržován a jde jen o obcházení podmínek pro provozování taxislužby.\n\nV únoru 2009 bylo vyhrazený jízdní pruh V Holešovičkách jako první v Praze zkušebně vyhrazen i pro vozidla taxislužby, následně i na části Strakonické ulice. Od května 2009 bylo určení rozšířeno pro autobusy PID, jízdní kola a taxi v ulicích Českobrodská, Duškova, Horňátecká, Vrchlického, Vysočanská a Zálesí; v ulicích Kukulova a Ke Krči bylo vyhrazení rozšířeno pouze o taxislužbu. Vodorovné značení těchto pruhů má být upraveno až během léta 2009. Využití vyhrazených jízdních pruhů vozidly taxislužby omezuje městská vyhláška pouze na ty provozovatele, jejichž vozidla vyhovují požadavkům městské vyhlášky.\n\nSpecifický spor se odehrával kolem stanoviště na Staroměstském náměstí, jehož vylosovaným správcem byla firma SEDOP. Toto stanoviště využívali řidiči, kteří inzerovali několikanásobně vyšší jízdné, než jaké připouští městské nařízení o maximálních cenách, nejčastěji 99 Kč/km (oproti městem stanovené maximální ceně 28 Kč/km), a u soudu argumentují jejich právní zástupci Klára Slámová a Ilja Kubíček tím, že cenová regulace, která neodpovídá oprávněným nákladům, je neoprávněná, stejně jako nebylo v té době oprávněno vázat užívání taxistanoviště na veřejných komunikacích a určovat barvu vozů, které jej mohou užívat. Město dalo firmě SEDOP postupně třikrát (poprvé roku 2005) výpověď z nájmu, jejíž platnost firma opakovaně soudně napadala. Od léta 2006 rozdávali městští strážníci potenciálním zákazníkům lístečky s textem: \"„Ceny vyznačené v ceníku na tomto vozidle jsou v rozporu s cenovým předpisem hl. města Prahy a jejich účtování rovněž porušuje tento cenový předpis.“\" V dubnu 2007 udělil Obvodní soud pro Prahu 1 Magistrátu hlavního města Prahy pokutu ve výši 100 000 Kč za to, že nerespektoval předběžné opatření soudu a v rozporu s ním bránil řidičům nájemce stanoviště užívat. V červenci 2009 rozhodl městský soud o platnosti druhé výpovědi a magistrát obratem zrušil taxistanoviště na Staroměstském náměstí a změnil je ve vyhrazné stání pro invalidy. Zástupce odborového svazu Taxi Praha však namítl, že dosud nebyl uzavřen spor o platnosti třetí výpovědi, v jehož rámci bylo vydáno předběžné opatření, které zakazovalo magistrátu bránit taxikářům v užívání stanoviště. Soudní a správní spory se vedou rovněž o některé z pokut, které magistrát udělil řidičům.\n\nOd roku 2002 do 31. srpna 2009 uložil magistrát provozovatelům taxislužby 1468 pokut v celkové výši přes 141,8 milionu Kč, přičemž delikty se týkaly asi 100 řidičů taxislužby z celkového počtu kolem 5500. Necelá polovina celkové částky uložených pokut byla vymáhána prostřednictvím exekucí, asi třetina (46,4 milionu Kč) do října 2009 ještě nebyla zaplacena. Nejčastěji bylo podle ČT24 postihováno překračování maximálních cen stanovených městským nařízením a „pronajímání koncesí“.\n\nMěsto Praha opakovaně iniciovalo změny Zákona o silniční dopravě a dalších zákonů, které měly vést k řešení problémů v taxislužbě. V roce 2005 hlavní město Praha navrhlo novelu, která byla ve znění komplexního pozměňovacího návrhu poslance Hovorky nakonec přijata. Tato novela zrušila územní omezení platnosti průkazů způsobilosti řidiče taxislužby, zavedla možnosti jeho zadržení a odebrání a nově definovala spolehlivost řidiče taxislužby. Následující novelou zákona o cenách byla výrazně zvýšena horní hranice možných pokut. Od 1. června 2008 platí městem Prahou navržená další novela zákona o cenách, která měla zabránit obstrukcím taxikářů při přejímání písemností ve správním řízení prodloužením lhůty promlčitelnosti. 22. října 2009 pražské zastupitelstvo schválilo návrh rozsáhlé novely zákona o silniční dopravě, který má město v listopadu předložit Parlamentu České republiky. Tato novela má zásadně měnit způsob evidence řidičů a vozidel taxislužby a podmínky oprávnění k taxislužbě, změnit definici taxislužby, stanovit další omezení a povinnosti pro poskytování příležitostné osobní dopravy, zavést nové sankce, například zabrání vozidla ve prospěch obce bez ohledu na to, kdo je jeho vlastníkem, atd.\n\nOd 1. července 2010 zavedl jako fyzická podnikající osoba Jakub Marek z Malé Strany, bývalý pilot a provozovatel divadla, službu Taxi-Moto (psáno se spojovníkem i bez něj), taxislužbu využívající velkých mopedů. V době zavedení služby měl 17 velkých žlutých skútrů Suzuki Burgman 200 a 25 až 30 řidičů, podle potřeby bude vozový park rozšiřován. Inspirovala jej obdobná služba v Madridu, motocyklová taxislužba existuje i v Paříži a Barceloně. Mototaxi má být oproti automobilovému taxi levnější a má zajistit rychlejší dopravu v zácpách, podle provozovatele však budou dodržovány dopravní předpisy a bezpečnost dopravy. Nástupní sazba je 15 Kč a cena za kilometr je 17 Kč, čekání v kolonách či před semafory se neúčtuje, pro studenty a stálé zákazníky existují slevy. Motocykly nemají taxametr, ujetou vzdálenost sleduje řidič jen na tachometru, který před jízdou vynuluje.\n\nPůsobnost ustanovení o taxislužbě v zákoně č. 111/1994 Sb. (zejména § 21 a 21a, včetně povinnosti používat zaplombovaný taxametr) na motocyklovou taxislužbu není zřejmá, protože v § 2 odst. 8 v definici obsahuje vymezení taxislužby jako dopravy provozované „osobními vozidly s obsaditelností nejvýše devíti osob včetně řidiče“, avšak z tohoto zákona není zřejmé, zda osobní vozidlo má být synonymum termínu osobní automobil ve smyslu § 3 odst. 2 písm. b) zákona č. 56/2001 Sb., nebo zda je osobním vozidlem i motocykl.\n\nRegulace cen taxislužby je umožněna tím, že taxislužba je dlouhodobě zařazována do výměru ministerstva financí, kterým vydává seznam zboží s regulovanými cenami. Tato regulace smí být prováděna pouze formou stanovení maximální ceny nařízením obce nebo kraje a za podmínek, které stanoví ministerstvo financí. K jiným formám regulace cen (například věcnému usměrňování nebo stanovení pevné ceny) nejsou podle zákona místní orgány oprávněny. Regulace cen je podle § 1 odst. 6 zákona o cenách (č. 526/1990 Sb.) přípustná jen tehdy, je-li trh ohrožen účinky omezení hospodářské soutěže, které by se mohly negativně projevit v úrovni cen sjednávaných mezi prodávajícím a kupujícím. V případě taxislužby výměr umožňuje regulovat pouze cenu těch jízd, které začínají a končí na území téže obce, přičemž výměr výslovně připomíná, že regulaci může kraj nebo obec uplatnit pouze jsou-li naplněny obecné podmínky stanovené Zákonem o cenách. Výměr neupřesňuje, z jakých složek se může cena skládat a jakým způsobem může být maximální cena stanovena.\n\nKraje a obce mohou na základě pověření Ministerstva financí regulovat formou maximálních cen odtahovou službu, blokování vozidel tzv. „botičkami“, městskou hromadnou dopravu a integrovanou dopravu, taxislužbu, služby parkovišť, některé služby krematorií a hřbitovní služby (stav k roku 2008). Podmínky regulace cen MFČR vydává a zveřejňuje v Cenovém věstníku každoročně formou výměru, kterým se vydává seznam zboží s regulovanými cenami.\n\nMěsto Praha reguluje nebo regulovalo kromě cen taxislužby ještě ceny jízdného v MHD a parkovného na parkovištích P+R (vyhlášky 37/1995, 17/1996, 37/1997 s novelizací 2/1998, nařízení č. 52/2000 bylo zrušeno nařízením č. 15/2005 Sb. hl. m. P., v současné době ceny regulovány nejsou), ceny za nucené odtahy osobních automobilů a jejich následné parkování a střežení (vyhláška 12/1997, nařízení 13/2001 Sb. hl. m. P.) a ceny kremačních a pohřebních služeb (vyhláška 51/1994 Sb. hl. m. P.).\n\nPosledním a aktuálně platným nařízením je nařízení o maximálních cenách osobní taxislužby č. 20/2006 Sb. hl. m. Prahy, vydané Radou hlavního města Prahy 12. prosince 2006 a účinné od 1. ledna 2007. V úvodu se nařízení odvolává na § 4a odst. 1 písm. a) zákona č. 265/1991 Sb., o působnosti orgánů České republiky v oblasti cen, v platném znění, podle nějž \"„obec v rozsahu a za podmínek stanovených v rozhodnutí ministerstva může nařízením obce stanovit maximální ceny, pokud nejsou stanoveny ministerstvem,“\" avšak v nařízení se neuvádí, které rozhodnutí ministerstva financí v tomto případě rozsah a podmínky regulace stanovilo. Dále je uveden odkaz na zmocnění v § 44 odst. 2 zákona č. 131/2000 Sb., o hlavním městě Praze, stanoví, že vydávat nařízení hlavního města Prahy je oprávněna Rada hlavního města Prahy.\n\nMaximální cena, zahrnující i daň z přidané hodnoty, je stanovena pro celé území hlavního města Prahy a bez ohledu na druh vozidla a počet přepravovaných osob takto:\n\nV cenové kalkulaci, na jejímž základě město stanovilo maximální ceny, bylo podle tiskové zprávy z roku 2006 počítáno s průměrnými ročními náklady vzorového vozidla Škoda Octavia 1,9 TDI 77 kW Ambiente s klimatizací s pořizovací cenou 549 900 Kč na leasing včetně přiměřeného výdělku.\n\n8. února 2016 zablokovali pražští taxikáři magistrálu na protest proti výši maximálních cen.\n\nV příloze k tiskové zprávě vydané zřejmě někdy kolem roku 2006 se uvádějí důvody, v nichž zpracovatel materiálu viděl omezení hospodářské soutěže a které tedy opravňují město k regulaci cen:\n\nRegulace cen bývá ze strany jejích zastánců zdůvodňována též běžnými zvyklostmi v jiných zemích a jejich velkých městech, kvůli nimž zahraniční návštěvníci Prahy s neregulovanými cenami nepočítají a výskyt neregulovaných vysokých cen vnímají jako neschopnost města zjednat pořádek, což poškozuje pověst města. Z českých měst platí (stav ke dni 8. června 2006) regulace kromě Prahy například v Brně (nástupní sazba 30 Kč, jízdné 25 Kč/km, čekání 3 Kč/min) a v Karlových Varech (nástupní sazba 25,-Kč, jízdné 35,-Kč/km a čekání 5,-Kč/min).\n\nSprávní soud v roce 2007 ve sporu mezi taxikářem, který zhruba trojnásobně překročil stanovené maximální ceny, a ministerstvem financí rozhodl ve prospěch taxikáře a zrušil pokutu udělenou taxikářovi. Soud agrumentoval mimo jiné tím, že městská vyhláška (nařízení?) nemůže být nadřazena zákonu o cenách, který připouští regulaci jen v případech, kdy je trh ohrožen účinky omezení hospodářské soutěže nebo to vyžaduje mimořádná tržní situace (§ 1 odst. 6 zák. 526/1990 Sb.), a taková situace v Praze podle soudu nenastala. Náměstek pražského primátora Rudolf Blažek označil rozhodnutí soudu za nebezpečné a město Praha ani nadále tento názor soudu nerespektuje a regulační nařízení nezrušilo. Mimo to zástupci taxikářů nerespektujících stanovené maximální ceny argumentují i tím, i v případech oprávněné regulace cen dává zákon o cenách možnost navýšit regulovanou cenu o oprávněné vyšší náklady. Obvodní soud pro Prahu 1 v roce 2009 udělil Magistrátu hlavního města Prahy pokutu 100 000 Kč za to, že nerespektoval předběžné rozhodnutí soudu týkající se stanoviště taxislužby na Staroměstském náměstí v Praze, na němž provozovatelé taxislužby nerespektovali maximální ceny stanovené nařízením města a jezdili za deklarované ceny 99 Kč/km.\n\nK 31. prosinci 1999 bylo v Praze evidováno 2934 živnostenských oprávnění s předmětem podnikání „taxislužba“ a 6 s předmětem podnikání „silniční motorová doprava osobní - nepravidelná“. K 1. dubnu 2004 bylo evidováno 2845 oprávnění pro taxislužbu a 495 pro tzv. „smluvní přepravu“. K 31. prosinci 2005 bylo evidováno 5288 oprávnění pro taxislužbu a 2252 pro „smluvní přepravu“. Z evidovaných oprávnění pro taxislužbu je pouze 3436 aktivních, z toho 3145 pro fyzické osoby a 48 pro právnické osoby. K 28. únoru 2006 bylo evidováno 14 provozovatelů s více než 25 zaměstnanci a 3650 provozovatelů s žádným nebo méně než 25 zaměstnanci.\n\nK 8. červnu 2006 bylo v Praze evidováno 5561 vozidel taxislužby. Podle údajné blíže nespecifikované studie Ministerstva dopravy státu Quebec je optimální koeficient 2,1 vozidel na 1000 obyvatel; v Praze by podle tohoto koeficientu mělo být asi 2440 vozidel taxislužby.\n\nSpolečnost Taxi Praha s. r. o. v nedatovaném článku v rubrice Aktuálně na svém webu uvádí údajnou citaci náměstka primátora Rudolfa Blažka, podle níž ke konci „minulého měsíce“ bylo v Praze registrováno 4781 vozů taxislužby a zhruba 3700 taxikářů.\n\nVýsadní postavení mají zejména provozovatelé, kteří si vylosovali nebo vyhráli ve výběrovém řízení správu taxistanovišť (viz níže):\n\nDalšími provozovateli (dispečinky) taxislužby jsou například:\n\nTa stanoviště taxislužby, která jsou místěna na místních komunikacích, jsou ve správě Technické správy komunikací hl. m. Prahy. Nejlukrativnější z nich město od roku 2002 dává do správy provozovatelům taxislužby. Ostatní taxistanoviště, takzvaná taxistanoviště bez správce, jsou ve správě Technické správy komunikací hl. m. Prahy. Jejich užívání TSK podmiňuje uzavřením smlouvy a složením kauce 5000 Kč. Někteří oponenti se domnívají, že tyto podmínky jsou v rozporu s principem obecného užívání místních komunikací, který je zakotven v Zákoně o pozemních komunikacích.\n\nZa provozní řád stanoviště taxislužby byly zprvu, v rozporu se zákonem o silniční dopravě, označovány neveřejné přílohy ke smlouvě města s provozovateli stanovišť. Skutečnou vyhlášku o provozním řádu stanovišť taxislužby zřízených na místních komunikacích ve vlastnictví hl. m. Prahy přijalo Zastupitelstvo hl. m. Prahy poprvé dne 14. 9. 2006 jako vyhlášku č. 18/2006 Sb. hl. m. Prahy, účinnou od 1. ledna 2007 s přechodným ustanovením do 31. prosince 2008. Provozní řád stanoví, že zákazník si smí na stanovišti zvolit libovolné vozidlo bez ohledu na pořadí, a stanoví požadavky na čistotu, velikost, stáří, barvu, povinné vybavení klimatizací a jiné technické parametry a třídu vozidel, oblečení řidičů (vylučuje sportovní oblečení, krátké kalhoty, trička s výrazným logem, domácí textilní obuv), stanoví povinnost řidiče pomáhat při nakládce a vykládce zavazadel, zakazuje řidiči vzdalovat se od vozidla nebo provádět na stanovišti údržbu vozidla, kouřit, obtěžovat hlukem atd., ukládá řidiči povinnost poskytnout požadovanou službu, je-li v jeho provozních možnostech. Řidičům, kteří tyto požadavky splní, poskytuje město i možnost užívání některých vyhrazených jízdních pruhů.\n\nV roce 2002 uspořádalo město formou losování výběr z uchazečů o správu a výhradní používání nejlukrativnějších taxistanovišť s tím, že provozovatel taxistanoviště bude volán k odpovědnosti za delikty spáchané jeho řidiči. První losování se konalo 24. září 2002 a zúčastnily se jej 4 subjekty: AAA radiotaxi, Eva Kvasničková, City taxi a Sedop, ostatní provozovatelé losování bojkotovali. V roce 2013 vyhlásil Magistrát hl. m. Prahy výběrová řízení pro další stanoviště, kde uspěly další společnosti.\n\nZde jsou uvedeni provozovatelé, kterým město svěřilo správu některých taxistanovišť.\n\nRozdělení taxistanovišť:\n\nV srpnu 2007 bylo 49 stanovišť s vylosovanými správci označeno tabulí Taxi Fair Place. V říjnu 2007 bylo poprvé toto označení některému stanovišti odebráno, a to stanovišti City Taxi u nádraží Holešovice na podnět České televize za to, že opakovaně nezajistila, aby na stanovišti bylo k dispozici vozidlo City taxi. Vozidlům City taxi je totiž skupinou taxikářů spřízněných s taxikáři ze Staroměstského náměstí fyzickými i slovními útoky bráněno ve využívání stanoviště taxi. O celé této situaci byla pražská radnice opakovaně informována. Radnice ale problém nebyla schopna účinně řešit. O této kauze natočila Česká televize reportáž do pořadu Reportéři ČT, ovšem ani tato reportáž nic nezměnila a skupinka taxikářů spřízněných s taxikáři ze Staroměstského náměstí i nadále praktikuje své metody na stanovišti u nádraží Praha Holešovice.\n\nSpecifický spor se odehrával kolem stanoviště na Staroměstském náměstí, jehož vylosovaným správcem byla firma SEDOP. Toto stanoviště využívali řidiči, kteří inzerovali několikanásobně vyšší jízdné, než jaké připouští městské nařízení o maximálních cenách, nejčastěji 99 Kč/km (oproti městem stanovené maximální ceně 28 Kč/km). Město dalo firmě SEDOP postupně třikrát (poprvé roku 2005) výpověď z nájmu, jejíž platnost firma opakovaně soudně napadala, přičemž v průběhu sporů byli pokutování taxikáři i městské orgány (podrobněji v oddíle o historii taxislužby).\n\nPřehled taxistanovišť podle 22 správních obvodů:\n\n11 stanovišť se správcem a 24 stanovišť spravovaných TSK hl. m. Prahy\n\n3 stanoviště se správcem a 3 stanoviště spravovaná TSK hl. m. Prahy\n\n2 stanoviště se správcem a 7 stanovišť spravovaných TSK hl. m. Prahy\n\n4 stanoviště se správcem a 7 stanovišť spravovaných TSK hl. m. Prahy\n\n5 stanovišť se správcem a 4 stanoviště spravovaná TSK hl. m. Prahy\n\n2 stanoviště se správcem a 6 stanovišť spravovaných TSK hl. m. Prahy\n\n2 stanoviště se správcem a 8 stanovišť spravovaných TSK hl. m. Prahy\n\n2 stanovišť se správcem a 7 stanovišť spravovaných TSK hl. m. Prahy\n\n2 stanoviště se správcem a 4 stanoviště spravovaná TSK hl. m. Prahy\n\n1 stanoviště se správcem a 6 stanovišť spravovaných TSK hl. m. Prahy\n\n1 stanoviště spravované TSK hl. m. Prahy\n\n1 stanoviště spravované TSK hl. m. Prahy\n\n1 stanoviště spravované TSK hl. m. Prahy\n\n1 stanoviště se správcem a 1 spravované TSK hl. m. Prahy\n\n1 stanoviště se správcem a 2 stanoviště spravovaná TSK hl. m. Prahy\n\n2 stanoviště spravovaná TSK hl. m. Prahy\n\nNa území rozšířených správních obvodů Praha 16, Praha 18, Praha 19, Praha 20, Praha 21 a Praha 22 není na místních komunikacích žádné stanoviště taxislužby.\n\nZe stanovišť mimo místní komunikace jsou významná zejména stanoviště na účelové komunikaci Aviatická u Letiště Ruzyně, o nichž rozhoduje Česká správa letišť.\n\n22. února 2018 v rámci interpelací na 34. zasedání zastupitelstva hl. m. Prahy podal zastupitel Viktor Mahrik (Pirátská strana) náměstku Dolínkovi dotaz, jak se vypořádal s občanským podnětem navrhujícím zrušení stanovišť taxislužby, jenž neplní svou funkci, a s návrhem na jejich revizi, případně přeměnu na stanoviště K+R, a důsledné vymánání dodržování provozního řádu stanovišť. Náměstek Dolínek k tomu uvedl, že již několik měsíců existuje tisk na zrušení drtivé většiny stání pro taxíky. Mezi radními však byl spor o stádiu připravenosti. Radní Dolínek vyjádřil naději, že v prvním pololetí roku 2018 opravdu drtivá většina nepotřebných zanikne a budou podtržena ta, která mají svůj smysl.\n\n30. října 2018 rada města projednávala návrh, aby některá stanoviště taxislužby byla zrušena a nahrazena dobíjecími stanicemi pro sdílené elektromobily. Tato stanoviště by měla být vybrána na základě analýzy provedené společností Operátor ICT.\n\n10. června 2019 rada města měla projednat návrh primátorského náměstka Adama Scheinherra na zrušení stanovišť označených Fair place z důvodu nízkého zájmu o jejich pronájem a nástupu mobilních aplikací proměňujících způsob objednávání taxi. Z původních 45 taxistanovišť se správcem bylo již dříve 16 převedeno do režimu bez správce. Ze zbylých 29 stanovišť jich bylo dle náměstkova textu pronajato 5 s ročním výnosem asi 3,4 milionu korun; ve 22 případech byla smlouva ze strany správce bez udání důvodu ukončena, v dalších dvou případech smlouva vypršela. Podle tvrzení náměstka Scheinherra na jeho osobní facebookové stránce o tato stanoviště není zájem a ti, co o ně zájem mají, často nepodnikají čestně. Na stanovišti v Jindřišské ulici u Václavského náměstí město provedlo během čtyř let 24 namátkových kontrol formou „mystery shoppingu“, a pouze pět z nich nebylo úmyslně předražených. Přínosem zrušení taxistanovišť má být, že se uvolní místa pro jiné využití. Rada města podle návrhu má usnesením zadat Institutu plánování a rozvoje za úkol, aby do 31. srpna 2019 vypracoval návrh, jak uvolněná místa v budoucnu využít.\n\n\n"}
{"id": "114624", "url": "https://cs.wikipedia.org/wiki?curid=114624", "title": "Hradec (Rokle)", "text": "Hradec (Rokle)\n\nHradec () je místní část obce Rokle v okrese Chomutov v Ústeckém kraji. Ves leží asi 4 km jihovýchodně od Kadaně na plošině nad Želinským meandrem řeky Ohře, před začátkem přehrady Nechranice a severovýchodními výběžky Doupovských hor. Ves v jihovýchodní části protíná Úhošťanský potok, který v minulosti způsobil mnoho záplav.\n\nPůvodní název vesnice zněl \"Burgstadil\" a pocházel ze střední horní němčiny, ve které znamená podhradí. Podobnost druhé části názvu se slovem \"stadt(e)l\" (městečko) vedla k novější německé variantě. V historických pramenech se jméno vyskytuje ve tvarech: Burgstadil (1367), půl věsky Hradce (1508), Burgstadtl nebo Birchstadtl (1787) a Burgstadtl nebo Purgstadtel (1846).\n\nNejstarší písemná zmínka o vesnici je z roku 1367, kdy v ní císař Karel IV. souhlasil s připojením Hradce k městskému majetku Kadaně. Další majetkové vztahy jsou nejasné, ale podstatnou část vesnice vlastnili kadaňští měšťané. V roce 1467 koupil dědictví po Niklasu Wentlerovi, kterým byla polovina vsi s deseti sedláky, měšťan Thomas Tuchmacher a od něj na přelomu 15. a 16. století Kryštof Hupfauf z Milžan. Když zemřel, jeho manželka Ludmila prodala Hradec kadaňské městské radě. Druhou polovinu vsi získala Kadaň až roku 1590 od Jiřího Popela z Lobkovic. Hradec se potom stal součástí milžanského panství.\n\nBerní rula po polovině 17. století uvádí v Hradci, kromě čtyř zpustlých usedlostí, třináct statků a osm chalup. K jednomu statku patřila chmelnice. Od roku 1695 byl ve vsi šosovní dvůr, který roku 1756 patřil Adamu Panoschovi a zbytek vesnice byl v majetku města. V roce 1866 ve vesnici bydlely oddíly pruského vojska a propukla tu epidemie cholery. Po jejím potlačení obyvatelé na návsi postavili kapli Panny Marie. V roce 1901 vesnici postihla přívalová povodeň, při které zemřeli dva lidé a utopilo se přes sto kusů dobytka.\n\nPřed druhou světovou válkou byla v Hradci hospoda, trafika a působilo zde několik řemeslníků (tesař, kolář, kovář a švec). Do roku 1976 byla ve vsi škola. Ve druhé polovině 20. století byla zbořena kaple a většina původních usedlostí, které byly nahrazeny nízkými panelovými domy. U rybníků v ohybu Ohře vznikla chatová osada, koupaliště a autokemp.\n\nOd roku 1850 byl Hradec místní částí Rokle. Pro rozepře místních s obecním úřadem v Rokli o velikost povinně odváděných válečných dávek jatečného dobytka se Hradec v roce 1923 (nebo 1925) osamostatnil. Samostatnost mu vydržela až do roku 1960, kdy byl opět připojen k Rokli.\n\nHradec stojí v mělkém údolí Úhošťanského potoka, který se asi jeden kilometr severně vlévá do Ohře. Vesnice se nachází na geologickém rozhraní, kde se vyskytují na západě a na jihu třetihorní horniny sopečného původu a na severu a na východě jsou starší prekambrické granulity. Geomorfologicky je okolí Nové Vísky součástí Krušnohorské soustavy, přesněji patří do Podkrušnohorské oblasti, celku Mostecká pánev, podcelku Žatecká pánev a okrsku Čeradická plošina. Z půdních typů se zde vyskytují regozemě. Významnými vodními plochami jsou rybníky u ohybu Ohře severozápadně od vesnice.\n\nV roce 1921 měl Hradec 200 obyvatel, z nichž bylo 102 mužů. 199 obyvatel se hlásilo k německé národnosti a československé pouze jeden. Všichni byli římskými katolíky. Při sčítání lidu v roce 1930 zde žilo 233 obyvatel, z toho čtrnáct Čechů a 219 Němců. 233 se jich hlásilo k římskokatolické církvi a čtyři byli bez vyznání.\n\nVe vesnici sídlí společnost ATC Hradec s.r.o., která provozuje autokemp asi 1,5 km severozápadně od vesnice. Asi jeden kilometr jihovýchodně je na rozlehlém hřbetu vysokonapěťová Rozvodna Hradec u Kadaně. Obcí prochází silnice III. třídy č. 22426 z Rokle do Nové Vísky u Rokle. Ve vesnici je autobusová zastávka. Kolem vesnice vede železniční trať č. 164 zvaná Doupovská dráha. Ta byla vybudována na počátku 20. století společností Kadaňské místní dráhy. Pravidelná osobní doprava na ní koncem 20. století byla zrušena, ale společnost Severočeské dráhy na ní provozuje nostalgické jízdy a zajišťuje sezónní provoz o letních prázdninách. Prochází tudy zeleně značená turistická trasa z Kadaně na vrch Kolina.\n\nJeden kilometr severovýchodně od vesnice leží zbytky pravěkého a raně středověkého hradiště Hradec u Kadaně. Hradiště vzniklo až v pozdní době halštatské, ale místo samotné bylo osídleno již lidem kultury s lineární keramikou (přibližně 5500 př. n. l.). Opevnění později zaniklo a bylo obnoveno na přelomu 9. a 10. století. Definitivně zaniklo až ve druhé polovině 12. století.\n\n"}
{"id": "114625", "url": "https://cs.wikipedia.org/wiki?curid=114625", "title": "John Adams", "text": "John Adams\n\nJohn Adams (30. října 1735, Braintree, Massachusetts – 4. července 1826, Quincy, Massachusetts) byl americký politik a diplomat působící v Evropě v letech 1778–1788, první viceprezident (1789–1797) a druhý prezident USA (1797–1801). Byl ženatý s Abigail Adamsovou, jeho syn byl pozdější 6. prezident John Quincy Adams.\n\nPo studiích na škole v Braintree nastoupil bez problémů na Harvard, kde absolvoval ve svých 20 letech. Stal se přední osobou v boji proti kolkovému zákonu, kvůli kterému napsal 2 statě – Essay on the Canon a Feudal Law. Oženil se v roce 1764, později se přestěhoval do Bostonu. Do Valného shromáždění Massachusetts byl zvolen v roce 1770 a také byl mezi 5 zvolenými členy, aby reprezentoval kolonii na Prvním kontinentálním kongresu roku 1774.\n\nByl to velmi aktivní člen Kongresu, účastnil se až 90 komisí, 25 z nich předsedal během Druhého kontinentálního kongresu. V květnu 1776 přednesl usnesení na vytvoření deklarace nezávislosti na Británii. Krátce poté byl vášnivým zastáncem Deklarace, kterou vytvořil Thomas Jefferson. Kongres jej poté vyslal do Francie, aby tam nastoupil do správní rady. Vrátil se v roce 1779. Pak pokračoval ve svém politickém životě v Massachusetts. Byl také jedním ze signatářů Deklarace nezávislosti. Byl to federalista, na rozdíl od starorepublikána Thomase Jeffersona, což způsobilo jejich dlouhodobou vzájemnou rivalitu.\n\nZemřel 4. července 1826, právě v době, kdy umíral i Jefferson. Jeho poslední přípitek na onen 4. červenec zněl: \"„Provždy nezávislost!“ (Independence Forever!)\"\n\n\n\n"}
{"id": "114626", "url": "https://cs.wikipedia.org/wiki?curid=114626", "title": "Počaply (okres Příbram)", "text": "Počaply (okres Příbram)\n\nObec Počaply se nachází v okrese Příbram, kraj Středočeský, asi 19 km jižně od Příbrami. Žije zde obyvatel.\n\nObec Počaply se skládá ze dvou částí na dvou katastrálních územích:\n\nPrvní písemná zmínka o obci pochází z roku 1380.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Počaply \"(přísl. Lhotka, 315 obyvatel)\" byly v roce 1932 evidovány tyto živnosti a obchody: bednář, cihelna, 2 hostince, kovář, krejčí, 2 obuvníci, 9 rolníků, obchod se smíšeným zbožím, 2 trafiky, velkostatkář Palffy.\n\n\nDopravní síť\nVeřejná doprava 2012\n\nÚzemím obce vede Dobrá Voda - Počapelský mlýn - Stražiště - Myslín - Mirovice.\n\n"}
{"id": "114627", "url": "https://cs.wikipedia.org/wiki?curid=114627", "title": "Soutice", "text": "Soutice\n\nObec Soutice se nachází v okrese Benešov, kraj Středočeský, nedaleko soutoku řek Sázavy a Želivky asi třináct kilometrů východně od města Vlašim. Žije zde obyvatel. Součástí obce jsou i vesnice Černýš a Kalná.\n\nV poslední době se oblast stává atraktivní, neboť si zde lidé z velkoměsta staví a udržují své víkendové a prázdninové chalupy.\n\nPrvní písemná zmínka o obci pochází z roku 1295. V obci se nachází starý zámek, který byl po únorovém puči zabaven původním majitelům. Za komunistického režimu sloužil jako archiv ministerstva. V poslední době není zámek pravidelně udržován a čeká na rozsáhlou rekonstrukci.\n\nV lednu 2008 zaútočili na Music Bar Bretagne v Souticích neonacisté z organizace Anti-Antifa zápalnými lahvemi. Tři návstěvníci koncertu byli při útoku zraněni.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Soutice \"(přísl. Čemýš, Kalná, 783 obyvatel, poštovní úřad, telegrafní úřad, telefonní úřad, katol. kostel, živnostenské společenstvo)\" byly v roce 1932 evidovány tyto živnosti a obchody: bednář, holič, 4 hostince kovář, 2 krejčí, mlýn, obuvník, 3 řezníci, pekař, 5 obchodů se smíšeným zbožím, Spořitelní a záložní spolek pro Soutice, švadlena, trafika, velkostatek.\n\nÚzemím obce prochází dálnice D1 s. exitem 56 (Soutice). Obcí vede silnice II/126 Trhový Štěpánov - Soutice - Zruč nad Sázavou. Silnice III. třídy jsou:\n\nŽelezniční trať ani stanice na území obce nejsou. Nejbližší železniční stanicí je Zruč nad Sázavou ve vzdálenosti 5,5 km ležící na trati 212 Čerčany - Světlá nad Sázavou.\n\nV obci měly v roce 2012 zastávky autobusové linky Vlašim-Zruč nad Sázavou \"(v pracovních dnech 5 spojů, o víkendu 2 spoje)\" a Zruč nad Sázavou-Praha \"(v pracovních dnech 2 spoje)\".\n\n\"Kopečka\" je část obce Soutice, která se nachází na pravém břehu řeky Želivky (na oficiálních stránkách obce je vždy používán název Kopečka, na mapách též \"Kopečky\"). V roce 1966 se zde natáčel film pro děti \"Dědeček, Kylián a já\" podle knihy Jana Rysky. Roli dědečka, jako jednu ze svých posledních filmových rolí, vytvořil Rudolf Deyl mladší. Na soutoku Sázavy a Želivky se v roce 2006 natáčela část amerického filmu „Iluzionista“ s Edwardem Nortonem v hlavní roli. Od roku 2009 se nad jezem pravidelně koná „Ledová neckyáda“.\n\nDům čp. 37 v této části obce je bývalá panská hájovna, tzv. „Rybárna“. Byla postavena roku 1840, pod lesem Hájem, nedaleko soutoku Želivky se Sázavou. Označení „Rybárna“ pochází od dřevěných kádí na uchování nachytaných ryb.\n\n\n"}
{"id": "114630", "url": "https://cs.wikipedia.org/wiki?curid=114630", "title": "Radětice (okres Příbram)", "text": "Radětice (okres Příbram)\n\nObec Radětice se nachází v okrese Příbram, kraj Středočeský, asi 9 km jihovýchodně od Příbrami. Žije zde obyvatel.\n\nObec je tvořena vesnicí Radětice a osadou Palivo, která leží asi 0,7 km severozápadně. Obě části leží v katastrálním území \"Radětice\".\n\nVlastní ves Radětice se nachází v délce asi 0,5 km podél silnice III/11812. Historické jádro má v západní části kolem pomníku válečným obětem. Současné jádro s obecní budovou, prodejnou a požární nádrží se nachází zhruba ve středu vsi. Ve východní části vsi je dalším výrazným prostranstvím oblast křižovatky se silnicí III/11813 do Drsníku, ve středu křižovatky stojí ozdobná studna. Na západním okraji vsi stojí kravín a nedaleko jihovýchodně od východního okraje vsi je v prostoru bývalé rudné šachty areál průmyslového výrobního podniku. U východního okraje vsi se nachází vyvýšenina s názvem Babylón (547 m n. m.), nedaleko jihovýchodně od vsi vyvýšenina Sylina (548 m n. m.). Severovýchodně od vsi je další kopec, jehož vedlejší vrchol (526 m n. m.) nese název Na Sylince.\n\nKrajina je zvlněná a členitá, s početnými lesíky a remízky. Tradici zde má myslivecká činnost.\n\nOd Radětic k jihu teče Stržený potok (hranice katastrálního území je před vtokem do Strženého rybníku). Západně od vrchu Babylón teče k jihu k Líšnickému potoku Radětický potok. Celá soustava rybníků kolem Líšnického potoka leží již mimo území obce Radětice. Z východní části katastrálního území Radětice teče k východu k Dalskabátům Sylinský potok. V severní části katastrálního území pramení a protéká Stěžovský potok směrem na východ ke Stěžovu.\n\nNa vrchu Stráž byl nalezen starověký bronzový poklad o hmotnosti 7,5 kg. Na východní straně Siliny se nachází slovanské pohřebiště z 9. století, které bylo v letech 1953–1955 podrobeno archeologickému výzkumu s vynikajícími výsledky. Prostor byl prohlášen za archeologickou památku, později byla ochrana podle požadavku armády zrušena.\n\nPrvní zmínku o vsi nalezneme v historických pramenech v roce 1298.\n\nObjekt čp. 1 je původní manský statek, později rozdělený na menší usedlosti.\n\nNa poli mezi Raděticemi a Palivem jsou prastaré opuštěné štoly, zřejmě na železnou rudu. V roce 1927 zde došlo k propadu, který byl zavezen 140 povozy zeminy. K dalšímu propadu, o velikosti 1x1 metr došlo v 80. letech 20. století. V červenci 2006 došlo k propadu o hloubce 9 metrů a průměru asi 5 metrů u osady Palivo.\n\nOsada Palivo byla k Raděticím připojena roku 1953.\n\nRadětice byly připojeny k obci Milín, v roce 1990 se opět osamostatnily, zatímco sousední Stěžov i Buk součástí Milína zůstaly. Na návsi stojí obecní budova z roku 1953, zrekonstruovaná v letech 1984–1987. Sídlí zde obecní úřad, knihovna a hostinec a je zde kulturní a společenský sál. V roce 2008 odkoupila obec od družstva Jednota Příbram objekt prodejny na návsi, od obce i má pronajatu pan Podzimek, který zde prodává smíšené zboží.\n\nNa východní straně obce, v prostoru bývalé šachty Rudných dolů Příbram, je provozovna firmy INTOS Praha, která se zabývá výrobou plastových okenních rámů a dveří. Na polích hospodaří Zemědělsko-obchodní družstvo Milín, na západní straně vsi je kravín.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nPřes Radětice vede silnice III/11812 z Příbrami přes silnici I/4, Buk, kolem Paliva, přes Radětice, Stěžov, Káciň a Horní Hbity k silnici II/118. V Raděticích z ní odbočuje k jihu silnice III/11813 na Drsník. Ze silnice III/11812 vede do Paliva několik set metrů dlouhá úzká asfaltová cesta. Po silnici 11812 je vedena autobusová linka SID č. D42 (300042), kterou provozuje Veolia Transport Praha, z Příbrami, jejíž spoje jedou většinou do Solenice, Krásné Hory nad Vltavou a Petrovic, jeden pár školních spojů této linky zajíždí i do Drsníku a Milína. Linka jezdí hlavně v pracovních dnech, zejména ve školních (kolem 8 spojů denně každým směrem), několik spojů jezdí i v neděli (1 až 2 spoje každým směrem). Silnice I/4 (křižovatka u Buku) je od Radětic vzdálena asi 2 kilometry, dálkové autobusové spoje mezi Prahou a Jižními Čechami staví v Milíně, asi 2,5 km západně od Radětic některé spoje linky Praha–Písek staví i na křižovatce u Buku.\n\nNejbližší železniční stanice, Milín, je vzdálena asi 4 kilometry západním směrem.\n\nPřes Radětice vede zeleně značená pěší turistická trasa č. 3064 ve směru U Buku – Palivo –Radětice – Pečice, na severní hranici území Radětic (rozcestí U Buku) vyúsťuje na červeně značenou trasu č. 0038 z Příbrami do Vestce. Oblast jižně až západně od Radětic (směrem k soustavě rybníků na Líšnickém potoce a k Milínu) je protkána sítí polních a lesních cest. Stará úvozová cesta propojující Radětice s Palivem severní stranou je neudržovaná a neprůchodná. Cyklotrasy na území Radětic vyznačeny nejsou.\n\n"}
{"id": "114633", "url": "https://cs.wikipedia.org/wiki?curid=114633", "title": "Svojšice (okres Příbram)", "text": "Svojšice (okres Příbram)\n\nObec Svojšice se nachází v okrese Příbram, kraj Středočeský, asi 15 km jižně od Příbrami. Žije zde obyvatel.\n\nObec Svojšice se skládá ze dvou částí, které leží na dvou stejnojmenných katastrálních územích:\n\nPrvní písemná zmínka o obci pochází z roku 1012. Kníže Oldřich daroval ves klášteru Ostrov (okolo roku 1030). Tomuto roku 1310 potvrzena a držena pak k Tochovicím, při nichž ještě v 16. století zůstávala. Od roku 1615 patřila k Březnici.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Svojšice \"(přísl. Kletice, 258 obyvatel)\" byly v roce 1932 evidovány tyto živnosti a obchody: cihelna, obchod s dřívím, hostinec, 2 koláři, kovář, krejčí, mlýn, obuvník, 2 rolníci, obchod se smíšeným zbožím, 2 trafiky, 2 truhláři.\n\n\nDopravní síť\nVeřejná doprava 2012\n\n"}
{"id": "114635", "url": "https://cs.wikipedia.org/wiki?curid=114635", "title": "Grand Theft Auto (herní série)", "text": "Grand Theft Auto (herní série)\n\nGrand Theft Auto (GTA) je herní série počítačových her vytvořených společností Digital Eclipse, Rockstar North (dříve DMA Design), Rockstar Leeds a vydávaných společností Rockstar Games. Série, jejíž první díl byl vydán roku 1996, zahrnuje patnáct samostatných her a čtyři rozšíření. Díl se jmenoval RaceʼnʼChase a byla to 2D hra, kde jste ujížděli před policií. Tento díl byl roku 1997 přepracován na Grand Theft Auto. Hlavní postavy hry nadabovala řada hollywoodských hvězd, např. Michael Madsen, Samuel L. Jackson, James Woods, Joe Pantoliano, Frank Vincent, Robert Loggia nebo Ray Liotta. Hlas Mikhaila Faustina v GTA 4 ztvárnil český herec Karel Roden.\n\nHráč je postaven do role gangstera ve velkém městě, který v průběhu hry postupně stoupá v hierarchii organizovaného zločinu. Při plnění jednotlivých úkolů se hráč seznamuje s kriminálním podsvětím města. Dopouští se bankovních loupeží, vražd a dalších trestných činů, ale mimo hlavní mise také může hasit požáry, zachraňovat lidi, zatýkat gangstery, řídit taxi, účastnit se pouličních závodů či se dokonce učit létat s vrtulníkem a letadlem. Série Grand Theft Auto je proslavená velkou svobodou při hře, která nevede lineárně k cíli pouze jedním způsobem, ale hráči umožňuje rozhodovat, co bude dělat, které úkoly bude plnit.\n\nHistorie Grand Theft Auto se začala psát v roce 1994, kdy byl v kinech uveden snímek Quentina Tarantina - Pulp Fiction. Ten byl přímou inspirací k tvorbě gangsterské série her, byť linka Pulp Fiction nebyla nijak pevně zakotvena ani uměle udržována.\n\nHry ze série Grand Theft Auto lze rozdělovat do několika epoch v závislosti na číslování a na použitém grafickém enginu:\nGrand Theft Auto V vydělalo od roku 2013, kdy se prodává, už 6 miliard dolarů, což je více, než za historii kinematografie vydělal jakýkoliv film nebo jakýkoliv jiný mediální produkt. (V roce 2018) Prodáno bylo už 90 milionů kusů s výdělkem kolem 6 miliard dolarů. \n"}
{"id": "114637", "url": "https://cs.wikipedia.org/wiki?curid=114637", "title": "Seznam.cz", "text": "Seznam.cz\n\nSeznam.cz je český internetový portál a vyhledávač. Byl založen roku 1996 Ivem Lukačovičem a posléze se stal jedním z prvních českých internetových katalogů a vyhledávačů v České republice. Má sídlo v Praze na Smíchově, další kanceláře také v Brně a Ostravě. Vyhledávač a katalog firem postupně od roku 1998 doplňovaly další služby, k začátku roku 2013 firma provozovala více než 25 různých služeb a přidružených značek. Mezi nejznámější patří Email.cz, Firmy.cz, Mapy.cz, Sklik.cz, Sreality.cz, Sauto.cz, Stream.cz, Novinky.cz, Seznam Zprávy a další. Návštěvnost služeb Seznam.cz v českém internetu byla k roku 2014 přes 6,75 milionu unikátních návštěvníků měsíčně. Mezi nejnavštěvovanější služby patří podle údajů NetMonitoru \"Seznam.cz Homepage\" a \"Seznam.cz Email\".\n\nIvo Lukačovič založil Seznam.cz jako první katalogový server a vyhledávač na českém internetu v roce 1996. Do spuštění Seznam.cz Ivo údajně investoval 50 000 Kč, které měl našetřené. V roce 1998 přibyla freemailová služba \"Seznam.cz Email\", provozovaná v doméně \"seznam.cz\". Postupně přibyly další služby. V roce 2001 Seznam disponoval ještě zpravodajstvím, TV přehledem, předpovědí počasí, kulturními a finančními přehledy, mapou ČR a komunitní službou Lidé.cz.\n\nV roce 2000 investovala do rozvoje Seznamu švédská investiční společnost Spray Ventures. S tím se Seznam.cz v roce 2000 změnil na akciovou společnost Seznam.cz, a. s. Do tohoto okamžiku provozoval Lukačovič Seznam.cz jako živnostník. Spray získal vstupem do Seznam.cz nejdříve 1%, poté 17,5% a nakonec 30% podíl firmy. Ivo Lukačovič měl 70 % akcií Seznamu.\n\nSpray vstupoval do Seznamu se záměrem provést IPO, po splasknutí velké internetové bubliny však Spray tuto snahu vzdal. Existují spekulace, že neprovedením IPO nedostál Spray svým závazkům ze vstupu do Seznam.cz, tuto informaci ovšem Lukačovič ani nikdo ze Seznamu nikdy neupřesnil. Z veřejných listin vyplývá, že se v roce 2003 Lukačovič rozhodl navýšit se svými 70 % Seznam.cz základní jmění, což se mu bez účasti Spraye podařilo, a navýšil tak svůj podíl v Seznam.cz na přibližně 90 %. Spray se později sloučil se společností Lycos Europe. Ta v roce 2005 od Iva Lukačoviče odkoupila část jeho akcií, a Lukačovič se tak znovu stal 70% vlastníkem Seznam.cz. V roce 2003 také Lukačovič představil nového maskota společnosti, psa Krastyho, který se od té doby objevuje na domovské stránce.\n\nV roce 2005 Seznam.cz nahradil dosavadní fulltextovou technologii od Jyxa svou vlastní. Tu od té doby dále vyvíjí a provozuje dodnes. V polovině roku koupil Seznam brněnskou společnost ATC, která provozovala freemail Email.cz. Seznam.cz službu následně včlenil do svého brandu a provozuje domény \"seznam.cz\" i \"email.cz\" pod svou freemailovou službou.\n\nV roce 2006 se hlavní sídlo Seznam.cz přestěhovalo z dosavadních kanceláří v Naskové ulici v Praze-Košířích do kanceláří v ulici Radlická na pražském Smíchově. Ivo Lukačovič se v tomto roce rovněž vzdal přímého řízení Seznam.cz a předal exekutivu Pavlovi Zimovi, dosavadnímu technickému řediteli. Pavel Zima se tak stal CEO společnosti. Na místo technického ředitele se posunul Vlastimil Pečínka, dosavadní šéf vývojového týmu a dříve programátor služby Email.cz v brněnské společnosti ATC. Seznam.cz rovněž převzal od Czech On Line doménu a uživatele freemailu \"post.cz\".\n\nV roce 2006 také proběhla většinou českých médii zpráva o údajném odcizení databáze hesel uživatelů na Seznam.cz Emailu. Tuto informaci vypustila televize Nova 7. dubna 2006 ve své hlavní zpravodajské relaci. Později se ukázalo, že se pouze jednomu studentovi střední školy podařilo na školní počítačové síti sniffovat hesla osmi jeho spolužáků, která následně umístil na své osobní stránky. Existuje i screenshot dané stránky s daty, který se nachází na těchto stránkách. Celá kauza byla ukončena společným tiskovým prohlášením zástupců Seznam.cz a TV Nova, kde obě strany informaci o napadení databáze Seznamu dementovaly. Dotyčný student Modrák se v oné době těšil značné mediální pozornosti, jíž se chlubil na svých webových stránkách. V roce 2013 byly jeho osobní stránky už nefunkční.\n\nV roce 2007 koupil Seznam.cz ovládací podíl ve společnosti Global Inspiration, s.r.o., která provozuje video portál Stream.cz. V tomto roce prodal Lycos Europe svůj 30% podíl v Seznam.cz za v přepočtu 1,7 miliard Kč společnostem Tiger Holding Four a Miura International.\n\nV roce 2008 přinesly Hospodářské noviny informaci o údajných jednáních zástupců Seznam.cz s investiční bankou Goldman Sachs, která měla najít pro Seznam.cz kupce. Tuto informaci dodnes popírají jak Ivo Lukačovič, tak zástupci Seznam.cz a informace o chystaném prodeji Seznam.cz nelze dodnes potvrdit ani z žádných ověřitelných a neanonymních zdrojů. Spekulace utichly v období vypuknutí světové finanční krize, kdy například právě banka Goldman Sachs ztratila na burze přes 70 % hodnoty svých akcií.\n\nV roce 2010 poprvé společnost nedominovala v soutěži Křišťálová Lupa, byla předběhnuta společností Google. V tomtéž roce společnost získala v soutěži Křišťálová Lupa i 5. místo v kategorii vyhledávače a databáze, toto ocenění získala za server Mapy.cz. Také v kategorii komunikační služby získala 1. místo: za emailovou službu, jež nabízí pod názvem Seznam Email. Další ocenění získala za sociální službu Lidé.cz (2. místo v kategorii sociální sítě) a za mobilní přístup na své stránky (5. místo v kategorii mobilní služba). Během roku 2010 byl majoritní podíl Iva Lukačoviče převeden do kyperské společnosti Helifreak Limited, jež podle magazínu Lupa.cz a šéfa společnosti Pavla Zimy má být vlastněna Ivem Lukačovičem. Společnost má být od roku 2010 majitelem vrtulníku Eurocopter EC135P2.\n\nNa konci března 2011 koupil Seznam.cz od Miloše Petany zbývající 50% podíl ve společnosti Global Inspiration, s. r. o., a stal se tak výhradním vlastníkem společnosti, která provozuje videoportál Stream.cz. Seznam se rovněž pustil do prostředí slevových portálů a spustil vlastní verzi pod názvem Seznam TIP. V dubnu spustil podle odborných kritiků odvážnou podobu bulvárního serveru Super.cz, kdy radikálně odstranil diskuze a řazení do kategorií a ponechal pouze sekvenčně řazené články. Během roku se také mapová služba Mapy.cz rozrostla o mobilní aplikaci pro mobilní telefony na platformě iPhone a Android. V polovině roku 2011 Seznam.cz provedl fúzi s dříve koupenou společností Global Inspiration, která provozovala videoserver Stream.cz. V druhé půlce roku pak Seznam.cz založil dceřinou společnost Mapy.cz, s.r.o., do které koupil digitální část podniku svého mapového dodavatele, firmy PLANstudio, s.r.o.\n\nRok 2012 Seznam.cz zahájil změnou v nejvyšším vedení. Pavel Zima odešel z pozice CEO a stal se generálním ředitelem. Na jeho místo nastoupil Michal Feix, který do té doby zastával pozici provozního ředitele. Seznam.cz spolu se změnou deklaroval zájem více se zaměřit na produktový rozvoj svých služeb. Na konci roku se firma přestěhovala do pár metrů vzdálených, nově vybudovaných kanceláří na pražském Andělu. Po vzoru konkurenčního Googleplexu vybudovala pro své zaměstnance kupříkladu horolezeckou stěnu, tři velké odpočinkové terasy a posilovnu. Rovněž představila své plány na vybudování vlastního datového centra, protože ta si doposud v Praze na dvou místech pronajímá. V roce 2013 Seznam.cz koupil za 85 milionů korun třetinový podíl ve společnosti Borgis.\n\nV roce 2016 společnost oznámila, že od obou minoritních akcionářů odkoupila 30 % akcií společnosti. Cena za transakci nebyla zveřejněna.\n\nV roce 2017 Sklik vydal nová pravidla, ve kterých explicitně zakazoval přístup některých zpravodajských webů do jeho programu Sklik Partner.<ref name=\"www.lupa.cz/clanky/seznam-cz-a-dezinformacni-weby-zbytecna-facka-vlastnim-lidem\"></ref> Nová pravidla vydržela pouze několik dní a výkonný ředitel Seznamu Michal Feix se k nim vyjádřil, že „představenstvo o záměru zpřísnit pravidla reklamy v oblasti zpravodajských webů nevědělo, a pokud by o ní ode mne vědělo, nepustilo by ji do realizace. Představenstvo a majitel společnosti si nepřeje, abychom se snažili určovat objektivnost a pravdivost zpravodajských webů, které jsou zařazeny do naší reklamní sítě. Proto jsme dnes z pravidel reklamy tato kritéria pro zpravodajské weby odebrali.“ Později se k této události vyjádřil i Ivo Lukačovič na Twitteru (svůj tweet později smazal) „Dozvedel jsem se, ze nove obch podminky mohou dopadnout i na weby, ktere maji \"pouze\" jiny pol nazor. Tak jsem tu cenzuru zrusil.“ Seznam.cz tak začal vypadat, jako firma, ve které vedení netuší, co se v ní vlastně děje.\n\nFirma Seznam.cz, a. s., získala celkově pouze jednu veřejnou zakázku v hodnotě 505 000 Kč, a to v roce 2012. Ze strukturálních fondů Evropské unie společnost získala v letech 2010–2015 37 milionů Kč.\n\nPortálu Seznam.cz v roce 2008 na českém trhu konkurovaly portály Centrum.cz a Atlas.cz, které ale ani po sloučení nemají podle NetMonitoru takovou návštěvnost a trend, aby Seznam.cz překonaly. Největším konkurentem portálu je Google, především v oblasti fulltextového vyhledávání (v říjnu 2009 začal Seznam.cz používat nové fulltextové vyhledávání).\n\nPodle statistiky Navrcholu.cz byl v prosinci 2009 Seznam.cz nejpoužívanějším internetovým vyhledávačem v České republice (53,91 %), Google byl na druhém místě (32,85 %). Spolu s dalšími čtyřmi společnostmi ve světě – Baidu (Čína), Naver (Jižní Korea), Yahoo Japan (Japonsko) a Yandex (Rusko) – představuje Seznam.cz hrstku těch, které ve světě vzdorují globálnímu hráči Google na poli on-line vyhledávání.\n\nSeznam.cz je od svého počátku společností využívající především opensource technologie a produkty. Absolutní většina serverů běží s linuxovým operačním systémem Debian. Jako webové servery používá Seznam.cz podle letmého průzkumu telnetem nejčastěji NGINX, Apache webserver nebo Lighttpd. Většina aplikací je vyvíjena v Pythonu a C++. Jako databázové servery používá Seznam.cz MySQL, PostgreSQL a Hadoop. Celkový počet serverů je ke konci roku 2008 pravděpodobně přes tisícovku, spotřeba IT vybavení Seznamu je okolo 200 kW.\n\nSeznam.cz byl ve svých začátcích hostován v síti CESNETu, poté v roce 1998 přešel pod poskytovatele Global One. Své servery a technologie následně v roce 2005 přestěhoval v roce do telehousu TTC v pražských Malešicích. Po některých problémech služby Seznam.cz Email začalo budování druhé záložní serverovny, aby Seznam zajistil maximální dostupnost nejen freemailu, ale i všech svých zbylých služeb. Druhou serverovnu v telehousu O2 Nagano v pražském Karlíně zprovoznil v roce 2007. V roce 2015 Seznam.cz uvedl do ostrého provozu vlastní datové centrum s názvem Kokura, kam přemístil své servery z TTC. Seznam.cz se dnes pyšní duálním provozem, kdy většinu svých služeb provozuje v obou serverovnách paralelně.\n\nSeznam.cz je od roku 2007 připojen do českého peerovacího uzlu NIX.CZ. Od roku 2006 je členem sdružení RIPE, kde má vlastní autonomní systém, IPv4 adresní rozsah 77.75.72.0/21 a IPv6 rozsah 2a02:598::/32. Podle veřejných zdrojů používá Seznam tranzitní konektivitu od nejméně dvou poskytovatelů: Telefóniky a Dial Telecomu.\n\nNa začátku roku 2014 začal Seznam v pražských Horních Počernicích s výstavbou vlastního datacentra, která by mělo později pomoc v růstu služeb Seznamu i vlastní technické soběstačnosti. Datacentrum Seznamu podle plánů vyjde na 200 milionů korun. U datacentra by měl být kladen velký důraz na energetickou efektivitu a jeho návratnost by tak podle vyjádření Seznamu měla být do osmi let od dokončení stavby a plného spuštění.\n\nK březnu 2013 provozuje Seznam.cz necelých 30 služeb či značek, většinu z nich vyvíjených a spravovaných in-house. Do jeho portfolia patří Firmy.cz, Horoskopy.cz, Hry.cz, Lidé.cz, Spolužáci.cz, Mapy.cz, Novinky.cz, Sport.cz, Super.cz, Stream.cz, Počasí.cz, Proženy.cz, Seznam.cz Email, Sdovolena.cz, Sfinance.cz (nyní Porovnej24.cz), Spráce.cz, Sbazar.cz, Seznam TIP, Seznam Homepage, Sreality.cz, Zboží.cz, Sauto.cz, Sklik.cz, Seznam fulltext, Seznam Slovník, Seznam.cz prohlížeč, TV Program, Seznam Zprávy nebo Seznam Televize. Do roku 2014 Seznam provozoval službu Jarmara.at. Do 31. srpna 2016 ke službám provozovaných Seznamem patřila také stránka Mixér.cz, kterou Seznam zrušil.\n\nSeznam Homepage je nejstarší služba z portfólia Seznam.cz od doby jeho vzniku. Na svém počátku obsahovala pouze rozcestník pro katalog firem a odkazů s bannerovou reklamou, která tvořila část příjmů, ze kterých byl provoz financován Seznam.cz. Později se na homepage přidaly další služby z portfólia; jednou z prvních byla v roce 1998 služba Seznam.cz Email. V roce 2006 se stala homepage Seznam.cz personifikovanou – každý uživatel si po přihlášení může nastavit vzhled své homepage a obsah, jejž si přeje vidět. V roce 2007 se Seznam.cz rozhodl odstranit ze své homepage veškerou reklamu a provozovat ji pouze jako rozcestník nad další seznamácké služby s možností personifikace. V roce 2015 Seznam.cz spustil novou podobu Homepage.\n\nSeznam.cz Homepage je podle údajů NetMonitoru s 6,0 miliony reálnými uživateli měsíčně nejnavštěvovanější stránkou Českého internetu (stav k prosinci 2013).\n\nSeznam.cz Email je po Seznam.cz Homepage nejviditelnější službou Seznam.cz. Na začátku roku 2008 obhospodařovala služba Seznam.cz Email přes pět milionů aktivních emailových schránek. Seznam.cz Email je největší a zároveň nejpopulárnější freemailovou službou na českém internetu: celkový počet všech schránek je přes deset milionů. Do konce roku 2008 byla maximální možná velikost e-mailové schránky 2 GB, avšak od Vánoc 2008 byl limit zrušen. Standardní velikost schránky je 10 MB; její navýšení na „neomezenou“ kapacitu, jež má limit 30 000 zpráv, je pak možné zasláním speciální aktivační SMS. V roce 2012 byla služba Seznam.cz Email redesignována a v průběhu roku bylo do nové podoby přestěhováno cca 12 milionů schránek.\n\nV raném počátku měl Seznam.cz vlastní technologii nazvanou \"Kompas\". Tu pro Seznam.cz naprogramoval Ivův tehdejší spolužák. Kompas následně vystřídala outsourcovaná služba od společnosti Empyreum. V roce 2003 vystřídali společnost Empyreum globální partneři Google a Jyxo.cz. Od 15. března 2005 provozuje Seznam.cz vlastní fulltextový vyhledávač orientovaný převážně na český a slovenský internet. Kromě základní funkčnosti podporuje tvarosloví (skloňování a časování), technologii sitemap. Vedle HTML formátu indexuje také XML, PDF a DOC. V jeho výdejové databázi se v roce 2013 nachází přibližně 750 milionů dokumentů převážně v českém a slovenském jazyce.\n\nPro vyhledávání v zahraničním internetu outsourcoval Seznam.cz Google. Od července 2009 nahradil technologii Googlu produkt Microsoftu Bing. Kromě toho spustil Seznam.cz v dubnu 2012 vlastní indexaci zahraničních webů.\n\n15. prosince 2014 Seznam.cz představil vlastní webový prohlížeč pro platformy Windows a macOS, který doplnil již existující prohlížeč pro operační systém Android (18. srpna 2013). Verze pro iOS následovala 9. ledna 2015. Desktop prohlížeč je postavena na aplikačním rozhraní NW.js. Jádrem prohlížeče je Chromium. Na Android platformě je užita systémová komponenta WebView.\n\nOd 4. října 2016 spustila společnost službu Seznam Zprávy. Zpravodajský servis začala poskytovat třicetičlenná redakce, do pětičlenné redakční rady přešli lidé z vydavatelství MAFRA a Economia. Jejího vedení se ujal někdejší zakladatel Aktuálně.cz Jakub Unger a zástupce šéfredaktora Jiří Kubík. Třemi základními prvky zpravodajství se měly stát proud krátkých textových zpráv či rychlých videí v průběhu dne, zpravodajské relace v čele s komentovanými večerními Zprávami na Seznamu a autorské pořady (např. \"Šťastné pondělí\" Jindřicha Šídla či \"Interview\" Zuzany Hodkové).\n\nTelevize Seznam spustila vysílání 12. ledna 2018 v 7:00. Stanice je dostupná prostřednictvím celoplošného DVB-T multiplexu 3, satelitního vysílání Skylink a Digi TV, kabelové televize UPC a IPTV poskytovatelů T-Mobile TV, O2 TV, Sledovanitv.cz, 4NET.TV, Grape SC, Lepší TV, Dragon TV, Zapni.tv, Centrio, Selfnet, Kuki a dalších.\n\n\n"}
{"id": "114641", "url": "https://cs.wikipedia.org/wiki?curid=114641", "title": "Seznam hlav států v roce 2006", "text": "Seznam hlav států v roce 2006\n\nDále na stránce najdete seznam hlav států a organizací v roce 2006.\n\n\n\n\n\n\n\n\n\n\n\n\n\n\n"}
{"id": "114642", "url": "https://cs.wikipedia.org/wiki?curid=114642", "title": "Francouzská jižní a antarktická území", "text": "Francouzská jižní a antarktická území\n\nFrancouzská jižní a antarktická území (fr. \"Terres australes et antarctiques françaises\", zkratka \"TAAF\") je úřední název pro francouzské zámořské teritorium, které je přidruženým územím Evropské unie.\n\nÚzemí se skládá z pěti distriktů, z nichž čtyři jsou tvořeny skupinami ostrovů Ostrovy Svatý Pavel a Amsterdam, Crozetovy ostrovy, Kerguelenovy ostrovy a Roztroušené ostrovy a jedním zaledněným územím v  Antarktidě Adélinou zemí. Zámořské teritorium vzniklo 6. dubna 1955, Roztroušené ostrovy byly do něho zařazeny až v únoru 2007. Francouzská jižní a antarktická území spravuje prefekt, sídlící v  Saint-Pierre na ostrově Réunion, který podléhá francouzskému Ministru pro zámoří (fr. Le Ministre de l’Outre-Mer). Protože území není trvale obydleno, není zde volená samospráva.\n\nV roce 1961 vstoupila v platnost tzv. washingtonská Smlouva o Antarktidě (v ČR zákon č. 276/2003 Sb. o Antarktidě …), ve které se mj. zúčastněné země zavázaly po dobu platností smlouvy zakonzervovat rozdělení Antarktidy mezi jednotlivé země podle stavu z roku 1959, ale zároveň tato vlastnická práva neuplatňovat. Francie, signatář smlouvy, shodně s ostatními zeměmi na svých pozastavených právech trvá, ale v duchu přijaté smlouvy v praxi je neuplatňuje. Adélina země je proto součásti TAAF ryze formálně.\n\nFrancouzská jižní a antarktická území se rozkládají na poměrně rozsáhlém území, severněji položené ostrovy jsou v pásmu subtropickém, jižní v subantarktickém a nejjižnější Adélina země přímo v antarktickém. Ostrovy Svatý Pavel a Amsterdam, Crozetovy ostrovy a Kerguelenovy ostrovy se nacházejí v nejopuštěnější jižní části Indického oceánu, mimo oblasti pravidelných lodních cest a daleko od pevniny, některé mají nejblíže do Antarktidy, jiné do Austrálie. Právě pro svoji odlehlost a zachovalou biodiverzitu okolních moří byly tyto tři skupiny ostrovů zapsány v roce 2019 mezi světové přírodní dědictví UNESCO. Roztroušené ostrovy leží v Mosambickém průlivu poblíž ostrovů Madagaskar a Réunion, z nich je nejblíže do Afriky. Většinou to jsou všechno ostrovy dávno objevené a pak na mnoho let lidmi zapomenuty, navštěvovány byly jen lovci tuleňů a velryb.\n\nNejvýchodnějším ostrovem je Amsterdam z Ostrovů Svatý Pavel a Amsterdam na 77° 30' východní zeměpisné délky a nejzápadnějším je drobný ostrůvek Île Bassas-da-India z Roztroušených ostrovů na 39° 41′ východní zeměpisné délky. Nejjižnějším místem je skupinka skalnatých ostrůvků Îles de Boynes z Kerguelenových ostrovů ležící na 50° 01' jižní zeměpisné šířky a nejsevernějším ostrůvek Glorieuses opět z Roztroušených ostrovů na 11° 33' jižní zeměpisné šířky. Adélina země se rozkládá v Antarktidě zhruba od mořského pobřeží k jižnímu pólu mezi 136. a 142. poledníkem, je od mateřské Francie nejvzdálenější, je z ní nejblíže na Tasmánii v Austrálii.\n\nJedná se o ostrovy převážně vulkanického původu, jejichž největším bohatstvím je příroda. Protože na ostrovech před příchodem lidí nežili suchozemští savci, byly po mnohá staletí rozlehlými hnízdišti pro mořské ptáky např. albatrosy, kormorány, buřňáky i nelétavé tučňáky a místy kde vyváděli svá mláďata ploutvonožci tuleni a lachtani. Jedná se o zvířata vzácná, která se nyní již neloví. S příchodem lidí se mnohdy ráz původní krajiny narušil, byli dovezeni nepůvodní savci a rostliny, ale část ostrovů je vyhlášena za přírodní rezervaci se zákazem vstupu. Dělá se náprava k odstranění křivdy na přírodě, správa ostrovů se snaží o obnovení biologické rovnováhy.\n\nV červenci 2019 byla mezi památky světového přírodního dědictví UNESCO zařazena plocha 6 729 km² mořské hladiny a pevniny ostrovů Ostrovy Svatý Pavel a Amsterdam, Crozetovy ostrovy, Kerguelenovy ostrovy. Tyto oázy v jižní části Indického oceánu jsou domovem mnoha mořských ptáků a savců. Žije zde největší populace tučňáka patagonského a albatrose Carterova. Odlehlost těchto ostrovů od center lidské činnosti z nich činí velmi dobře zachované vitríny biologické evoluce a jedinečné lokality pro vědecký výzkum.\n\nVlastní ostrovy žádnými přírodními ekonomickými zdroji neoplývají, zato oceánské vody u některých ostrovů oplývají rybami a korýši, které jsou jediným finančním zdrojem zdejších území. Francouzské námořnictvo proto hlídkuje v teritoriálních vodách, které jsou mnohdy až 200 mílové, před pytlačícími loděmi. Z obav před vydrancováním lovných pásem se licence k lovu cizozemským společnostem nedávají.\n\nNa některých ostrovech, včetně Adéliny země, jsou od padesátých let minulého století budovány původně jen meteorologické stanice, které se rozrostly v nákladné základny se všestranným zaměřením na studium ovzduší, oceánografii, seismologie, ionosféry, globálních změn klimatu a výzkum suchozemské i mořské flory a fauny. Na základnách pobývá 25 až 120 odborníků, nejsou na nich letiště a jediné fyzické spojení se světem zajišťují speciální lodě Marion Dufresne 2 a ledoborec L'Astrolabe přivážející několikrát ročně vše potřebné, od potravin přes techniku i naftu a také nové posádky dobrovolníků. Unikátní loď, nákladní, vědecká, tanker a zároveň i osobní, Marion Dufresne, při svých zásobovacích cestách také vozí okolo 20 platících turistů, kteří mohou z lodě pozorovat vzácnou zvířenu ostrovů.\n\n"}
{"id": "114644", "url": "https://cs.wikipedia.org/wiki?curid=114644", "title": "Václavov u Bruntálu", "text": "Václavov u Bruntálu\n\nObec Václavov u Bruntálu (zastarale Velkruby, německy \"Wildgrub\") se nachází v okrese Bruntál v Moravskoslezském kraji. Žije zde obyvatel.\n\n\nPrvní písemná zmínka o obci pochází z roku 1405.\n\nPočet obyvatel Václavova u Bruntálu podle sčítání nebo jiných úředních záznamů:\nVe Václavově u Bruntálu je evidováno 152 adres : 140 čísel popisných (trvalé objekty) a 12 čísel evidenčních (dočasné či rekreační objekty). Při sčítání lidu roku 2001 zde bylo napočteno 123 domů, z toho 97 trvale obydlených. Ke dni 25. 3. 2010 zde žilo 521 obyvatel.\n\n"}
{"id": "114645", "url": "https://cs.wikipedia.org/wiki?curid=114645", "title": "Obrana Yagura", "text": "Obrana Yagura\n\nYagura hrad, nebo také Yagura zahájení, je obranná strategie v japonské šachové hře šógi. Toto zahájení hry je považováno za nejsilnější obranné postavení s bezpečně chráněným králem a dobře opevněnou řadou pěšců, kdežto věž, střelec i ostatní pěšci jsou připraveni podpořit pozdější útok stříbrným generálem nebo jezdcem. Je velmi nesnadné tuto obranu prolomit i když je slabší po stranách. Yagura hrad je typicky používán jako obranné postavení proti zahájení se stojící věží, při kterém postupuje nepřátelský věžový pěšec.\n\nJelikož hotový hrad protihráče je velmi těžké prolomit bez poměrně velké ztráty kamenů, při stavbě vlastního hradu se často používá taktika překvapivého útoku dříve, než protihráč dokončí sestavení vlastní obranné formace.\n"}
{"id": "114651", "url": "https://cs.wikipedia.org/wiki?curid=114651", "title": "Viola (rozcestník)", "text": "Viola (rozcestník)\n\nSlovo viola má více významů:\n"}
{"id": "114653", "url": "https://cs.wikipedia.org/wiki?curid=114653", "title": "Věrovany", "text": "Věrovany\n\nObec Věrovany (niem. \"Wierowan\"; \"Miriwans\" ) se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1131, tento rok je uváděn jako doba vzniku obce.\n\nVěrovany se skládají ze tří vesnic, které byly v roce 1952 sloučeny v jednu obec:\n\n\n\nSamospráva obce se v roce 2016 zapojila do vyvěšování moravské vlajky 5. července. \n\n\n"}
{"id": "114656", "url": "https://cs.wikipedia.org/wiki?curid=114656", "title": "Staré Město (okres Bruntál)", "text": "Staré Město (okres Bruntál)\n\nObec Staré Město (německy \"Altstadt\", polsky \"Stare Miasto\") se nachází v okrese Bruntál v Moravskoslezském kraji. Žije zde obyvatel.\n\n\nPrvní písemná zmínka o obci pochází z roku 1377. Od 1. ledna 1967 do 23. listopadu 1990 bylo Staré Město, včetně své osady Nová Véska, částí obce Bruntál.\n\nPočet obyvatel celé obce Staré Město podle sčítání nebo jiných úředních záznamů:\nV celé obci Staré Město je evidováno 254 adres : 251 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 174 domů, z toho 155 trvale obydlených.\n\nPočet obyvatel samotného Starého Města podle sčítání nebo jiných úředních záznamů:\nV samotném Starém Městě je evidováno 227 adres : 224 čísel popisných a 3 čísla evidenční. Při sčítání lidu roku 2001 zde bylo napočteno 152 domů, z toho 138 trvale obydlených. Ke dni 25. 3. 2010 zde žilo 846 obyvatel.\n\n\n"}
{"id": "114659", "url": "https://cs.wikipedia.org/wiki?curid=114659", "title": "Ásámština", "text": "Ásámština\n\nÁsámština (ásámsky vyslovováno \"ochomija\") je jazyk patřící do indoíránské skupiny indoevropské jazykové rodiny. Mluví se jím v indickém spolkovém státě Ásám, jehož je oficiálním jazykem, v části státu Arunáčalpradéš a částečně v dalších severoindických státech. Malé množství lidí ho dále používá v Bhútánu a v Bangladéši, emigranti z Ásámu jej s sebou přinesli do různých částí světa. Jedná se o nejvýchodnější indoíránský jazyk. Počet mluvčích tohoto jazyka je odhadován asi na 20 milionů. Píše se bengálským písmem s odlišným zápisem hlásky \"r\". Jako jediný z indoárijských jazyků nemá ásámština opozici fonémů dentálních a retroflexních (cerebrálních).\n"}
{"id": "114660", "url": "https://cs.wikipedia.org/wiki?curid=114660", "title": "Hora osudu", "text": "Hora osudu\n\nHora osudu, v Sindarštině Amon Amarth dříve známá jako \"Orodruina\" (Ohňová hora), je hora na plání Gorgoroth v Mordoru. Hora osudu byla důvodem, proč se Sauron usadil právě v zemi Mordor, i když, jak se zdá, trochu její oheň „vylepšil“. Za vlády Saurona sopka byla ve velmi aktivní fázi své vulkanické činnosti, avšak po porážce Mordoru její vulkanická činnost upadá. Právě zde byl v Druhém věku ukován Jeden prsten, a právě zde byl také zničen, o což se v závěrečném díle trilogie Pán prstenů postarali dva hobiti – Frodo Pytlík a jeho přítel Sam Křepelka. Jeden prsten byl vhozen do žhavé lávy, kde definitivně zanikl a Sauron byl navždy poražen.\n"}
{"id": "114662", "url": "https://cs.wikipedia.org/wiki?curid=114662", "title": "Drásov (okres Příbram)", "text": "Drásov (okres Příbram)\n\nObec Drásov (dříve \"Drazov\", \"Dražov\") se nachází v okrese Příbram, kraj Středočeský, asi 8 km východně od Příbrami. Žije zde obyvatel.\n\nObec Drásov se skládá ze dvou částí v katastrálním území \"Drásov u Příbramě\":\n\nPrvní písemná zmínka o obci pochází z roku 1057.\n\nV letech 1850 až 1900 byl Drazov (Dražov) součástí obce Dlouhá Lhota.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\nV obci Drásov \"(přísl. Cihelna, 300 obyvatel)\" byly v roce 1932 evidovány tyto živnosti a obchody: cihelna, 3 hostince, kovář, 2 mlýny, 2 obuvníci, 5 rolníků, 2 obchody se smíšeným zbožím, 2 trafiky.\n\nDopravní síť\nVeřejná doprava 2012\n\n"}
{"id": "114664", "url": "https://cs.wikipedia.org/wiki?curid=114664", "title": "Kňovice", "text": "Kňovice\n\nObec Kňovice se nachází v okrese Příbram, kraj Středočeský, asi 4 km severozápadně od města Sedlčany. Žije zde obyvatel.\n\nObec Kňovice se skládá ze tří částí, které leží na katastrálním území \"Kňovice\":\n\nPrvní písemná zmínka o obci pochází z roku 1333.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kňovice \"(přísl. Kňovičky, Úsuší, 507 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Kňovicích, 2 hostince, kovář, 2 krejčí, obuvník, povozník, pumpař, 12 rolníků, řezník, sedlář, obchod se smíšeným zbožím, 3 trafiky, trhovec, truhlář, velkostatek, zahradnictví, obchod se zemskými plodinami, obchod se zvěřinou a drůbeží.\n\n\nDopravní síť\nVeřejná doprava 2012\n\n\n"}
{"id": "114666", "url": "https://cs.wikipedia.org/wiki?curid=114666", "title": "Petřkovická venuše", "text": "Petřkovická venuše\n\nPetřkovická venuše, někdy nazývána Landecká venuše, je paleolitická kamenná plastika, kterou objevil 14. července 1953 archeolog Bohuslav Klíma na lokalitě z období kultury mladšího gravettienu na ostravském vrchu Landek. Jde o 4,6 cm vysoké bezhlavé torzo těla mladé ženy vyřezané z krevele (hematitu). Nalezena byla pod mamutí stoličkou v místě pradávného sídliště lovců mamutů. V její blízkostí bylo nalezeno mnoho kamenných artefaktů a kosterních úlomků. Stáří sošky je odhadováno na 23 000 let. Výjimečná je např. tím, že absence hlavy byl zřejmě autorův záměr, nebo že na rozdíl od jiných pravěkých venuší znázorňuje mladou štíhlou ženu.\n\nSpolu s hliněnou soškou Věstonické venuše patří mezi zcela unikátní příklady pravěkého umění. Ačkoliv jde o nejvýznamnější pravěkou památku Ostravska, je trvale umístěna v Archeologickém ústavu v Brně. Poprvé ji tak mohli Ostravané spatřit až na výstavě konané na Černé louce dne 15. listopadu 2002. Vystavena byla pouze jeden den, během kterého ji zhlédlo přes 4000 návštěvníků. Ačkoliv vedení města usiluje o to, aby vzácná památka byla vrácena do Ostravy, brněnský Archeologický ústav to odmítá. Svolil pouze k tomu, aby soška byla Ostravě půjčována častěji.\n\n\n"}
{"id": "114667", "url": "https://cs.wikipedia.org/wiki?curid=114667", "title": "Kandži", "text": "Kandži\n\nKandži, často psané jako v angličtině \"Kanji\", (: 漢字) je znakový systém používaný pro zápis japonštiny. Vyvinul se z čínských znaků, které přišly do Japonska společně s buddhistickými texty. V současné japonštině se používá v kombinaci s hiraganou a katakanou.\n\nV kandži jednotlivý znak reprezentuje význam, resp. kořen slova. Čtení znaku nelze zjistit z jeho písemné podoby, je třeba se jej naučit. Každý znak má formálně dvě čtení:\nSinojaponské čtení vychází z čínštiny, japonské čtení je oproti tomu čtení vycházející z původní japonštiny, tj. mluveného jazyka před příchodem čínských znaků. Některé znaky mají pouze jedno onjomi a jedno kunjomi, jiné jich mají více, u některých japonské či sinojaponské čtení chybí. Tyto zvláštnosti japonského způsobu čtení původně čínských znaků jsou dány především rozdíly mezi japonštinou a čínštinou a samotným průběhem procesu přebírání znaků kandži pro zápis japonštiny.\n\nZjednodušeně lze říct, že zpočátku se v Japonsku psalo přímo čínsky. S pronikáním čínštiny do japonské kultury docházelo k svébytnému vývoji čtení znaků, ve kterém bylo původní čínské čtení často \"pojaponštěno\" či zkomoleno. Takové čtení znaku se nazývá onjomi a je obvyklé, že jeden znak kandži má takových čtení hned několik zároveň, což může mít několik příčin:\n\n1) Různá onjomi slouží k odlišení významu daného znaku podle kontextu (jeden znak často slouží pro označení několika různých konceptů).\n\n2) Jde o výsledek vývoje mluvené čínštiny, který způsobil, že znak, který již přišel do Japonska dříve a má své onjomi, dorazil např. v nějakém novém náboženském textu znovu, ale tentokrát s dalším čtením.\n\n3) Jde o výsledek odlišného způsobu pojaponšťování čínské výslovnosti pro dané slovo (důvodem je mimo jiné fakt, že čínská výslovnost mohla znít jinak buddhistickým učencům a jinak obchodníkům, a záleželo proto na tom, kdo a v jaké podobě předal čtení znaků dál).\n\nPostupem času se znaky s příslušnými významy začaly číst japonsky, jelikož mluvená japonština svébytně existovala a docházelo ke snahám o vznik její písemné podoby. Tím došlo k přiřazení japonského čtení k čínským znakům, které nazýváme kunjomi. Například znak pro východ 東 má onjomi \"tó\". Zároveň však pro stejný význam existují hned dva původní japonské výrazy: \"higaši\" a \"azuma\". Ty se proto ke znaku připojily a staly se z nich příslušná kunjomi.\n\nSinojaponské čtení se používá ve složeninách (\"hi\" oheň 火,　\"jama\" hora 山,　\"kazan\" sopka 火山), japonské především v případě, kdy znak stojí samostatně, nebo jako kořen slova (\"taberu\" jíst 食べる). V některých případech se i složeniny čtou japonsky, v dalších případech se vyskytuje kombinované japonsko-sinojaponské (on-kun i kun-on) čtení, ke správnému čtení je nutné znát kontext či daný úzus.\n\nPro zápis výslovnosti se používá furigana.\n\nBěžná japonština (od roku 2010) používá 2136 znaků zařazených do tzv. „Džójó kandži“ (常用漢字), které jsou součástí základního a středního vzdělání. Tento standard, rozšířený o znaky používané v osobních jménech, se nazývá „Džinmeijó kandži“ (人名用漢字) a obsahuje celkem 3119 znaků. Kodifikace pro průmyslové užití má zkratku JIS (Japanese Industrial Standard), je obdobou standardu ASCII a nejběžněji používaný standard JIS X 0208 obsahuje 6355 znaků kandži. Celkový počet znaků kandži je neznámý, odhaduje se okolo 50 000.\n\nV písemné formě každého znaku je obsažen tzv. \"radikál\".\n\nRadikálem se nazývá tahová kombinace - část znaku kandži, podle které lze znak dohledat ve znakovém slovníku. Některé znaky jsou radikálem samy o sobě a mohou pak vystupovat jako radikály jiných znaků, přičemž je někdy pozměněna jejich podoba, nebo i počet tahů (人 (člověk) → 休 (volno, člověk pod stromem ), 水 (voda) → 海 (moře)). V některých případech radikál naznačuje oblast, do které daný znak svým významem spadá (např. člověk, slovo, mysl apod.), ale bohužel to nelze tvrdit obecně – existuje mnoho znaků, které vznikly např. naznačením jejich (čínského) čtení, nebo se jejich význam v průběhu historického vývoje velmi posunul.\n\nRadikálů je v současnosti rozeznáváno celkem 214 a mají přiděleno pořadí (jako znaky v abecedě), podle kterého je organizována většina znakových slovníků. Dalším hlediskem řazení je počet tahů znaku.\n\n"}
{"id": "114668", "url": "https://cs.wikipedia.org/wiki?curid=114668", "title": "Ivo", "text": "Ivo\n\nIvo je mužské křestní jméno, pravděpodobně starogermánského nebo keltského původu. Význam je odvozován ze staroněmeckého slova „Iwa“ znamenajícího: Tis, tisový luk, lučištník. Ve slovanských zemích se jedná pravděpodobně o odvozeninu jména Ivan.\nPochází galského \"uvos\" – bylo nalezeno i welšském \"ywen\", irském \"ēo\" a ve staro anglickém iw (všechno z toho se vykládá jako \"tis\")\n\nPodle českého kalendáře má svátek 19. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,5%.\n\n\n\n"}
{"id": "114670", "url": "https://cs.wikipedia.org/wiki?curid=114670", "title": "Vlastimil", "text": "Vlastimil\n\nVlastimil, lidově Vlasta, je mužské křestní jméno slovanského původu s významem „milující svou zemi“. Podle českého kalendáře má svátek 17. března.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je –1,4%.\n\n"}
{"id": "114673", "url": "https://cs.wikipedia.org/wiki?curid=114673", "title": "(a,b)-strom", "text": "(a,b)-strom\n\n(a,b)-strom je stromová datová struktura.\n\nNechť \"a\", \"b\" jsou přirozená čísla, 2 ≤ \"a\" ≤ (\"b\"+1)/2. Strom je (a,b)-strom, když platí:\n\n\nTřída (a,b)-stromů má jen teoretický význam. V praxi se využívá podmnožina (a,b)-stromů, B-stromy.\n\n\n"}
{"id": "114675", "url": "https://cs.wikipedia.org/wiki?curid=114675", "title": "Landek", "text": "Landek\n\nLandek je zalesněný protáhlý kopec, ležící ve slezské části statutárního města Ostravy v katastrálním území Koblova a Petřkovic nad soutokem Odry a Ostravice. Jedná se o evropsky i světově známou lokalitu především z hlediska geologie, archeologie, historie, přírodovědy a hornictví. Její význam je srovnáván se známějšími kopci (např. s Řípem, Blaníkem, Orebem či Táborem).\n\nJedná se o nejvýchodnější místo Českého masivu, podle kterého dostal také svůj název – Landek je počeštěný německý výraz (kout země). Severní úbočí kopce se mírně svažuje do okolní krajiny, kdežto jižní a jihovýchodní svah prudce spadá do údolí Odry. Právě zde se vlivem eroze odhalil unikátní geologický profil s karbonskými vrstvami a vystupujícími uhelnými slojemi.\n\nVýška kopce je sice pouhých 280 m n. m., avšak i tak je zdálky dobře viditelný. Jeho rozloha činí 85,53 hektarů.\n\nNa kopci se vyskytuje velmi cenná vegetace, některé exempláře buku jsou staré více než 150 let. Kromě nich jsou zde hojně zastoupené břízy, trnovníky akáty, duby, habry, javory a lípy. Velkou část lesního porostu tvořila až do druhé poloviny 20. století jedle, avšak vlivem znečištěného ovzduší se stala na Landeku vzácnou. Po ukončení těžby uhlí a mírném zlepšení stavu ovzduší na Ostravsku lze pozorovat její pomalý návrat do skladby lesa. Landek byl ušetřen agresivního zalesňování smrkovými monokulturami, neboť mělce kořenící smrk nebyl schopen získat vláhu z hlouběji položených vrstev půdy. Neodolal však rozšíření bezu černého, který v roce 2003 tvořil bezmála 80 % veškerého přízemního porostu. V lese se volně vyskytuje chráněná lilie zlatohlavá. Původní flóru však od řeky Odry vytlačují zavlečené porosty křídlatky japonské.\n\nKromě rostlin zde lze nalézt vzácné brouky drabčíky a chráněné druhy ptáků, jako je např. chřástal polní, lejsek šedý či strakapoud prostřední. Opuštěné hornické štoly poskytují vhodné životní podmínky pro kolonie netopýrů.\n\nSídliště lovců mamutů ze starší doby kamenné, staré asi 30 000 let, bylo objeveno v roce 1924 při úpravě tenisových kurtů na vrcholu kopce. Lidé se zde usídlili díky výhodné poloze k úkrytu a obraně, ale také hojnosti zvěře v lesích a ryb v řekách. Jedná se o součást pravěkého „civilizačního centra Evropy“, což je pás archeologických nalezišť táhnoucí se od rakouského Willendorfu přes Věstonice a Předmostí u Přerova až do Polska. První experimentální výzkumy proběhly roku 1927, mnohem podrobnější potom v letech 1952–1953. Právě zde byla Bohuslavem Klímou nalezena Petřkovická venuše. Nacházejí se zde jedny z největších evropských uhelných slojí, které navíc vystupují na zemský povrch, což je světový unikát. Právě zde bylo poprvé použito černé uhlí jako palivo. Starším využitím uhlí bylo jen spalování lignitu pravěkými lidmi v jižní Francii. Landek se může pyšnit nepřetržitým osídlením trvajícím více než 23 000 let.\n\nZa vlády Přemysla Otakara II. zde stával hrad, majetek opavských knížat, vybudovaný někdy v letech 1253 až 1256 k ochraně hranic českého státu a zároveň solné a jantarové obchodní stezky vedoucí kolem toku Odry. První písemná zmínka o něm je z 2. srpna 1297. Hrad měl pravidelný ortogonální půdorys s věžemi v rozích. Landecký hrad tvořil protipól hradu ve Slezské Ostravě, který chránil hranice polského státu. Údajným impulsem k vybudování landeckého hradu byl tatarský nájezd v roce 1241 či vpád polských vojsk v roce 1253. Hrad byl pobořen kolem roku 1474 vojsky krále Matyáše Korvína. Jeho zbytky byly patrné ještě v roce 1912, avšak obyvatelé okolních obcí (Koblova, Petřkovic a Šilheřovic) je použili jako základy pro svá obydlí. Na jeho místě nyní stojí rozhledna. Na místě hradu původně stálo od 8. století do 11. století středně velké slovanské hradiště (cca 0,61 ha).\n\nV roce 1782 byla na Landeku zahájena těžba uhlí, která zde trvala nepřetržitě až do roku 1991, kdy byly uhelné zásoby vyčerpány. Landek se tak stal prvním místem na Ostravsku, kde bylo uhlí cílevědomě těženo pro podnikatelské účely. Kromě uhlí však kopec poskytoval také lákavá přírodní zákoutí a záhy se stal oblíbeným místem pro procházky. Místní turistický průmysl se čile rozvíjel, takže již brzy mohli návštěvníci posedět ve dvou výletních restauracích či se projet na loďkách.\n\nVrch požívá ochrany od roku 1966, v nynější formě od 3. listopadu 1993, kdy byl vyhlášen národní přírodní památkou Landek. V roce 1997 podal Evžen Tošenovský, tehdejší primátor Ostravy, návrh vládě České republiky, aby vláda usilovala o zápis lokality Landek do Seznamu světového dědictví UNESCO. V současné době na úpatí kopce sídlí Hornické muzeum, které zahrnuje také Důl Anselm, nejstarší důl na Ostravsku. Územím kopce vede přírodovědná a hornická naučná stezka.\n\nZejména mezi obyvateli Koblova se kdysi o Landeku vyprávěly strašidelné pověsti. Mezi nejčastější patří pověsti o landeckém pokladu, který hlídá paní v černém oblečení na černém koni, nezdárná dcera landeckého pána proměněná v kance, nebo bílý pes s klíčem v hubě. K pokladu také bylo možno sestoupit dírou v zemi, která se otevírala většinou během některého významného církevního svátku. Další z pověstí se týká vodníků, případně vodních panen.\n\nPo vrchu Landek se jmenuje i pár mezinárodních vlaků kategorie expres společností České dráhy a ZSSK jezdící v trase: Praha - Olomouc - Bohumín - Žilina a zpět.\n\n"}
{"id": "114680", "url": "https://cs.wikipedia.org/wiki?curid=114680", "title": "Černá louka (výstaviště)", "text": "Černá louka (výstaviště)\n\nČerná louka je ostravské výstaviště nacházející se v centru města poblíž Divadla Antonína Dvořáka a Slezskoostravského hradu. Rozloha areálu je 6 ha, celková krytá výstavní plocha je 9300 m². Dominantou je pavilon A, který je tvořen původní historickou budovou z roku 1960 a novou víceúčelovou halou s podzemními parkovacími prostory. Areál plynule přechází v parkovou zónu a slouží tak rovněž jako místo k odpočinku. Stabilně zde sídlí některé obchody, či hudební kluby. Bludné balvany nacházející se v areálu jsou dokladem pevninského zalednění skandinávského původu na ostravském území ve čtvrtohorách. Jedná se o chráněný přírodní výtvor plnící dekorativní funkci.\n\nČerná louka byla až do roku cca 1870 celkem bezvýznamné místo v centru Ostravy. Někdy od tohoto roku se zde však začaly vyvážet výpěrky z koksoven Centrálka a Karolina. Původně se halda navážela pomocí úzkokolejné dráhy, v roce 1911 však již byla tak vysoká, že musela být používána lanovka. Roku 1917 měla halda s několika vrcholy 25 metrů na výšku, zabírala plochu skoro 5 hektarů a uloženo zde bylo více než 700 000 m³ hlušiny.\n\nProblém „ostravských Alp“, jak si haldu překřtili obyvatelé města, se začal řešit po vzniku Československa. Vítkovické horní a hutní těžířstvo zakoupilo rybníky v Hrušově a začalo je obsahem haldy zasypávat. Jak se však záhy ukázalo, rybníky pojaly jen 15 % obsahu haldy. V rámci alespoň částečné estetizace byly na haldě vysázeny akáty, avšak jak se dalo očekávat, ujaly se pouze ve spodní části haldy, zatímco na vrcholu uschly. Mnohem větší úspěch měla gigantická horská dráha pojmenovaná Tivoli, a ačkoliv po jízdě na ní byl návštěvník notně „očouzen“ všudypřítomným prachem, stala se oblíbenou atrakcí Ostravanů.\n\nK radikální změně došlo až v roce 1935, kdy státní dráhy začaly stavět nové trati a zjistily, že propustná haldovina je výborný materiál na náspy. Původní požadavek tisíc tun denně byl později několikanásobně překonán. Pro zajímavost je možné uvést, že odklízení haldy probíhalo výhradně ručně, neboť dle výpočtů odborníků byla lidská práce levnější než použití parního bagru. Fascinující je pak fakt, že 50 zde zaměstnaných dělníků dokázalo za den naložit až čtyři tisíce tun, takže celá halda zmizela v období od srpna 1935 do října 1936.\n\nPrázdné místo bylo zavezeno zeminou a nejprve využito jako stanoviště pro cirkusy a lunaparky, posléze zde bylo vybudováno současné výstaviště.\n\nNa ploše nynějšího výstaviště by investoři rádi vybudovali luxusní rezidenční čtvrť s výhledem na Ostravici. Jejich plány však mohou zkomplikovat jednak nebezpečné látky obsažené v půdě (po odvozu haldoviny ve třicátých letech 20. století se pochopitelně žádná ekologická sanace neprováděla) a jednak plány radnice Moravské Ostravy a Přívozu na přetvoření Farské zahrady (část Černé louky) na přírodní kout určený k rekreaci.\n\n"}
{"id": "114681", "url": "https://cs.wikipedia.org/wiki?curid=114681", "title": "Američané", "text": "Američané\n\nAmeričané jsou občané Spojených států amerických. USA jsou národem imigrantů, proto Američané neztotožňují svou národnost s etnickou příslušností, ale s občanstvím.\n\nAmeričané se skládají z velkého množství etnických skupin, z nichž všechny kromě Indiánů se na území dnešních USA přistěhovaly v průběhu posledních 500 let. Přistěhovalectví probíhalo hlavně z Evropy, proto největší rasovou skupinou jsou Bílí Američané. Mezi další rasové skupiny patří Afroameričané, Asijští Američané a Indiáni (včetně amerických). Vyskytují se i míšenci výše uvedených skupin. Od poloviny 20. století probíhá silná migrace z Mexika a Latinské Ameriky, proto se Američané dělí na Američany hispánského a latinskoamerického původu a ty, kteří tohoto původu nejsou. \n\nAmerická kultura je založena hlavně na kultuře Evropy, protože USA byly založeny evropskými imigranty, ale jsou zde i prvky černošské kultury, jelikož Afroameričané byli v minulosti využíváni jako otroci. Ostatní prvky nejsou již tak zřetelné, ačkoli USA jsou známé jako \"melting pot\" různých kultur a ochotně od nich přejímají. \n\nAmeričané jsou nejpočetnějším národem v Americe (tj. obou kontinentech). K roku 2014 to bylo 318 milionů obyvatel. Spojené státy jsou zároveň jednou z nejbohatších zemí světa vzhledem k HDP na hlavu, jejich kulturní a společenský vliv je proto nezanedbatelný, hlavně v zemích vyspělého světa.\n\nVe Spojených státech je otázka příslušnosti k Američanům záležitostí tradice a zvyklosti; na rozdíl od Evropy se zde obyvatelstvo nedělí na národnostní menšiny, mnozí imigranti však uchovávají své zvyky. Američané jsou proto kulturně i nábožensky velmi rozmanití a obyvatelstvo se liší velmi podle regionu. Američany lze rozdělit na bílé Američany, tj. přistěhovalce z Evropy a dalších zemí, kde žijí převážně lidé bílé rasy, Afroameričany, tedy hlavně na jihu USA žijící obyvatele Spojených států, Hispánce, další významnou menšinu, která se rozšiřuje hlavně díky přistěhovalectví přes mexickou severní hranici s USA, imigranty z asijských zemí a Indiány (Původní Američany, \"Native Americans\") Ti jsou nejméně početnou rasovou skupinou Američanů. Přes svoji velkou různorodost si však Američané až na výjimky uchovávají jednotný jazyk – angličtinu, která je však hlavně u oblastí s Mexikem doplňována španělštinou.\n\nMezi největší etnické skupiny patří němečtí Američané, irští Američané, mexičtí Američané a Afroameričané (většina z nich potomci otroků).\n\nVětšina Američanů je křesťanského vyznání. Asi polovina Američanů patří k různým protestantským denominacím a čtvrtina jsou katolíci. Zbytek je rozdělen mezi menší náboženství – mormonismus (původní americké náboženství), judaismus (v USA žije nejvíce židů po Izraeli), asijská náboženství a lidi bez vyznání.\n\n\n"}
{"id": "114683", "url": "https://cs.wikipedia.org/wiki?curid=114683", "title": "Thomas Vermaelen", "text": "Thomas Vermaelen\n\nThomas Vermaelen [tomas frmálen] (* 14. listopadu 1985) je belgický fotbalový obránce a reprezentant, hráč klubu FC Barcelona od roku 2016 na hostování v AS Řím. Účastník Mistrovství světa 2014 v Brazílii a EURA 2016 ve Francii.\n\nVermaelen je levonohým obráncem, který nejčastěji nastupuje jako levý stoper, ale může hrát i na levém kraji defenzívy. I přes poměrně nízkou výšku pro obránce je jeho hlavní vlastností obratnost ve vzduchu, následovaná vůdčí povahou a rychlostí s míčem u nohou. Rovněž dokázal, že umí dávat spoustu branek. Umí vyvézt míč z obrany a zákroky mu nedělají sebemenší problém. Po taktické stránce je také velmi silný a má skvělou herní vizi.\n\nThomas Vermaelen se narodil 14. listopadu 1985 v belgickém městečku Kapellen. Jeho manželkou je britská televizní moderátorka, herečka a modelka Polly Parsons, s níž má syna Raffa.\n\nRáno vstává kolem osmé hodiny a jako první si dá kávu typu espresso. Na snídani si obvykle dopřeje kaši nebo cereálie. Noviny nečte, místo toho se dívá na televizi na belgický zpravodajský kanál. Před tréninkem rád tráví čas se svým dítětem a v Arsenalu jezdíval na trénink automobilem Porsche Panamera. Při cestě sem tam poslouchal songy ze svého iPodu, ale vesměs měl puštěné rádio - převážně Choice FM a Kiss FM. Na tréninku byl vždy jedním z prvních na hřišti. Před tréninkem občas zajde do zdravotnického střediska a krátce pracuje s fyzioterapeutem. Jindy se zase jen protáhne, ale vždy začne ještě před začátkem sám. Na trénování samotném má rád malé zápasy 4 na 4 nebo 5 na 5. V Arsenalu měl na trénincích nejradši Pera Mertesackera díky svému profesionalismu, který se snažil vštípit i ostatním. Po tréninku si někdy dal oběd v zázemí Gunners, někdy si musel plnit své kapitánské nebo reklamní povinnosti. Sem tam si přidal ještě v posilovně. Na večeři si párkrát zašel do restaurace, ale raději má jídlo doma, které si dopřává častěji. Před ulehnutím do postele se chvíli dívá na televizi, protože není příliš velkým čtenářem.\n\nVermaelen načal svou fotbalovou kariéru v Antverpách, přesněji v celku Germinal Ekeren. Ten se však dostal do finančních potíží a v roce 1999 se spojil s Germinalem Beerschotem.\n\nPořádně se však prosadil až v akademii Ajaxu, kam zamířil v roce 2000. Svůj profesionální debut za něj si odbyl jako devatenáctiletý 15. února 2004 při venkovní výhře 2:0 nad FC Volendam. Nejvíce o sobě dal vědět po návratu z hostování ve Waalvijku, které přišlo v nadcházející sezóně. Po něm totiž byl nejprve u triumfu v národním poháru a poté i u výhry v superpoháru a obhajobě vítězství v nizozemském poháru. V roce 2007 k tomu přibylo další vítězství v Johan Cruijff schaalu (nizozemský Superpohár).\n\nV sezóně 2007/08 utvořil stoperskou dvojici s dalším produktem akademie De Godenzonen, Johnem Heitingou. Po jeho odchodu do Atlética Madrid si v obraně zahrál se svým krajanem Janem Vertonghenem. Ve druhé půlce sezóny 2008/09 se po odchodu Klaase-Jana Huntelaara do Realu Madrid stal týmovým kapitánem a většinou nastupoval na pozici levého krajního beka.\n\nDo Arsenalu dorazil Vermaelen 19. června roku 2009 a to za 10 milionů eur, které se postupem času vyšplhaly na milionů 12. Po odchodu Kolo Tourého do Manchesteru City zůstalo bez majitele číslo pět, které si Belgičan vzal. Jeho novým parťákem v defenzívě se stal William Gallas, se kterým si premiéru v dresu Gunners připsal 15. srpna při zápasu s Evertonem. Na vysoké výhře 6:1 se v Goodison Parku podílel jedním gólem z 37. minuty, čímž se stal 84. hráčem Arsenalu, který se střelecky prosadil při svém prvním soutěžním zápase.\n\nDva góly poté dal i Wiganu Athletic při výhře 4:0. Fanoušci jej dvakrát za sebou zvolil na portálu arsenal.com hráčem měsíce a dali mu přezdívku Verminator. Svou rychle nabývající reputaci trochu poškodil vlastní gól z derby s Chelsea FC, kdy si do vlastní brány sklepl centr Ashleyho Cola. Duel dvou největší londýnských celků skončil na Emirates Stadium výhrou Blues 3:0. Na ten však dal zapomenout parádní ránou z téměř třiadvaceti metrů do sítě Blackburnu Rovers. V první půlce sezóny 2009/10 dal také spoustu gólů hlavou.\n\nI díky tomu by nominován na belgického sportovce roku a stal se součástí týmu roku podle PFA. Svůj první rok zakončil Vermaelen se 45 zápasy a 8 brankami ve všech soutěžích. V nadcházející předsezónní přípravě si v rámci Emirates Cupu poprvé na svou levou paži navlékl kapitánskou pásku. Stalo se tak při utkání s AC Milán, kterého se nezúčastnili jak hlavní kapitán Cesc Fàbregas, tak jeho zástupci Manuel Almunia a Robin van Persie. Thomas odehrál první tři oficiální zápasy nového ročníku v základní sestavě.\n\nPak však přišlo zranění achillovky při plnění reprezentačních povinností s De Rode Duivels (rudí ďáblové - belgický národní tým). To jej vyřadilo ze hry až do jara příštího roku. 17. března 2011 oznámil Arsène Wenger, že Vermaelen zbytek sezóny zmešká kvůli dalšímu zdravotnímu problému, nicméně 26. dubna si po osmi měsících zahrál v lize rezerv na stadionu Old Trafford celých 90 minut šlágru s domácím Manchesterem United. 8. května byl součástí soupisky A-týmu, která cestovala do Stoke, nicméně na Britannia Stadium zůstal nevyužitým náhradníkem. Návrat zaznamenal o týden později, když byl celou dobu na hřišti při prohře 1:2 s Aston Villou.\n\nV srpnu odešel již jmenovaný Fàbregas do Barcelony a Vermaelen se stal asistentem Robina van Persieho. 6. září si však zase poranil achillovu šlachu a mimo hru byl 6 týdnů. 18. října však i přesto podepsal prodloužení svého kontraktu o další čtyři roky. Dlouho očekávaný návrat přišel ve 4. kole ligového poháru proti Boltonu Wanderers. Jako kapitán tehdy Kanonýry dovedl k výhře 2:1, ovšem v 84. minutě vystrašil všechny fanoušky, když se chytl za lýtko a zápas nedohrál. Při rozhovoru po závěrečném hvizdu však řekl, že to naštěstí byla jen křeč.\n\n1. listopadu si zahrál své první utkání v Lize mistrů UEFA ve třech měsících, když nastoupil proti francouzskému Olympique Marseille a sehrál klíčovou roli v udržení čistého konta při bezbrankové remíze. O čtyři dny později dal druhý gól při vítězství 3:0 nad West Bromwichem. 26. listopadu pak při utkání s Fulhamem dal oba góly. Jeden z nich však byl v 65. minutě do vlastní branky a tak v minutě 82. přišlo vyrovnání a zisk alespoň jednoho bodu. 3. prosince dával druhou branku při výhře 4:0 nad Wiganem.\n\nNa skvělé výkony z první poloviny sezóny navázal i na jaře, když například 12. března při zápase s Newcastlem přeběhl v 95. minutě celé hřiště a poslal centr Thea Walcotta do brány, čímž na poslední chvíli pojistil tři body pro Arsenal. V dalším zápase, proti Evertonu, pak proměnil roh Robina van Persieho a znovu rozhodl o výhře nejtěsnějším možným rozdílem, tedy 1:0. 16. dubna pak při dalším měření sil s Wiganem naskočil nejlépe na centr českého krajánka Tomáše Rosického a snižoval na konečných 1:2. Francouzský kouč jej nazval skálopevným obráncem a Vermaelenova spolupráce s Laurentem Koscilenym umožňovala londýnským se soustředit více na útok.\n\nV srpnu roku 2012 se s Vermy stal kapitán, neboť Van Persie přestoupil do Manchesteru United. 11. prosince nedal rozhodující penaltu při rozstřelu s Bradfordem v ligovém poháru. Svůj pokus nasměroval do tyčky a to se v normální hrací době postaral od vyrovnání. Od té doby přišly špatné výkony, hlavně proti Manchesteru City a Liverpoolu, které znamenaly vyřazení 182 centimetrů vysokého zadáka ze základní sestavy.\n\nV odvetném utkání osmifinále Champions League proti Bayernu Mnichov sice Gunners zvítězili v Allianz Areně 2:0, na postup mezi nejlepších 8 to však nestačilo. Anglický celek se tak alespoň stal jediným týmem v té sezóně, který budoucímu vítězi nejprestižnějšího turnaje na klubové úrovni zamezil skórovat. Největší podíl na tom měl jistý výkon náhradního brankáře Łukasze Fabiańskiho a stoperů Pera Mertesackera a Laurenta Koscielnyho, kteří spolu hráli až do 6. dubna, kdy první zmiňovaný uviděl červenou kartu ve střetnutí s WBA na stánku The Hawthorns.\n\nTo mu dalo šanci vrátit se do týmu, nicméně po zápasu s Norwichem ze dne 13. dubna, který pro Arsenal skončil výhrou 3:1, se do mužstva vrátil německý obránce a v další sezóně už si Vermaelen zahrál velice zřídka. Celkem nasbíral jednadvacet zápasů a za vyzdvihnutí stojí pouze zisk první trofeje v podobě FA Cupu. Ve finále hraném 17. května porazila červeno-bílá část britské metropole tygry z Hullu 3:2.\n\n9. srpna roku 2014 pak bylo oznámeno, že Vermaelen zamíří do Španělska, kde o den později podepsal pětiletý kontrakt s Barçou. Stal se teprve druhým Belgičanem v FC Barcelona (po Fernandu Goyvaertsovi, který v klubu působil mezi lety 1961 a 1965). Do pokladny Arsenalu zamířilo obratem hotově 10 milionů eur + 5 milionů v bonusech souvisejících s výkony samotného hráče, které navíc mohou být následovány necelými čtyřmi (přesněji 3,8 miliony), pokud Katalánci v průběhu příštích pěti let dvakrát zvítězí v Lize mistrů.\n\nVermaelen prošel všemi možnými mládežnickými výběry Belgie a aktivně se zúčastnil Mistrovství světa hráčů do 19 let v roce 2004 a stejného šampionátu pro kategorii U21 o tři roky později.\n\nV A-mužstvu Belgie debutoval 1. března 2006 v přátelském zápase proti domácímu Lucembursku (výhra Belgie 2:0). V reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. V zápase dostal žlutou kartu. Belgie se neprobojovala na závěrečný turnaj, skončila až čtvrtá ve své kvalifikační skupině.\n\n22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Absolvoval i domácí utkání 26. března proti stejnému soupeři, Belgie zvítězila 1:0.\n\nTrenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. Se šampionátem se Belgie rozloučila čtvrtfinálovou porážkou 0:1 s Argentinou, Poté, co strávil první duel s Alžírskem na lavičce, si zahrál v klání s Ruskem, kde nahradil svého bývalého kolegu z Ajaxu Vertonghena na levé straně obrany. Po pouhé půlhodince jej však na svůj původní post poslal zpátky kvůli zranění, které utržil.\n\nMarc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve čtyřech z pěti zápasů svého mužstva na šampionátu, vynechal čtvrtfinále s Walesem (prohra 1:3).\n\nGóly Thomase Vermaelena v A-mužstvu Belgie:\n\n\n\n\n"}
{"id": "114686", "url": "https://cs.wikipedia.org/wiki?curid=114686", "title": "Tucet špinavců", "text": "Tucet špinavců\n\nTucet špinavců (anglicky \"The Dirty Dozen\") je americký válečný film z roku 1967 režiséra Roberta Aldriche. Byl nominován na čtyři Oscary, přičemž obdržel jediného Oscara za zvukové efekty.\n\nFilm se odehrává za 2. světové války. Skupině dvanácti odsouzených vojáků k trestu smrti nebo k jiným vysokým trestům je nabídnuta možnost prominutí výkonu trestu, pokud podstoupí náročný výcvik a zúčastní se neobvyklé mise. Úkolem je provést diverzní akci ve Francii a zabít co nejvíce německých důstojníků.\n\nNa jaře roku 1944 v Anglii vrcholí přípravy na Den D - plán spojenecké invaze na Německem kontrolovaný evropský kontinent. Svérázný major John Reisman, kterému je nadřízenými vytýkána nedisciplinovanost, dostane neobvyklý úkol. Generál Sam Worden mu předestře plán: s malou skupinou vojáků obviněných z těžkých zločinů podnikne diverzní akci, útok na zámek poblíž Rennes na Bretaňském poloostrově ve Francii. Na zámku se schází celá plejáda vysokých německých důstojníků a jejich eliminace může narušit systém německého velení a pomoci plánu invaze. Major Reisman se zasadí o to, aby vojákům, kteří misi přežijí byl prominut zbytek trestu. Je zřejmé, že velitelský štáb považuje misi za téměř sebevražednou a očekává návrat pouze několika mužů, ne-li žádného. Reisman se nemá v oblibě zejména se svým přímým nadřízeným plukovníkem Everettem D. Breedem, jenž několikrát zpochybnil majorovu poslušnost. Že je Reisman tvrdohlavý, o tom se přesvědčí i samotný generál Worden. Je však nucen uznat, že v některých věcech má major pravdu.\n\nReisman začne s 6-měsíčním výcvikem dvanácti vězněných vojáků. Někteří mají dlouholeté tresty odnětí svobody, jiní dokonce trest smrti. Jsou to tito muži:\nSkupina si pod dohledem majora Reismana a seržanta vojenské policie Bowrena začne budovat na vyhrazené louce obydlí. Reisman všem důrazně vysvětlí, že celá operace je přísně tajná a oni se přihlásili dobrovolně. Pokud se někdo pokusí utéci nebo prozradí plány, podtrhne tím i ostatní a všichni se vrací do vězení a jejich tresty budou obnoveny. Utéci se pokusí Franco, ale Wladislaw s Jeffersonem si povšimnou jeho úmyslů a útěk mu překazí. Když se Franco pokouší přestříhat kleštěmi plot, s pomocí násilí mu v tom zabrání. Skupina mužů se začne postupně sbližovat a táhnout za jeden provaz. Prvním jejich společným stanoviskem je stížnost na studenou vodu. Vojáci se dožadují teplé vody, ale Reisman jim zatrhne i studenou a oni se tak nemohou holit (odtud přezdívka „tucet špinavců“). Pro parašutistický výcvik je skupina odeslána na základnu plukovníka Breeda. Dojde k nedorozumění a Breed očekává návštěvu generála. Major Reisman vybere Pinkleyho, aby sehrál roli generála a provede s ním společně inspekci Breedových mužů. Tohle divadlo se Breedovi nelíbí a pokouší se zjistit, o jaký tajný projekt jde. Má pocit, že si Reisman uzurpuje některé pravomoci a snaží se mu to znepříjemnit. Jeho dva vojáci napadnou na toaletě Wladislawa, ale ten nic neprozradí. Reismanovi vojáci si nejprve myslí, že je na něj poslal jejich velitel, aby si ověřil jejich loajalitu. Teprve později zjistí, že šlo o Breedovi muže. Poznají je tehdy, když plukovník Breed se svými vojáky přepadne tábor, aby ze „špinavců“ vypáčil cíle akce. To se nestane, neboť major Reisner rázně zasáhne, neváhá pro výstrahu vystřelit Breedovi pod nohy. Breed si stěžuje u generála Wordena. Je navrženo vyzkoušet majorovy muže v cvičení proti Breedovým jednotkám. Jejich úkolem je přepadení Breedova velitelství. Během manévrů používají Reismanovi muži některé neortodoxní praktiky (porušování pravidel, krádež sanitního vozu, simulování zranění atd.) a podaří se jim velitelství dobýt. To je jasný důkaz, že jsou plně připraveni pro svou hlavní misi.\n\nReismanova jednotka je letecky přepravena do Francie, kde seskočí padákem. V letadle si ještě opakuje naučené rýmy - plán útoku.\n\nPři seskoku se zabije jeden z mužů, Jimenez. Ostatní pokračují podle plánu. Major s Wladislawem proniknou v německé uniformě do zámku, zatímco Jefferson a Maggott vyšplhají po laně do horního patra budovy. Ostatní zaujmou pozice vně zámku. Plán je narušen v okamžiku, kdy se Maggott neovládne a přepadne jednu z žen. Přiloží jí nůž ke krku a nařídí jí, aby křičela. Osazenstvo zámku si z toho nic nedělá, domnívá se, že si někdo nahoře jen užívá. Maggott ženu probodne a začne střílet, což Němce zmobilizuje. Jefferson jej pak zastřelí, protože přestal plnit plán a jeho chování se stalo nepředvídatelné. Němečtí důstojníci se s dámským doprovodem ukryjí v podzemním krytu, zatímco vojáci se pustí do boje s neúplným „tuctem špinavců“. Reisman s Wladislawem zamknou důstojnictvo v krytu, ostatní pak nahážou dolů neodjištěné granáty a nalijí benzín. Jefferson poté vhodí do ventilačních rour odjištěné granáty a utíká k vozidlu. Nedostane se k němu, je zastřelen. Reisman, Bowren, Wladislaw a Franko, poslední přeživší z celého přepadového týmu opouští zámek v německém polopásovém vozidle. Franko je zastřelen zezadu právě v momentě, kdy oslavuje přežití mise. Zpět do Anglie se tak vrátí pouze major Reisman, seržant Bowren a Joseph T. Wladislaw. Mise byla splněna.\nFilm byl nominován na 4 Oscary, přičemž zvítězil pouze v kategorii „nejlepší zvukové efekty“ (Best Sound Effects).\n\n\n\n"}
{"id": "114687", "url": "https://cs.wikipedia.org/wiki?curid=114687", "title": "Saskatchewan", "text": "Saskatchewan\n\nSaskatchewan (česky také Saskačevan) je kanadská provincie, prostřední ze tří kanadských prérijních provincií. Saskatchewan je ohraničen na západě Albertou, na severu Severozápadními teritorii, na východě Manitobou, a na jihu státy USA Montanou a Severní Dakotou. Má rozlohu 651 900 km² a zhruba milión obyvatel (988 980 k 1. dubnu 2006). K dubnu 2011 byla populace Saskatchewanu odhadována na 1 053 960 obyvatel. Místní usedlíci žijí převážně v jižní polovině provincie. Přes 250 000 obyvatel žije v největším městě provincie Saskatoonu, zatímco zhruba 210 000 v hlavním městě provincie Regině. Dalšími velkými městy jsou Prince Albert, Moose Jaw, Yorkton, Swift Current a North Battleford.\n\nSaskatchewan byl poprvé prozkoumáván Evropany v roce 1690 a obydlen roku 1774, před nimi již byl obýván různými domorodými skupinami. Kromě bělochů představují významnou etnickou skupinu indiáni (14,8 %): Métisové a První národy. Provincií se stal roku 1905. Současný premiér Saskatchewanu je Brad Wall a guvernérporučík Saskatchewanu je Gordon Barnhart. Hlavními hospodářskými odvětvími Saskatchewanu jsou zemědělství, těžba a energetika.\n\nJméno provincie se odvozuje od řeky Saskatchewan. Dříve byla řeka nazývána \"kisiskāciwani-sīpiy\" (\"bystře tekoucí řeka\") v jazyce Krí.\n\nPři pohledu z vesmíru vypadá Saskatchewan téměř jako čtyřúhelník. Díky velikosti území se na mapách zdají být úseky hranice stanovené rovnoběžkami (49. a 60. severní šířky) zakřiveny. Navíc je východní hranice částečně přihnutá a odkloněná od linie poledníku, jelikož prvními průzkumníky byla stanovena korekční linie ještě před usedlostním plánem (1880–1928).\nSpolečně s Albertou je Saskatchewan jednou ze dvou vnitrozemských provincií Kanady.\n\nPřevládající většina Saskatchewanského obyvatelstva obývá jižní třetinu provincie, jižně od 53. rovnoběžky.\n\nSaskatchewan je tvořen dvěma hlavními přírodními oblastmi: Kanadským štítem na severu a Vnitřními planinami na jihu. Severní Saskatchewan je pokryt většinou boreálním lesem až na písečné přesypy u jezera Athabaska, největší pohyblivé duny na světě severně od 58. rovnoběžky, přilehlé k jižnímu břehu jezera Athabaska. Jižní Saskatchewan obsahuje další areál plný dun známý jako \"\"Velké písečné kopce\"\" pokrývající přes 300 km. Cypřišové kopce, nacházející se v jihozápadním rohu Saskatchewanu a Killdeer Badlands (Grasslands National Park), jsou oblasti, které zůstaly během poslední doby ledové nezaledněny.\n\nNejvyšší bod provincie má nadmořskou výšku 1468 m a nachází se v Cypřišových kopcích. Je to bod s nejvyšší nadmořskou výškou mezi Skalistými horami a Québecem. Nejnižší bod se nachází na břehu jezera Athabaska ve výšce 213 m n. m. Provincie má čtrnáct hlavních odtokových oblastí různých řek a povodí vlévajících se do Arktického oceánu, Hudsonova zálivu a Mexického zálivu.\n\nSaskatchewan má větší počet slunečných hodin než jakákoliv jiná kanadská provincie. Tato provincie leží poměrně daleko od význačnějších vodních ploch a tento fakt, společně se zeměpisnou šířkou, určuje teplou variantu humidního kontinentálního klimatu (Köppnův typ \"Dfb\") ve střední, většině východní části a také v Cypřišových kopcích, od nichž se podnebí postupně vysušuje až semiaridnímu stepnímu klimatu (Köppnův typ \"BSk\") v jižní a jihozápadní části provincie. Severní části Saskatchewanu — zhruba od La Ronge na sever — má subarktické klima (Köppnův typ \"Dfc\"). Léta mohou být velmi horká, občas s teplotami přes 32 °C během dne. Vlhkost se snižuje od severu k jihozápadu. Teplé jižní větry vanou ze Spojených států amerických po většinu července a srpna, zatímco zimy mohou být mrazivé až do morku kostí, s nejvyššími teplotami nepřesahujícími –17 °C po celé týdny. Teplé větry chinook často vanou ze západu, přinášejíce období mírnějšího počasí. Roční srážkové průměry jdou od 300 do 450 milimetrů napříč provincií, s největšími objemy srážek v červnu, červenci a srpnu.\n\nHistoricky nejvyšší teploty naměřené v Kanadě jsou ze Saskatchewanu. Teploty zde dosáhly až 45 °C v Midale a v Yellow Grassu. Nejnižší vůbec kdy zaznamenaná teplota byla −56.7 °C v Prince Albertu, což je na sever od Saskatoonu.\n\nZákladní správní jednotkou v Saskatchewanu je obec (community), které se třídí podle typu správy na sdružené do místních rad (incorporated municipalities), nesdružené (unincorporated communities) a původní národy (First Nations). Místních rad je celkem 786. Zvláštní postavení má Severosaskatchewanská správní oblast (Northern Saskatchewan Administration District), pro jehož obce platí jiné definice než pro zbytek provincie.\n\nPro statistické účely se Saskatchewan dělí na 18 statistických dílů (census division). Jsou číslovány od jihovýchodu na severozápad. Níže jsou uvedena jejich čísla a příslušná nejlidnatější sídla.\n\nNa území této provincie se nacházejí výchozy geologického souvrství Frenchman, datovaného do období pozdní svrchní křídy (asi před 68 až 66 miliony let). Mezi nejzajímavější paleontologické objevy z těchto vrstev patří kosterní exemplář druhu \"Tyrannosaurus rex\" s přezdívkou \"Scotty\", objevený v srpnu roku 1991. Tento obří jedinec tyranosaura měřil na délku asi 13 metrů a podle odhadů vážil téměř 8900 kilogramů. Je tak jedním z největších dravých dinosaurů známých vědě.\n\n"}
{"id": "114689", "url": "https://cs.wikipedia.org/wiki?curid=114689", "title": "Urby Emanuelson", "text": "Urby Emanuelson\n\nUrby Vitorrio Diego Emanuelson (* 16. června 1986, Amsterdam, Nizozemsko) je nizozemský fotbalový obránce se surinamskými kořeny, momentálně působí v italském klubu Atalanta Bergamasca Calcio. Je schopen zastat i post levého záložníka. Emanuelson je dalším z hráčů, kteří pocházejí ze světově proslulé líhně talentů Ajaxu Amsterdam.\n\nJeho bratrancem je fotbalista Jean-Paul Boëtius.\n\nSvůj ligový debut měl v sezóně 2004/05 a byl i členem nizozemského týmu, který vyhrál v červnu 2006 fotbalové mistrovství světa do 21 let. Jeho výkony daly podnět i trenéru nizozemské seniorské reprezentace Marcu van Bastenovi, aby jej pozval do národního týmu pro kvalifikaci na EURO 2008.\n\nNa konci prosince 2006 získal ocenění nejtalentovanějšího hráče v Nizozemsku a byl zařazen i do nejlepší jedenáctky Eredivisie prestižním nizozemským časopisem \"Voetbal International\".\n\nV lednu 2011 přestoupil z AFC Ajax do AC Milán za 1,7 milionu eur, celková částka se díky doplatku po sezóně 2010/11 vyšplhala na 2,5 milionu eur. Jarní část ročníku 2012/13 strávil na hostování v anglickém klubu Fulham FC.\n\nV červenci 2014 přestoupil z AC Milán do římského AS Řím.\n\nÚdaje platné k: 01. 06. 2018\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nZúčastnil se Mistrovství Evropy hráčů do 21 let 2006 v Portugalsku, kde si Nizozemsko došlo do finále pro první titul v této věkové kategorii. V semifinále porazilo 3:2 po prodloužení Francii a ve finále 3:0 Ukrajinu.\nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále po výsledku 1:2 po prodloužení.\n\nV A-mužstvu Nizozemska debutoval 16. 8. 2006 v Dublinu v přátelském zápase proti domácímu týmu Irska (výhra 4:0).\n\n\n\n"}
{"id": "114692", "url": "https://cs.wikipedia.org/wiki?curid=114692", "title": "Kočka slaništní", "text": "Kočka slaništní\n\nKočka slaništní (\"Leopardus geoffroyi\") je jihoamerická malá kočkovitá šelma.\n\n\n\nKočka slaništní je velká asi jako kočka domácí. Samci jsou o něco větší než samice a velikost záleží také na poddruhu; největší kočky slaništní žijí v okolí Río Gallegos v Patagonii. Je štíhlá, lehce stavěná, má protáhlé tělo a nohy jsou stejně dlouhé jako ocas. Hlava je krátká a široká.\n\nSrst je černě skvrnitá, základní barva kolísá od okrové (severní poddruhy) přes zlatohnědou, rudohnědou až šedou nebo stříbrošedou barvu jižních poddruhů. Kresba je dobře zřetelná, symetrická, kulaté černé skvrny se slévají v pruhy, typicky tvoří „obojek“ kolem krku zvířete. Kresba na hlavě sestává z černých pruhů vedoucích z koutku oka a tlamy až k uším a několika rovnoběžným pruhům, které se táhnou z čela až na temeno hlavy. Ušní boltce jsou černé s bílou skvrnou, která slouží ke komunikaci s ostatními kočkami. Konec ocasu je kroužkovaný, špička pak černá. Srst jižněji žijících koček je poněkud delší a kresba méně zřetelná.\n\nSvětlejší zbarvení a nezřetelnou kresbu nalezneme také u poddruhu \"O. geoffroyi salinarum\", který žije v severní Argentině. Takové kočky se nazývají \"gato de las salinas\". V severní části areálu se můžeme setkat také s melanistickými, černými jedinci.\n\nAreál kočky slaništní sahá od oblasti Gran Chaco v Uruguayi a Paraguayi, Rio Grande v Brazílii a jižní Bolívie přes Chile a Argentinu až k Magellanově průlivu. Společně s pumou je to nejjižněji žijící kočkovitá šelma.\n\nKočka slaništní je přizpůsobivá a obývá rozmanitá prostředí, ale dává přednost hustým lesům nebo oblasti s nízkými stromy a křovinami, které jí poskytují úkryt. Typicky se vyhýbá tropickým deštným pralesům a nadmořským výškám nad 3000 m n. m. Její preference husté vegetace znamená, že může sdílet území s kočkou pampovou, která naopak vyhledává otevřenější krajinu. Oba druhy si proto nekonkurují.\n\nJe to samotářská šelma s převážně noční aktivitou. Žije skrytým způsobem života, je plachá a člověku se vyhýbá. Potravu hledají snad převážně na zemi, ale kočka slaništní také výborně šplhá. Ve větvích stromů snad loví ptáky, byla pozorována, jak spí na nižších větvích a na stromech se také páří.\n\nJejí oblíbenou kořistí jsou malí ptáci, ještěrky, hlodavci nebo hmyz. V některých místech loví také ryby, kočky slaništní velmi dobře plavou. Jídelníček si zpestřují také vejci.\n\nPáří se celoročně, březost trvá 62–72 dní. Dvě až tři koťata přicházejí na svět v dutině pod kořeny stromu, v doupěti pod keřem nebo i v malých jeskyních. Koťata otvírají oči po 8 dnech, v šesti týdnech věku už skvěle šplhají a v 8 měsících věku jsou již samostatná. Pohlavně dospívají poměrně pozdě, až ve 14 měsících.\n\nV 80. letech minulého století, po zapsání jaguára, ocelota a margaye do příloh CITES a omezení obchodu s jejich kožešinami, dramaticky stoupla poptávka po kožešinách kočky slaništní. Protože kočky slaništní jsou menší, k výrobě jednoho kabátu je potřeba 25 kůží. Vysoká poptávka vedla k tisícům ulovených koček - jen ve státě Paraguay bylo v roce 1981, kdy lov vrcholil, zastřeleno 72 000 koček slaništních (Caldwell, 1984). Zapsání kočky slaništní do přílohy II omezilo lov, ale pokles populace pokračoval; od roku 1992 je kočka v příloze I a obchod s jejími kožešinami je ilegální.\n\nI přes pokračující ilegální lov jsou kočky slaništní považovány za nejhojnější druh malé kočkovité šelmy v Jižní Americe. Je to možné, protože zvláštností kočky slaništní je malé teritorium obhajované jednou kočkou (cca 2,5 km² u samic, u samce asi 3× větší) a tím pádem mají velkou populační hustotu v porovnání s ostatními druhy koček. Přesné stavy ale nejsou známy.\n\nNa podzim 2019 byl tento druh chován ve dvaceti evropských zoo. V Česku byly v listopadu 2019 kočky slaništní chovány ve třech zoologických zahradách:\n\n\nV minulosti byl tento druh chován také v Zoo Dvůr Králové, Zoo Plzeň a do roku 2018 v Zoo Jihlava.\n\nKočky slaništní byly v Zoo Praha chovány v 60. a 70. letech 20. století. V červenci 2019 bylo po dlouhých letech přivezen další příslušník tohoto druhu: samec z německé Opel Zoo Kronberg. V roce 2020 by měla být dovezena samice ze zoologické zahrady v Kolíně nad Rýnem.\n\nK vidění je v jedné z venkovních voliér malých šelem při pavilonu šelem v dolní části zoo. \n\n"}
{"id": "114698", "url": "https://cs.wikipedia.org/wiki?curid=114698", "title": "Seznam železničních stanic v Praze", "text": "Seznam železničních stanic v Praze\n\nSeznam obsahuje železniční stanice a zastávky na území města Prahy.\n\n\nStanice a zastávky jsou uváděny ve směru z centra.\n\nNové spojení, dříve též Pražská spojovací dráha\nŽelezniční trať Praha – Česká Třebová, dříve Severní státní dráha, později Rakouská společnost státní dráhy\n\nZrušené:\n\nŽelezniční trať Praha–Turnov, bývalá Turnovsko-kralupsko-pražská dráha, později Česká severní dráha\n\nŽelezniční trať Praha – Ústí nad Labem – Děčín, bývalá Severní státní dráha, později Rakouská společnost státní dráhy\n\n\nZrušené:\n\nŽelezniční trať Praha–Rakovník, bývalá Buštěhradská dráha\n\nZrušené:\n\nPražský Semmering, odbočka Buštěhradské dráhy\n\nZrušené:\n\nŽelezniční trať Praha – Plzeň, bývalá Česká západní dráha (a část Pražské spojovací dráhy)\n\n\nZrušené:\n\nŽelezniční trať Praha – Rudná u Prahy – Beroun, bývalá Pražsko-duchcovská dráha (PDE)\n\nZrušené:\n\nTzv. Posázavský pacifik\n\n\nZrušené:\n\nVlečka z nádraží Braník k podolské cementárně existovala v letech 1848–1945, osobní dopravě sloužila v letech 1919–1922\n\nŽelezniční trať Praha – České Budějovice, bývalá Dráha císaře Františka Josefa\n\nŽelezniční trať Praha – Lysá nad Labem – Kolín, bývalá Rakouská severozápadní dráha (směr Nymburk)\n\n\nZrušený úsek:\n\n\"(Seznam nemusí být kompletní.)\"\n\n\n\n\n\n"}
{"id": "114699", "url": "https://cs.wikipedia.org/wiki?curid=114699", "title": "Rožmberská kniha", "text": "Rožmberská kniha\n\nRožmberská kniha je nejstarší právní kniha psaná česky, jedná se také o nejstarší česky psané prozaické dílo světského charakteru. Pochází z 1. pol. 14. století. Podnět k jejímu sepsání dal u zemského soudu Petr I. z Rožmberka, nejvyšší zemský sudí.\n\nKniha ukazuje schopnost češtiny být právním jazykem, je i dokladem tvůrčího právního myšlení. Jde o prakticky zaměřenou příručku určenou pro šlechtický zemský soud. Systematicky uspořádává obyčejové právo, obsahuje i dobovou úpravu. Neobsahuje pouze právní ustanovení, ale i rady, jak je využít v praxi. Je členěna do kapitol, které mj. popisují mezní fáze řízení u zemského soudu: pohánění, dokazování a rozhodování. Obsahuje tedy hlavně právo procesní, ale obsahuje i právo hmotné, a to jak šlechtické, tak městské. \n\nDalší zájemci si tuto příručku opisovali a doplňovali svými poznámkami a komentáři. Podle právního historika Václava Vaněčka se nám jen velice málo ustanovení dochovalo v původní podobě. \n\n"}
{"id": "114700", "url": "https://cs.wikipedia.org/wiki?curid=114700", "title": "Mauro Rosales", "text": "Mauro Rosales\n\nMauro Damian Rosales (* 24. února 1981 Villa María, Argentina) je argentinský fotbalista, který hraje za Seattle Sounders FC. Rosales byl jedním ze členů zlatého argentinského týmu z Olympijských her 2004 v Aténách.\n\nV Ajaxu nezačal dobře, proto se na jeho adresu vyrojila řada spekulací, že odchází do portugalského týmu FC Porto.\n\n\n"}
{"id": "114701", "url": "https://cs.wikipedia.org/wiki?curid=114701", "title": "Kuba (rozcestník)", "text": "Kuba (rozcestník)\n\nKuba má více významů:\n\n\n\n\n"}
{"id": "114709", "url": "https://cs.wikipedia.org/wiki?curid=114709", "title": "Daněk", "text": "Daněk\n\nSlovo daněk má více různých významů:\n\n\n"}
{"id": "114710", "url": "https://cs.wikipedia.org/wiki?curid=114710", "title": "Šiva", "text": "Šiva\n\nPodle moderních spekulací Šiva mohl existovat na území Indie ještě před tzv. příchodem Árjů, což mají dokazovat nalezené sošky tzv. „Protošivy“.\n\nŠivovými atributy jsou:\n\nNejčastěji bývá Šiva zobrazován jako meditující jógin. Sedí s překříženýma nohama a někdy jednou rukou posouvá kuličky na růženci (\"mále\"). Spojuje se v něm divokost přírody spolu s klidnou myslí. Šivovo spojení s divokou přírodou také vyjadřuje jedno z jeho jmen, \"Pašupati\" (Pán zvířat).\nVelice známou formou Šivy je \"Natarádža\", král tance. Šiva je zobrazován při ladném tanci, který má podle některých interpretací ničit svět. Jiné školy zase soudí, že Šivův tanec představuje celý projevený svět (jeho neustálé změny, vznikání a zanikání, atp.). Rozmanitost světa je způsobena zdáním, podle šivaistů je ve skutečnosti Šiva vším.\n\nDalším oblíbeným způsobem zobrazování Šivy je tzv. \"Šiva lingam\". V této podobě je Šiva zastoupen pouze symbolickým falem představujícím Šivovu plodivou sílu.\n\nTak jako Višnu má i Šiva velké množství příznivců (tzv. šivaisté), kteří ho považují za nejvyšší a nejmocnější božstvo. Jeho chrámy se nacházejí po celé Indii a není možné určit přesné geografické rozšíření jeho kultu (snad je o něco oblíbenější na jihu Indie).\n\nJe mu zasvěceno několik hor, z nichž nejznámější je asi Kailáš, kde údajně pobývá se svou rodinou. Také známá je jihoindická hora Arunáčala. Podle Linga Purány vznikla tak, že se Brahma a Višnu přeli o to, kdo je mocnější. Šiva jim nabídl, že jim bude soudcovat. Proměnil se v osu světa (\"axis mundi\") a řekl, že kdo první dospěje k jejímu konci, ten je mocnější. Ani Brahmá ani Višnu to nedokázali a poznali, že Šiva je nejmocnější. Tak ho alespoň požádali, aby tuto svou velikost nějak zpřístupnil i lidem a tak se Šiva jako osa světa změnil v horu Arunáčalu. (U šivaistů jsou mýty, kde Šiva poráží Brahmu i Višnua, poměrně časté.) Podle Rgvédy 7.40.5 však jeho moc pochází od Višnua.\n\nJeho syny, někdy též považovaní za jeho expanze, jsou Ganéša, Skanda a Hanumán. Jeho manželkou (šakti) je bohyně Párvatí, jako kosmická tvořivá energie Šivy někdy označovaná jako Mahádéví, jejíž hrozivou (\"ugra\") podobu představuje bohyně Kálí. Ta má i aspekt ochranitelský a mateřský - bývá pak zobrazována jako Durgá v kruhu svých dětí (Sarasvatí, Ganéša, Skanda).\n\n"}
{"id": "114711", "url": "https://cs.wikipedia.org/wiki?curid=114711", "title": "Virgilio Piñera", "text": "Virgilio Piñera\n\nVirgilio Piñera (4. srpna 1912, Cárdenas, Matanzas – 18. října 1979, Havana) byl kubánský spisovatel, dramatik, básník, povídkář a esejista.\n\nOd roku 1971 až do své smrti byl Piñera izolován komunistickým režimem. Byl znám svým radikální kritikou režimu a odlišnými názory od oficiálních, diktatura současně nevnímala pozitivně jeho neskrývanou homosexualitu. Slavný spisovatel Reinaldo Arenas, Piñerův přítel, vypráví o Piñerovi ve svých pamětech Než se setmí (Antes que anochezca).\n\n\n\n\n"}
{"id": "114725", "url": "https://cs.wikipedia.org/wiki?curid=114725", "title": "Halda", "text": "Halda\n\nHalda může být:\n"}
{"id": "114728", "url": "https://cs.wikipedia.org/wiki?curid=114728", "title": "Kvestor", "text": "Kvestor\n\nPojem kvestor se vztahuje k následujícím funkcím:\n\n"}
{"id": "114729", "url": "https://cs.wikipedia.org/wiki?curid=114729", "title": "Halda (datová struktura)", "text": "Halda (datová struktura)\n\nHalda je v informatice stromová datová struktura splňující tzv. \"vlastnost haldy\": pokud je \"B\" potomek \"A\", pak \"x(A)\" >= \"x(B)\". To znamená, že v kořenu stromu je vždy prvek s nejvyšším klíčem (klíč udává funkce \"x\"). Taková halda se pak někdy označuje jako \"max heap\" (\"heap\" je v angličtině halda), halda s reverzním pořadím prvků se analogicky nazývá \"min heap\". Díky této vlastnosti se haldy často používají na implementaci prioritní fronty. Efektivita operací s haldou je klíčová pro mnoho algoritmů.\n\n\nHaldu bychom mohli tedy definovat jako datovou strukturu splňující dvě základní podmínky:\n\n\nPrávě podle těchto podmínek se haldy rozdělují na d-regulární, Fibonacciho, Leftist a další (mohou se lišit jak lokální, tak strukturální podmínkou).\n\nJak již bylo naznačeno, rozlišujeme haldy Min-Heap a Max-Heap. \n\nPříklady Min-Heap a Max-Heap:\n\nMatematicky se u obou variant jedná pouze o rozdíl v jejich opačném pořadí prvků. Protože je definice vzestupně i sestupně libovolná, je pouze otázkou interpretace, zda se v konkrétní implementaci jedná o Min-Heap nebo o Max-Heap.\n\nČasto se stává, že halda má zobrazit podmínku v obou směrech. V tomto případě se jednoduše vytvoří haldy dvě a uspořádají se podle větší a menší relace. Taková struktura je pak označována jako \"Double heap\" nebo krátce \"Deap\".\n\nPři použití \"Double heaps\" je třeba dávat pozor na to, že ne každá implementace haldy si pro jednotlivé operace zachová svůj průběh. Například Fibonacciho haldy s konstantním amortizovaným průběhem podporují pouze decreaseKey pro snížení klíčů. Všeobecný changeKey pro změnu klíče, který je vyžadován v případě Double heap, potřebuje ale amortizovaně minimálně logaritmický čas.\n\nVariantou hald, které splňují podmínku haldy pouze částečně, nebo odchylně jsou tzv. Min-Max-Heap. Jedná se o Double heap, které díky odchylné formě podmínky haldy mohou udržovat data pouze v jednom stromu.\n\nExistuje mnoho druhů hald s rozdílným průběhem pro různé operace. Příklady hald:\n\n\nU Pairing, binární a binomiální haldy jde o složitosti v nejhorším případě. O amortizované složitosti u Fibonacciho a Leftist haldy. O(f) dává asymptotickou horní hranici a Θ(f) je asymptoticky přesná (až na multiplikativní konstantu) složitost.\nV tabulce předpokládáme použití Min Heap.\n\nHalda má široké spektrum využití a patří mezi oblíbené datové struktury pro mnoho aplikací.\n\n\nStandard Template Library jazyka C++ poskytuje algoritmy make_heap, push_heap a pop_heap pro binární haldy, které pracují na iterátorech s náhodným přístupem.\n\nZajímavé je, že binární haldy mohou být implementovány jednoduše pomocí pole.\n\nPrvní nebo poslední prvek bude obsahovat kořen. Následující dva prvky pole obsahují jeho potomky. Následující čtyři obsahují další čtyři potomky předchozích dvou potomků, atd. A tak potomci uzlu na pozici n budou na pozici 2n a 2n+1 v polích indexovaných od jedničky nebo 2n+1 a 2n+2 v polích indexovaných od nuly. Vyvažování haldy je prováděno záměnou prvků, které nejsou umístěny ve správném pořadí. Tak, jako můžeme sestavit haldu z pole bez využití další paměti (například pro uzly), heapsort může být také použít pro třídění pole na místě.\nDalší výhoda haldy v některých aplikacích je, že sestavení hald může být prováděno v lineárním čase použitím Tarjanova algoritmu.\n\n"}
{"id": "114732", "url": "https://cs.wikipedia.org/wiki?curid=114732", "title": "Klaas-Jan Huntelaar", "text": "Klaas-Jan Huntelaar\n\nDirk Jan Klaas Huntelaar (*12. srpna 1983 Drempt, Nizozemsko) je nizozemský fotbalový útočník a reprezentant působící v nizozemském klubu AFC Ajax.\n\nV roce 2006 přestoupil z Heerenveenu do Ajaxu za devět milionů liber. A připojil se tak k dalším vycházejícím hvězdám fotbalu Sneijderovi nebo Heitingovi, kterým se také předpovídala velká fotbalová budoucnost.\n\nVýborné období zažil, když nastoupil v sezóně 2005/06 do semifinále nizozemského fotbalového poháru proti Rodě Kerkrade a vstřelil rozhodující gól k postupu. Ve finále proti PSV jeho dva góly pomohly k celkovému vítězství 2:1, zařídil tak zisk v pořadí šestnácté trofeje v této soutěži pro Ajax. V sezóně 2005/06 nastřílel v holandské Eredivisii 33 gólů a stal se tak nejlepším střelcem nizozemské nejvyšší soutěže. Stejný úspěch se stejným počtem gólů si zopakoval v sezóně 2007/08.\nHuntelaar se stal také prvním hráčem, který skóroval na nově postaveném stadionu Arsenalu Emirates Stadionu. Gól vstřelil v rozlučkovém zápase Dennise Bergkampa 22. července 2006.\n\nNovou sezónu 2006/07 začal fantasticky. 23. prosince 2006 získal ocenění pro nejlepšího nizozemského hráče za rok 2006. Huntelaar byl zařazen i mezi nejlepších jedenáctku hráčů za rok 2006 působících v nizozemské lize. Anketu každoročně pořádá nizozemský časopis \"Voetbal International\".\n\nS 5 vstřelenými brankami ze tří zápasů se stal druhým nejlepším střelcem DFB-Pokalu ročníku 2011/12 (za vítězným Robertem Lewandowským z Borussie Dortmund). Ve stejném ročníku se stal s 29 góly nejlepším střelcem německé Bundesligy.\n\nHuntelaar nebyl vybrán do užší nominace trenéra nizozemské reprezentace Marca van Bastena pro Mistrovství světa 2006, ačkoli jeho výsledky byly vynikající. Van Basten to opodstatnil tím, že Huntelaar nebyl zkušeným hráčem, a že by se lépe uplatnil na blížícím se Mistrovství Evropy hráčů do 21 let 2006 v Portugalsku. Tam také Klaas Jan dokázal pomoci nizozemskému juniorskému týmu ke zlatým medailím. Trefil se v základní skupině proti Dánsku (remíza 1:1), v semifinále dal gól Francii, čímž přispěl k vítězství 3:2 po prodloužení. Ve finále vstřelil dva góly Ukrajině, Nizozemsko zvítězilo 3:0 a získalo svůj první titul v této věkové kategorii. Huntelaar byl se čtyřmi góly nejlepším nizozemským střelcem na turnaji a zároveň nejlepším kanonýrem celého šampionátu.\n\nSvůj reprezentační debut v nizozemském A-mužstvu absolvoval 16. srpna 2006 proti domácímu Irsku, kde vstřelil dva góly a Nizozemsko vyhrálo 4:0.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Huntelaar odehrál všechny tři zápasy, proti Dánsku a Německu nastoupil jako střídající hráč do druhého poločasu, střetnutí s Portugalskem odehrál celé.\n\nTrenér Louis van Gaal jej vzal na Mistrovství světa 2014 v Brazílii. V základní skupině B, z níž vyšli Nizozemci z prvního místa s plným počtem bodů, nehrál. Nastoupil až v osmifinále proti Mexiku, střídal na hřišti Robina van Persie. V zápase proměnil důležitý pokutový kop v nastaveném čase, který znamenal konečné vítězství 2:1. Nizozemci se dostali do boje o třetí místo proti Brazílii, vyhráli 3:0 a získali bronzové medaile. Na turnaji plnil většinou roli náhradníka.\n\nDne 9. dubna 2009 se stal Klaas poprvé otcem. Jeho manželka Maddy mu porodila syna, který se jmenuje Seb. 20. července 2011 se mu narodil druhý syn Alex.\n\n\n\n\n"}
{"id": "114733", "url": "https://cs.wikipedia.org/wiki?curid=114733", "title": "Bogotá", "text": "Bogotá\n\nBogotá je hlavním a největším městem Kolumbie. Má přibližně 8 000 000 obyvatel (údaj z roku 2014) a je tak 5. nejlidnatějším městem Ameriky. Město se nachází v pohoří And (rozkládají se a tvoří východní hranici města) ve výšce zhruba 2 600 m n. m. V 90. letech bylo známo vysokou mírou zločinnosti, avšak díky investicím do bezpečnosti se situace zlepšila. Jeho centrum tvoří jak historické budovy, tak i moderní kancelářské mrakodrapy a významné mnohaproudové silnice s estakádami.\n\nMěstem protékají čtyři řeky: Juan Amarillo, Salittre, Fucha a Tunjuelito. Bogotá leží v Bogotské savaně, která na západě sousedí s Východními Kordillerami, součástí And.\n\n\n"}
{"id": "114734", "url": "https://cs.wikipedia.org/wiki?curid=114734", "title": "Seznam sídel okresu Plzeň-sever", "text": "Seznam sídel okresu Plzeň-sever\n\nAbecední seznam sídel v okrese Plzeň-sever:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "114735", "url": "https://cs.wikipedia.org/wiki?curid=114735", "title": "Libuše (kněžna)", "text": "Libuše (kněžna)\n\nLibuše (lat. \"Lubossa\") je jedna z dcer vojvody Kroka, mytická česká kněžna a manželka Přemysla Oráče, pramáti dynastie Přemyslovců. Proslula také jako věštkyně a předpověděla slávu města Prahy, které založila. Její příběh je znám v různém podání, především z \"Kosmovy kroniky\" z počátku dvanáctého století a z Jiráskových \"Starých pověstí českých\".\n\nStejně jako její otec Krok, tak i Libuše soudila sváry a spory mezi lidmi spravedlivě. Jednou soudila dva sousedy, starosty rodů. Starší bral pole a meze mladšímu. Libuše je rozsoudila ve prospěch mladšího, tomu se děla křivda. Starší muž se rozzlobil, odsoudil vládu ženy a chtěl, aby je soudil muž. Libuše se podvolila a řekla vladykům, kde najdou svého nového knížete a že se jmenuje Přemysl. Knížecí pár pak měl, podle velmi pozdní tradice, tři syny: Nezamysla, Radobýla a Lidomíra.\n\nKdyž na Libuši sestoupil věštecký duch, předpovídala lidu budoucnost. Jednou tak předpověděla slávu velikému městu. Popsala jim, kde a za jakých okolností mají hledat to místo a tam postavit hrad. Ten pak na její radu nazvali Praha. Jindy na požádání lidem radila, kde mají hledat ložiska kovů, kterých se v zemi nedostávalo. Viděla v budoucnu mnoho válek a strádání lidu, proto potopila ve Vltavě zlatou kolébku svého syna. Až se kolébka vynoří, nastanou lepší časy.\n\nLéty Libušiny sestry Kazi a Teta zestárly. První zemřela Kazi, po ní Teta, Libuše poslední. Před svou smrtí dala naposledy svolat starosty a vojvody, aby k nim promluvila. Chtěla, aby poslouchali Přemysla a vždy drželi při sobě. Pak zemřela.\n\nKdyž Libuše zemřela, dívky z její družiny poznaly, že už nemají takovou vážnost, jako měly kdysi. Tak začaly bojovat proti mužům. Vše vedla Vlasta. Dívek a žen přibývalo. Postavily si hrad Děvín. Tam se zabydlely a odtud podnikaly výpady proti mužům. Muži se jim zpočátku vysmívali, až umučení Ctirada je vyburcovalo. Strhla se rozhodující bitva. Vlasta se dostala rychle dopředu mezi muže, ale ostatní dívky jí nestačily. Vlasta padla a pak i všechny ostatní ženy. Hrad Děvín byl spálen a rozmetán a Přemysl zase vládl bez ženy.\n\nPoprvé je postava Libuše zachycena ještě jako bezejmenná panna hadačka (lat. „phitonissa virgo“) v \"Kristiánově legendě\" z konce 10. století. Podle tzv. Kristiána Češi podle její rady založili Prahu a zvolili si knížetem oráče jménem Přemysl, za kterého se provdala. \n\nVladimír Karbusický hledal předlohu pro Kosmovu Libuši v Matyldě Toskánské. \n\n\n\n"}
{"id": "114736", "url": "https://cs.wikipedia.org/wiki?curid=114736", "title": "Windows Mobile", "text": "Windows Mobile\n\nWindows Mobile je operační systém firmy Microsoft, který je založen na Windows CE. Je určen pro mobilní zařízení (PDA, smartphony a zařízení portable media center). Používá vzhled odvozený od klasických Microsoft Windows a malou podmnožinu jejich Win32 API, avšak obsahuje zcela jiné hybridní jádro. Nástupcem systému Windows Mobile je systém Windows Phone.\n\nWindows Mobile má ve většině verzí tyto rysy:\n\nWindows Mobile byl založen na Windows CE jádru a poprvé se objevil jako Pocket PC 2000 operační systém. Byl dodáván s rozsáhlou sadou základních aplikací vyvinutých pomocí Microsoft Windows API, a je navržen tak, aby vlastnosti a vzhled byly poněkud podobné desktopové verze Windows.\n\nPocket PC 2002, původně pod kódovým označením \"Merlin\", byl vydán v říjnu 2001. Stejně jako Pocket PC 2000, byl poháněn Windows CE 3.0. Ačkoli je zaměřen především pro rozlišení 240 × 320, Pocket PC zařízení a Pocket PC 2002 byl také použit pro mobilní telefony Pocket PC, a poprvé, Smartphone. Pocket PC 2002 Smartphones byly hlavně na GSM zařízení. Esteticky byl Pocket PC 2002 měl být podobný v designu k tehdejší nově vydané Windows XP. Nově přidané nebo aktualizované programy patří Program Windows Media Player 8 se streaming schopností, MSN Messenger a Microsoft Reader 2, a správa digitálních práv podpory. Aktualizace na přibaleným verze sady Office Mobile patří kontrola pravopisu a počítání slov nástroj v Pocket Word a zlepšení Pocket Outlook.\n\nTřetí verze s názvem \"Windows Mobile 2003\" byla uvolněna 23. června 2003. Dělila se na čtyři edice: „Windows Mobile 2003 for Pocket PC Premium Edition“, „Windows Mobile 2003 for Pocket PC Professional Edition“, „Windows Mobile 2003 for Smartphone“ a „Windows Mobile 2003 for Pocket PC Phone Edition“.\n\nWindows Mobile 2003 for Pocket PC Phone Edition je verze pro Pocket PC s telefonním modulem (například HTC Himalaya, distribuováno v mnoha zemích jako Qtek, XDA, MDA nebo VPA).\n\nWindows Mobile 2003 for Smartphone je určeno pro zařízení s telefonním modulem, bez dotykového displeje.\n\nWindows Mobile 2003 je založeno na Windows CE 4.20.\n\nVerze \"Windows Mobile 2003 Second Edition\", známá také jako \"Windows Mobile 2003 SE\", byla uvolněna 24. března 2004 a jako první byla použita na Dell Axim x30. Zahrnuje například tato vylepšení:\n\n\"Windows Mobile 5.0\", dříve známý pod kódovým označením \"Magneto\", byl představen 9. května, 2005 na Mobile and Embedded Developers Conference 2005 (MEDC) v Las Vegas. Systém pohání Windows CE 5.0 a používá .NET Compact Framework 1.0 SP2. První zařízení s Windows Mobile 5.0 byl Dell Axim x51.\n\nNové vlastnosti:\n\nWindows Mobile 6, známý dříve pod kódovým označením \"Crossbow\", je nejnovější verze tohoto mobilního operačního systému, která byla představena 12. února 2007 na 3GSM World Congress 2007. Existují celkem tři verze systému: \"Windows Mobile 6 Standard\" pro smartphony, \"Windows Mobile 6 Professional\" pro PDA s integrovaným telefonem (Pocket PC Phone Edition) a \"Windows Mobile 6 Classic\" pro PDA bez telefonního modulu.\n\nWindows Mobile 6 je úzce propojen s Windows Live and Exchange 2007. Windows Mobile 6 Standard poprvé nabídl Orange SPV E650, zatímco Windows Mobile 6 Professional se nejdříve stal součástí O2 Xda Terra.\n\nPřehled nových vlastností Windows Mobile 6:\n\nWindows Mobile 6.1 byly představeny 1. dubna 2008. Jsou určena pro zařízení, která jsou vybavena dotykovým displejem (typicky smartphone). Její hlavní předností by mělo být upravené rozhraní, které usnadní celkové ovládání mobilu.\n\n6. října 2009 Microsoft představil \"Windows Mobile 6.5\", nový název Windows phone pro mobilní telefony s Windows Mobile. Nové služby jsou My Phone a obchod s aplikacemi Marketplace. Systém přináší upravený vzhled, který je lépe přizpůsobený pro ovládání prsty. Microsoft na 15. června 2011 naplánoval konec služeb MyPhone a Marketplace. Od 6. října 2011 již nebude možné si stáhnout zálohovaná data, data budou přemístěna na SkyDrive.\n\nWindows Mobile 6.5.1 byl neoficiálně portován na několik zařízení Windows Phone.\n\nWindows Mobile 6.5.3 znovu přináší více přátelské rozhraní pro prsty a také novou sadu Office Mobile 2010.\n\nPoslední build Windows Mobile a také verze 6, která se na mobilních telefonech držela asi 3 a půl roku přináší už jen nepatrné změny.\n\n"}
{"id": "114740", "url": "https://cs.wikipedia.org/wiki?curid=114740", "title": "Pět pilířů islámu", "text": "Pět pilířů islámu\n\nPět pilířů islámu, někdy též pět sloupů víry, tvoří základ náboženské praxe každého muslima. Jsou to\nTěchto pět pilířů je nezbytných zejména pro sunnity.\n\nŠaháda je základní islámské krédo. Muslimové shrnují své vyznání větou: \"„Není boha kromě Boha; Mohamed je Posel Boží.“\" (arabská výslovnost „Lá illáhu ilá `lláh, Muhammadu `r-rasúlu `lláh“). První část vyznání vyjadřuje přísný islámský monoteismus, druhá část vysvětluje, že právě Mohamed je zprostředkovatelem správného vztahu k jedinému Bohu.\n\nSlovo \"šaháda\" znamená \"svěděctví\". Pokud někdo pronese tuto formuli arabsky s vážným úmyslem před kvalifikovanými svědky, stává se muslimem.\n\nMuslim je zavázán k pěti každodenním kultickým modlitbám, a to v poledne, odpoledne, za soumraku, v noci a za úsvitu. Navíc ještě může praktikovat volné osobní modlitby (dú'á) v libovolném počtu. Před touto modlitbou je povinnost očistit ruce. Muslim vykonává tyto modlitby směrem k Mekce, forma jejich konání je přesně předepsána. Ve městech s převažujícím muslimským obyvatelstvem zpravidla vyzývá k modlitbám muezzin.\n\nZvláštní místo mezi modlitbami zaujímá páteční polední modlitba, k níž se místní muslimská obec shromažďuje v mešitě jako k hlavní bohoslužbě.\n\nMuslim je povinen platit určitý podíl z některých komodit, které vlastní nebo získává (podle druhu se jedná o desátek, dvacátek nebo čtyřicátek) na dobročinné účely.\n\nV měsíci ramadánu má muslim dodržovat půst od vší stravy, nápojů, pochutin a pohlavního styku vždy od svítání do soumraku.\n\nMuslim, jemuž to zdravotní stav a hospodářská situace dovolují, je povinen se aspoň jednou za život zúčastnit poutě do Mekky.\n\nPrůběh poutě má svou tradiční formu, složenou z řady úkonů. Muslim, který pouť nastupuje, si obléká prosté poutnické roucho, které vyjadřuje rovnost všech muslimů před Bohem. Základními prvky poutě jsou sedmeré obejití svatyně Ka'by, sedmerá cesta mezi vrchy Safá a Marwa, odpolední prodlévání na planině Arafát východně od Mekky a závěrečná slavnost Íd al-adhá, který se skládá z modliteb a výměny darů mezi muslimy.\n\n\n"}
{"id": "114743", "url": "https://cs.wikipedia.org/wiki?curid=114743", "title": "General Electric J47", "text": "General Electric J47\n\nGeneral Electric J47 byl americký proudový motor, vyvinutý z motoru J35. J47 byl první proudový motor s axiálním kompresorem použitý komerčně ve Spojených státech. Poprvé byl použit roku 1948 a do roku 1956 se ho vyrobilo víc než 30 000 ks. Ve vojenském letectvu sloužil do roku 1978. Poháněl např. bombardér B-47E.\n\n\n\n\n"}
{"id": "114749", "url": "https://cs.wikipedia.org/wiki?curid=114749", "title": "Čú šógi", "text": "Čú šógi\n\nČú šógi (střední šógi) nebo také Chu Shogi (japonsky: 中将棋) jsou větší variantou japonské šachové hry šógi, které je velmi podobná v pravidlech i způsobu hry. Historie této hry pravděpodobně začíná někdy počátkem 14. století kdy byla odvozena z větší varianty dai šógi (velké šógi). V dnešním Japonsku se tato hra již nehraje tolik, jako tomu bylo např. na počátku 20. století - především v Kjótu, nicméně získala si určitou oblibu v západních zemích, kde se organizují početné skupiny hráčů.\n\nPravidla jsou podobná jako v šógi. Každý hráč má sestavu 46 klínových kamenů, které jsou rozlišeny do 21 druhů. Kameny jsou nepatrně odlišné velikostí. Nepřátelské kameny se na hrací desce liší jen orientací, ne barvou ani jiným označením. Hraje se na desce o rozměrech 12x12 čtverců.\n\n\n"}
{"id": "114751", "url": "https://cs.wikipedia.org/wiki?curid=114751", "title": "Nový Brunšvik", "text": "Nový Brunšvik\n\nNový Brunšvik ( , ) je jedna z Pobřežních provincií Kanady. Má něco málo přes tři čtvrtě miliónu obyvatel a rozlohu 72 908 km². Hlavní město je Fredericton, největší Saint John. Drtivou většinu obyvatel tvoří běloši, Indiáni pak zahrnují 3,31 % populace. Je zde silné zastoupení francouzsky mluvících obyvatel (33%). Nejsilnější náboženskou skupinou je římskokatolická církev (53,4 %), která má suverénní postavení zejména mezi obyvateli s irskými a francouzskými (francouzsky mluvícími) předky. K protestantům (sjednocená církev Kanady, baptisté a anglikánská církev) se řadí 35,7 % obyvatel, bez vyznání je 8,7 % obyvatel.\n"}
{"id": "114757", "url": "https://cs.wikipedia.org/wiki?curid=114757", "title": "Svatá Veronika", "text": "Svatá Veronika\n\nSvatá Veronika je postava, která podle legendy podala Ježíši Nazaretskému při jeho cestě s křížem na popraviště šátek, aby si otřel tvář. Tato relikvie, tzv. \"Veroničina rouška\" proto prý uchovává pravý obraz (\"veraikon\") Ježíšovy tváře. Podle církevního kalendáře je svátek sv. Veroniky 4. února.\n\nJméno Veronika je latinizovaná verze řeckého jména \"Bereniké\" (Berenika), které se vyskytuje v pobiblické křesťanské tradici. Teprve ve středověku, kdy se samotná Veroničina rouška označovala jako \"veronica\", začal být původ jména odvozován od sousloví \"vera icon\", pravý obraz (Kristovy tváře).\n\nPodle legendy Veronika cestou na Golgotu podala Ježíši roušku (\"sudarium\", potní šátek), aby si otřel tvář. Kristův obraz se tak zázračně otiskl do roušky, kterou pak sv. Veronika v Římě předala Klementu Římskému. Ve středověku se scéna s Veronikou stala součástí pašijového příběhu a šestým zastavením křížové cesty.\n\nO tomto příběhu není žádná zmínka v kanonickém Novém zákoně, poprvé je zaznamenána v latinské verzi apokryfních \"Akt Pilátových\" ze 4. století. Klement Římský byl podle křesťanské tradice papežem Klementem I. v letech 91 až 97.\n\nRouška považovaná za pravou nebo věrnou kopii originálu je uchovávána jako vzácná relikvie na různých místech, zejména v bazilice sv. Petra ve Vatikánu, dále pak v Hofburgu ve Vídni a v Alicante a Jaénu ve Španělsku. Veroničina rouška je také známa z vyobrazení svaté Veroniky. Dalšími podobnými relikviemi s otiskem údajné pravé podoby Krista jsou zejména mandylion, rouška z Ovieda a turínské plátno.\n\nJako svatá Veronika se také označuje anonymní žena trpící chronickým krvácením, která se podle synoptických evangelií zázračně uzdravila, jakmile se dotkla roucha Kristova. Podle údaje Eusebia z Kaisareie pocházela tato žena z Kaisareie Filipovy a nazývá se proto sv. Veronikou z Caesareje Filipské. Tato Veronika má svátek 12. července.\n\nDalší svaté či blahoslavené toho jména:\n\n"}
{"id": "114759", "url": "https://cs.wikipedia.org/wiki?curid=114759", "title": "Violka obojetná", "text": "Violka obojetná\n\nViolka obojetná neboli violka obojaká (\"Viola ambigua\") je vytrvalá bylina dorůstající výšky asi 5-10 cm. Lodyha se nevytváří, listy jsou jen v přízemní růžici. Oddenek je silný, často vícehlavý, ale výběžky se nevytváří. Od jiných podobných violek se liší tvarem čepele listů, která je skoro 2x delší než široká, tedy poměrně úzká a je jen mělce srdčitá (ostatní podobné violky mají listy širší a hlouběji srdčité). Charakteristické je, že čepel listů krátce sbíhá na řapík. Řapíky jsou listů hustě, krátce šikmo nazpět odstále chlupaté. Na bázi listů jsou palisty, které jsou třásnitě zubaté a zuby jsou brvité, ale někdy jsou zcela bez třásní. Na květní stopce je 1 pár listénců, který se nachází zhruba v polovině délky květní stopky. Kvete v březnu až dubnu, květy jsou sytě fialové a silně vonné.\n\n\nDruh roste ve střední Evropě: Maďarsko, Rakousko, Česká republika, Slovensko, dále v JV Evropě a v oblasti Černého moře až po Arménii. V rámci České republiky se jedná o druh velmi teplomilný. V Čechách roste velmi vzácně v Českém středohoří, trochu hojnější je v nejteplejších částech jižní Moravy. Roste na výslunných suchých stráních, zpravidla nezalesněných.\n\nViolka obojaká patří k silně ohroženým druhům, kategorie: C2\n\n\n\n \n"}
{"id": "114764", "url": "https://cs.wikipedia.org/wiki?curid=114764", "title": "Fialka", "text": "Fialka\n\nFialka může být:\n\n\nviz Fialka (příjmení)\n\n\n\n"}
{"id": "114765", "url": "https://cs.wikipedia.org/wiki?curid=114765", "title": "Maceška", "text": "Maceška\n\nVýraz maceška může znamenat:\n\n\n"}
{"id": "114771", "url": "https://cs.wikipedia.org/wiki?curid=114771", "title": "Eduardo Galeano", "text": "Eduardo Galeano\n\nEduardo Germán Hughes Galeano (3. září 1940 Montevideo – 13. dubna 2015 tamtéž) byl uruguayský novinář a spisovatel, jehož knihy byly přeloženy do řady jazyků.\n\nByl synem otce Eduarda Hughese Roosena a jeho ženy Licie Ester Galeano Muñoz. Po vojenském puči v Uruguayi v roce 1973 byl Galeano uvězněn a později byl donucen opustit zemi. Usadil se v Argentině, kde založil časopis o kultuře nazvaný \"Crisis\".\n\nPo krvavém vojenském puči v Argentině v roce 1976 musel znovu uprchnout, tentokrát do Španělska, kde napsal svou známou trilogii \"Memoria del fuego\". V roce 1985 se vrátil do Montevidea, kde žil až do smrti.\n\nJeho nejznámějším dílem se stala levicově orientovaná esejistická kniha \"Otevřené žíly Latinské Ameriky\" (šp. Las venas abiertas de América Latina), poprvé vydaná roku 1971, kterou v roce 2009 na summitu amerických států předal osobně americkému prezidentu Barackovi Obamovi venezuelský prezident Hugo Chávez.\n\n\n"}
{"id": "114777", "url": "https://cs.wikipedia.org/wiki?curid=114777", "title": "Siemomysł", "text": "Siemomysł\n\nSiemomysł byl třetím polským knížetem. Údajně byl otcem prvního historicky doloženého polského knížete, Měška I.. Po Siemomysłovi jeho syn zdědil Velkopolsko, jehož území pak Měšek I. dále rozšířil. Udržoval přátelské vztahy s českým knížetem, jeho matka byla neznámá dcera Svatopluka Velkomoravského, otec Lestek. Je popisován jako schopný vládce.\n\nS manželkou Gorkou, zřejmě dcerou Vladislava Lašského, měl mnoho dětí, známí jsou ale jen tři synové:\n"}
{"id": "114779", "url": "https://cs.wikipedia.org/wiki?curid=114779", "title": "Amateur Achievement Award", "text": "Amateur Achievement Award\n\nAmateur Achievement Award je jedno z devíti ocenění udělovaných každoročně Pacifickou astronomickou společností lidem, kteří dokázali významně přispět astronomii a přitom nejsou profesionálními astronomy. Cena je udělována od roku 1979 a její prestiž je z velké části založena na faktu, že ocenění bývají vybíráni mezi astronomickými amatéry z celého světa.\n\nLaureáti obdrží na každoročním slavnostním banketu plaketu a finanční odměnu ve výši 500 amerických dolarů. Kandidáty na ocenění může nominovat kdokoli z astronomické komunity (s výjimkou samotných nominovaných a jejich rodinných příslušníků) a k nominaci ještě musí být přiložena další doporučení. Nominace musí být doručeny Pacifické astronomické společnosti vždy do 15. prosince daného nominačního roku a zůstávají v platnosti po dobu dalších tří let. Vítěze vybírá tzv. \"Awards Committee\", tj. výbor pro udělování ceny, jmenovaný správní radou společnosti. Důvodem udělení ceny mohou být výjimečné pozorovatelské úspěchy amatérských astronomů nebo příspěvky ke zdokonalení pozorovatelské techniky. Výbor má právo ocenění neudělit nikomu z nominovaných, pokud nepovažuje jejich příspěvky astronomii za dostatečně výjimečné, což se již také několikrát stalo.\n"}
{"id": "114780", "url": "https://cs.wikipedia.org/wiki?curid=114780", "title": "Starověký Orient", "text": "Starověký Orient\n\nPojem Starověký Orient nebo také Starověký Přední východ označuje starověké civilizace Přední Asie (Sýrie, Palestina, Fénicie, Malá Asie), Mezopotámie a Íránské vysočiny (někdy je mezi ně řazen rovněž starověký Egypt a Arábie) v období od konce pravěku ve 4. tisíciletí př. n. l. do vpádu Arabů v první polovině 7. století. Dějiny starověkého Orientu jsou součástí historie starověku.\n\nPrvní zemědělci se v oblasti Předního východu, klimaticky příznivého území mezi Středozemním mořem, Perským zálivem a pouštěmi Arábie, usadili někdy v 8. a 9. tisíciletí př. n. l. Kolem roku 7700 př. n. l. se začaly utvářet první usedlé agrární společnosti. Vznikla zde nejstarší známá města světa jako například Jericho (8000 př. n. l.) a Çatal Hüyük (7000 př. n. l.).\n\nPůvod Sumerů je nejasný. Jazykovědci se domnívají, že sumerština je příbuzným jazykem mongolštiny, turečtiny nebo maďarštiny a shodují se v tom, že Sumerové museli do oblasti Meziříčí přijít z východu. Sumerové zúrodňovali svoji zem promyšleným systémem zavlažovacích kanálů, jejichž výstavba a organizace byla řízena kněžími. Kněží představovali vládnoucí vrstvu sumerské společnosti, zároveň spravovali i chrám, který byl hospodářským centrem obce. Podle toho je tento způsob uspořádání společnosti nazýván chrámovým hospodářstvím.\n\nKoncem 4. tisíciletí př. n. l. vznikla první velká města, která ke svému rozvoji vyžadovala ještě efektivnější zavlažování. Města stále více bohatla a rozvojem řemesel a obchodu získávala na významu. Tato prvotní sídla si zachovávala svoji nezávislost, neboť v této době ještě nedošlo ke vzniku velkých říší. Vzrůstající požadavky na organizaci chrámového hospodářství podnítily prudký rozvoj písma. Kolem roku 2700 př. n. l. bylo dovedeno k dokonalosti klínové písmo. Písmo sloužilo nejprve pouze k zápisům do účetních knih. Dalšími objevy majícími rozhodující význam pro rozkvět Sumeru byly vynálezy kola a hrnčířského kruhu. Nejvýznamnějším městem této doby byl Uruk, město mýtického krále Gilgameše. Epos o tomto bájném hrdinovi je pokládán za první literární dokument v dějinách lidstva.\n\nPo roce 3000 př. n. l. začali nomádi ze severu podnikat nájezdy na jih do Mezopotámie. Sumerské královské listy, které informují rovněž o biblické potopě světa, dokládají tyto vpády hojným výskytem semitských jmen. Historikové označují tuto dobu za tzv. archaické období, které skončilo teprve ve 23. století př. n. l. V této epoše došlo k oddělení světské a duchovní moci. Tehdejší králové Sumeru si nechali stavět honosné paláce a obrovské hrobky, do nichž se nechávali pohřbívat i se svou družinou. Mnoho těchto hrobů se vyskytovalo poblíž města Ur.\n\nVzestupem akkadského krále Sargona skončila archaická doba. Sargon I. sjednotil mezopotámské městské státy, čímž vytvořil první říši v Přední Asii. Pod jeho vládou se nenacházelo jen území Mezopotámie, k jeho říši také patřily části Sýrie, Íránu a Malé Asie. Centrem tohoto státu a Sargonovou rezidencí bylo město Akkad. Akkadština zcela vytlačila dosud dominující sumerštinu.\n\nSargonovy výboje přispěly ke zvýšení vzájemných kontaktů mezi podrobenými národy a kmeny. Přístup k Perskému zálivu nechal vzniknout kvetoucímu obchodu se vzdálenými zeměmi jako Indie či Arábie. Kulturní život v Sargonově říši byl pod značným vlivem Egypťanů. To dokazuje jak tehdejší mezopotámský způsob malby obrazů, tak znázorňování panovníka jako boha resp. božího zástupce.\n\nAkkadská vláda však neměla dlouhého trvání. Četná povstání a vpády horských kmenů (Gutejci) ze severu ukončily již krátce po Sargonově smrti epochu akkadské nadvlády (akkadská říše trvala zhruba od roku 2235 př. n. l. až do roku 2094 př. n. l.). Tato první velká civilizace zůstala ale v myslích lidí nadále živá. Ještě Asyřané vzpomínali na Sargona I. a na akkadskou říši.\n\nPo zhruba sto letech byli Gutejci vytlačeni a sumerské městské státy tak mohly obnovit svoji někdejší moc. Město Ur se opět stalo kulturním centrem Mezopotámie. Nejslavnější tzv. třetí urská dynastie vládla v letech 2047-1939 př. n. l. Tato doba se vyznačovala pevnou státní správou a především kodifikací právního řádu (zákoník Urnammu). Tím skončilo sumerské období v dějinách Mezopotámie. Moc měst vzala za své v důsledku vpádu dalšího nomádského kmene – Amorejců.\n\nKdy bylo založeno město Babylon zůstává dosud neznámé. Teprve za krále Chammurapiho (* 1728 př. n. l., † 1686 př. n. l.) se tomuto městu podařilo dostat do centra dění. Brzy se stalo dokonce tak významným, že později Řekové nazývali celou Mezopotámii Babylonií. Chammurapi je dodnes známý díky tomu, že nechal zhotovit jednu z nejstarších sbírek zákonů (Chammurapiho zákoník). Ve 280 paragrafech tohoto zákoníku bylo upraveno občanské, trestní a správní právo. Zákoník rovněž popisoval vybrané konkrétní případy, jejichž souzení se vyznačovalo značnou tvrdostí. Historikové si ale nejsou zcela jistí, zda tato sbírka zákonů byla skutečně používána v praxi, nebo zda se jednalo pouze o teoretické dílo. Chammurapiho říše se rozpadla již v dalším století po vpádu Kassitů později nahrazenými Elamity. V Malé Asii na západě zatím nastal vzestup Chetitů.\n\nChetité, národ indoevropského původu, dorazili někdy na přelomu 2. a 3. tisíciletí př. n. l. do Malé Asie (přesněji do Anatolie) , kde si podrobili původní obyvatelstvo, a částečně se s ním asimilovali. I přes neustálé útoky sousedních nomádských kmenů vytvořili někdy kolem poloviny 2. tisíciletí mocnou říši, ke které kromě značné části vlastní Anatolie náležela i severní polovina Sýrie a horní Mezopotámie. V roce 1531 př. n. l. Chetité dobyli a vydrancovali Babylon. V roce 1274 př. n. l. zvítězili Chetité (podle moderních výzkumů) v bitvě u Kadeše nad Egyptem, jemuž tehdy vládl faraón Ramesse II. Následná smlouva mezi Ramessem a chetitským králem Chattušilišem III. je nejstarší známou mírovou smlouvou na světě. Chetitská říše se v důsledku vpádu mořských národů a vnitřních rozbrojů koncem 13. století př. n. l. rozpadla na několik samostatných městských států.\n\nZhruba v 15. století př. n. l. došlo ve Fénicii na pobřeží Středozemního moře ke vzniku prvních městských států, z nichž nejvýznamnější byly Sidon, Tyros a Byblos. Tato města později založila četné obchodní kolonie podél celého Středozemního moře. Nejznámější z těchto osad bylo Kartágo založené na přelomu 8. a 9. století př. n. l. v dnešním Tunisku.\n\nMocenské vakuum v Mezopotámie bylo ve 14. století př. n. l. vyplněno novu mocností – Asyřany. Jejich centrum, město Aššúr, leželo na horním toku řeky Tigris. Historikové se domnívají, že město stálo na počátku svých dějin pod nadvládou Akkadu. Lze se také domnívat, že předkové Asyřanů byli původně nomády, kteří se usídlili v Mezopotámii po jednom z mnoha vpádů severních horských kmenů. V čele státu stál král, který byl považován za zástupce boha Aššúra. Vedle krále měli v asyrské společnosti významné postavení i obchodníci, neboť Aššúr, jenž byl významnou obchodní křižovatkou, obchodoval s Íránem, Babylonem a Anatolií. V 18. století př. n. l. založil král Šamší-Adad I. asyrskou říši v severní Mezopotámii. V první polovině 17. století př. n. l. se však tato říše vlivem cizích útoků rozpadla.\n\nV době panování Aššur-uballita I. (1353–1318 př. n. l.) získali Asyřané svůj někdejší vliv zpět. Územní expanze státu prohloubila hospodářský rozkvět Asýrie. Král Tukultí-Ninurta I. se prohlásil vládcem čtyř světových stran, čímž dal jasně najevo své mocenské nároky. Po jeho smrti však opět následoval úpadek asyrské říše. Poslední rozmach zažila říše za krále Aššur-Dana II. (935–912 př. n. l.), který zvítězil nad Aramejci a dobyl četná aramejská království. Další králové rozšířili asyrskou vládu až do Sýrie. Po několika porážkách a vnitřních svárech dokázal Tiglatpilesar III. v 8. století př. n. l. dobýt Babylon, Fénicii, Palestinu a Izrael. V roce 721 př. n. l. převzal vládu nad říši Sargon II. Za vlády Sargona a jeho nástupců dosáhla asyrská veleříše svého největšího územního rozsahu, avšak v této době se také objevily první příznaky pozdějšího definitivního úpadku státu.\n\nO padesát let později dobyl král Asarhaddon Egypt. Posledním významným asyrským panovníkem byl v letech 669 až 627 př. n. l. Aššurbanipal. Jeho nalezená knihovna poskytla historikům cenné prameny o dějinách Mezopotámie.\nV následujících letech byl již patrný nezadržitelný sestup asyrské moci. Babyloňané a Médové se spojili proti Asyřanům, kteří byli ještě v roce 630 př. n. l. nezpochybnitelnými pány Orientu. Asyrská vojska byla ale poražena a v roce 609 př. n. l. byl Aššúr dobyt a zničen.\n\nV Babyloně se zmocnili vlády Chaldejci vedení svým králem Nabopolassarem. Ten se spojil s Médy proti Asyřanům. Po porážce asyrských vojsk v roce 609 př. n. l. byla asyrská hlavní města Aššúr a Ninive úplně zničena a asyrská moc definitivně zlomena. Když v roce 605 př. n. l. Nabopolassar zemřel, stal se jeho nástupcem jeho syn Nabukadnezar II. (605-562 př. n. l.). Nabukadnezar se ještě více než jeho otec ukázal jako mimořádně schopný státník, vojevůdce, diplomat a stavitel (je mu připisováno vybudování Visutých zahrad a Ištařiny brány). Nabukadnezar vedl četné války v Sýrii a proti Židům. Jejich opakovaná povstání utopil Nabukadnezar v krvi, následně nechal zbourat Šalamounův chrám a Židy odvedl do Babylonu („babylonské zajetí“).\n\nPo pádu Asýrie se Médové stali vládci celého území dnešního Íránu. V polovině 6. století př. n. l. se ale médský král Astyagés dostal do rozepří s vlastní šlechtou, čehož využil jeho vazal, král Persidy, Kýros II.\n\nKýros II. z dynastie Achaimenovců se stal zakladatelem perské říše. Původně byl vládcem malého území, které se nacházelo pod médskou nadvládou. Kolem roku 550 př. n. l. se mu ale podařilo zbavit se médského panství. V dalších letech dobyl Kýros celou médskou říši a vytvořil tak základ budoucí perské říše. Pak zvítězil nad lýdským králem Kroisem, čímž získal vládu nad celou Malou Asií. V roce 539 př. n. l. dobyl také Babylon a ukončil tím vládu Chaldejců. Kýrův syn Kambýsés II. si podmanil v roce 525 př. n. l. Egypt a jeho nástupce Dareios I. završil výstavbu říše, když posunul její hranice až k řece Indu a do Thrákie. Dareios rovněž provedl správní reformu vytvořením satrapií a posílil hospodářství.\n\nPo povstání maloasijských Řeků (tzv. iónské povstání mezi léty 500 až 494 př. n. l.) podnikli Peršané trestnou výpravu proti Řecku. V roce 490 př. n. l. ale utrpěli drtivou porážku od Athéňanů v bitvě u Marathonu. Tím začaly řecko-perské války mezi řeckými městskými státy na jedné straně a mocnou perskou říší na straně druhé. V roce 480 př. n. l. provedl perský král Xerxes I. s ohromnou armádou další pokus o dobytí Řecka. Peršané sice nejprve dosáhli vítězství v bitvě u Thermopyl a vypálili Athény, avšak brzy na to podlehli Řekům v námořní bitvě u Salamíny. V následujícím roce pak utrpěli definitivní porážku od spojeného řeckého vojska v bitvě u Platají. Boje poté pokračovaly s menší intenzitou až do roku 449 př. n. l., kdy byl uzavřen tzv. Kalliův mír, jenž potvrdil stávající status quo. Peršané v něm uznali nezávislost řeckých maloasijských obcí, za což se Řekové zavázali vzdát se jakýchkoliv válečných akcí proti Persii.\n\nPerská říše se už dále nepokoušela územně expandovat. Královská moc postupem doby zeslábla a říše se pozvolna propadala do stále větší nestability. Satrapové přestali respektovat moc achaimenovských králů a některé oblasti, jako například Egypt, získaly opět svobodu. Posledním významným velkokrálem achaimenovské říše byl Artaxerxés III., který ještě jednou obnovil někdejší perskou moc. Po jeho zavraždění v roce 336 př. n. l. se perská říše stala kořistí dobyvatelského tažení Alexandra Velikého. Poslední achaimenovský král, Dareios III., byl připraven o život svým poddaným v roce 330 př. n. l.\n\nAlexandr Veliký dobyl v roce 334 př. n. l. Malou Asii a do roku 323 př. n. l. si podmanil celé území dřívější perské říše, včetně Egypta. Po Alexandrově smrti převzal vládu nad většinou jeho říše jeden z jeho velitelů, Seleukos I. a založil seleukovskou říši, jež zahrnovala velkou část Přední Asie, Mezopotámii a Írán. Na severovýchodě Íránu se však kolem roku 240 př. n. l. zrodila nová agresivní síla, jíž seleukovská říše během jednoho století padla za oběť: Parthové. Za vlády krále Mithradata I. (171-138 př. n. l.) dobyli Mezopotámii a vyvrátili řecko-baktrijské království. Na západě byli Seleukovci vystaveni tlaku Římanů. Poté co jim Antiochos III. na počátku 2. století př. n. l. podlehl, zbavili Římané Seleukovce jejich anatolských provincií. Po roce 130 př. n. l. existovali v Přední Asii již jen dvě mocnosti: Římané a Parthové. V roce 64 př. n. l. se Římané zmocnili Sýrie, čímž definitivně zanikla kdysi mocná seleukovská říše. Sýrie se stala druhou nejbohatší římskou provincií po Egyptu, který se stal součástí římské říše v roce 30 př. n. l. po sebevraždě poslední egyptské královny Kleopatry.\n\nŘímsko-parthské konflikty se vyvíjely proměnlivě. Nejprve Parthové zvítězili v bitvě u Karrh nad vojskem římského vojevůdce Crassa v roce 53 př. n. l. Později se ale Římanům podařilo několikrát úspěšně proniknout do parthské říše a dobýt její hlavní město Ktésifón. Mezopotámie se ale pro Římany ukázala být příliš vzdálenou zemí, takže se zde jejich vláda nikdy nestala trvalou. Například císař Hadrianus se vzdal územních zisků, kterých na Parthech dobyl jeho předchůdce Traianus. V roce 224 byl po úspěšné vzpouře Ardašíra I., místního vládce v Persidě, poražen a zabit poslední parthský král Artabanos IV. Ardašír I. se stal zakladatelem nové perské vládnoucí dynastie Sásánovců.\n\nSásánovci se na rozdíl od Parthů ukázali v bojích s Římany jako houževnatější a nebezpečnější protivník. Peršané ve 3. století přešli do útoku, zatímco Římané se museli stále více bránit. Sásánovský král Šápúr I. dokonce v roce 260 zajal v Edesse římského císaře Valeriana. V roce 363 zase jiný římský císař Julianus Apostata v Persii nalezl smrt, když se pokoušel definitivně zlomit sásánovskou hrozbu na východě. Po rozdělení římské říše v roce 395 se provincie Sýrie stala součástí byzantské říše. Sásánovci se snažili využít oslabení Římanů a obnovit perskou říši v územním rozsahu z dob Dareia I. Přední Asie zůstala po celé 6. století místem dlouhých a vyčerpávajících římsko-perských válek, ve kterých obvykle ani jedna ze stran nedokázala získat jednoznačnou převahu. Oproti k helénismu inklinujícím Parthům setrvávali Sásánovci na staroorientálních tradicích. Za Husrava I. v letech 531 až 579 dosáhla sásánovská říše svého vrcholu. Husravovi se podařilo úspěšně napadat východořímskou říši a rovněž dokázal zabezpečit hranice říše na východě proti stepním kmenům, když vyvrátil říši Hefthalitů. Také z kulturního hlediska Persie zažívala v této době jednoznačný rozkvět. Avšak již za Husravových nástupců začal postupný úpadek. Jeho vnuk Husrav II. byl v roce 591 vyhnán z Persie a teprve s římskou pomocí získal trůn zpět. Po smrti císaře Maurikia napadl Husrav II. východořímskou říši a zahájil tak poslední římskou-perskou válku. Do roku 619 ovládl Sýrii a Egypt, avšak císař Herakleios podnikl úspěšnou protiofenzívu a po římském vítězství v bitvě u Ninive byli Sásánovci poraženi. Husrav II. byl sesazen a brzy poté popraven, zatímco Byzantinci znovu ovládli svá ztracená území. Dlouhá válka a následná krvavá občanská válka sásánovskou říši značně vyčerpala.\n\nZánik starověkého Orientu je spojen se vznikem islámu roku 622 a jeho následnou expanzí. Muslimští Arabové dobyli během krátké doby Sýrii, Palestinu a Mezopotámii a nakonec vyvrátili i samotnou sásánovskou říši. Poslední sásánovský král Jazdkart III. byl usmrcen v Mervu na severovýchodě Íránu v roce 651. Tím zanikl poslední staroorientální státní útvar.\n\n\n"}
{"id": "114782", "url": "https://cs.wikipedia.org/wiki?curid=114782", "title": "Šingen Takeda", "text": "Šingen Takeda\n\nŠingen Takeda (武田信玄; 1. prosince 1521–13. května 1573), známý též pod křestními jmény Kacučijo (1521–1535), Harunobu (1535–1551) a nakonec Šingen (1551–1573), byl japonský vojevůdce. Byl nejstarším synem agresivního vojenského pána Nobutory Takedy (1493–1573). Proslavil se zejména jako výtečný stratég, který hojně využíval poznatků z válečných spisů \"Umění války\" sepsaných čínským vojevůdcem Sun-c' (Šingenova proslavená bojová zástava Fúrinkazan toho byla důkazem). Byl jedním z nejmocnějších pánů středního Japonska a nebýt jeho tragické smrti, jistě byl vážným kandidátem na sjednotitele japonských provincií.\n\nNeoblíbený, ale schopný velitel Nobutora dokázal upevnit pozice Takedů v provincii Kai a jako své sídlo stanovil roku 1519 Fučú, kde na hoře Murajama postavil hrad Jógai, který se ve výšce 820 metrů nad mořem tyčil severně od města. Během své kariéry dokázal odrazit útoky svých sousedů Imagawů (1521) i Hódžóů (1526). Během výpravy uskutečněné roku 1521 Nobutora dokázal porazit Udžikacua Fukušimu, generála klanu Imagawa. Stalo se tak během bitvy o Iidagawaru. Brzy poté se dozvěděl o narození svého prvorozeného syna, kterého pojmenoval Kacučijo („Tisíc vítězství za sebou“). Když Kacučijo dosáhl 13. roku života, Nobutora dohodl jeho sňatek s dívkou, kterou zaslal klan Uesugi. Ten kontroloval významnou část kraje Kantó. Mladá žena rok po sňatku zemřela a pakt mezi Takedy a Uesugii, který ztvrdil onen sňatek, získal ironický nádech. Kacučijo postoupil roku 1535 obřad dospělosti, při kterém bylo přítomno mnoho významných lidí, mezi nimi i šlechtici, např. Kinjori Sandžó, odstupující Dainógon, jehož dceru si Kacučijo brzy vzal. Šógun Jošiharu Ašikaga povolil Kacučijovi používat slabiky „Haru“ ve svém jméně a tak je od té doby Kacučio znám také jako Harunobu. Taktéž obdržel čestný titul „Šinano no Kami“. Navzdory tomuto velkolepému obřadu se zdá, že Nobutora neměl svého syna příliš v oblibě. Důvody nejsou příliš jasné a zdá se, že nepomohl ani cenný přínos Harunobua během porážky Genšina Hiragy roku 1536. Události mezi lety 1536 a 1540 jsou obestřeny mlhou, možná měl Nobuteru co do činění s klanem Imagawa, snad se za něj přimlouval. Každopádně Nobutora plánoval jmenovat svým dědicem druhého syna Nobušigeho a údajně snad i poslal (k adopci?) Harunobua klanu Imagawa do provincie Suruga. Roky byl Harunobu hlídán Toramasou Obuem, výtečným válečníkem. V roce 1541 se Harunobu náhle vzbouřil, podporován velkou částí vazalů svého otce. Nobutora vzpouru přečkal jen s malým krveprolitím a byl svým synem poslán do vyhnanství do Surugy. Tento čin proběhl za pomoci Nobutorových nejvyšších vazalů, z nichž mnozí měli ke svému pánovi zášť a osobní výtky. Nobušige se oddal běhu událostí a stal se Harunobuovým cenným vazalem.\n\nHarunobuovou hlavní ambicí bylo podrobení provincie Šinano klanu Takeda. Odpor proti jeho silám byl ale skutečně tuhý. Několik vojenských pánů ze Šinana provedlo pár manévrů k, jak doufali, zastavení Takedovy agrese. Byli mezi nimi Jošikijo Murakami (1510–1573), Nagatoki Ogasawara (1519–1583), Jorišige Suwa (?–1542) a Jošijasu Kisó. V dubnu roku 1542 se spojené síly těchto čtyř daimjóů vydaly na pochod k hranici s provincií Kai. Jejich morálka byla posílena zprávami o Harunobuových přípravách na obranu a jeho činnosti ve Fučú. Pravda však byla daleko od Harunobuovy údajné pasivity. Ukázalo se, že šlo jen o um dezinformátorů a špehů a tak se Harunobuovi podařilo válečníky ze Šinana nepříjemně překvapit, když na ně zaútočili u Sezawy. Potěšen úspěchem nad vítězstvím u Sezawy se Harunobu rozhodl, že se nyní zaměří na državy klanu Suwa, kam se také v závěru téhož roku vypravil. Překvapivým útokem nejdříve získal hrad Uehara (ruiny) a okamžitě zaútočil na ústředí klanu Suwa, horskou pevnost Kuwahara (ruiny), vzdálený pouhé 2 kilometry východně. Jorišige Suwa neměl příliš na výběr a tak, když mu Harunobu slíbil bezpečné opuštění hradu, nabídku přijal. On i jeho bratr byli odvezeni do Kaie, kde ovšem měli být zabiti. Úkolu se měl zhostit generál klanu Takeda, Nobutaka Itagaki. Oba bratři z klanu Suwa byli poté donuceni ke spáchání seppuku, ale dost možná také byli chladnokrevně zabiti.\n\nHarunobu za pomoci strategie Kansukeho Jamamota nadále rozšiřoval svoje teritorium. Během svého postupu postupně zvítězil nad oběma hlavními pány středního Šinana, Joročikem Tozawou (1542) a Joricuguem Takatem (1544–1545). Dobytí hradu Takato bylo výhodným tahem, protože se tak podařilo získat pod kontrolu jižní Šinano, stejně jako sever. V roce 1544 Takedové napochodovali do Surugy a za podpory Imagawů se postavili armádě Udžijasua Hódžó. Ke skutečnému boji však nedošlo, protože se Harunobuovi podařilo dohodnout mír mezi všemi znepřátelenými stranami. V příští dekádě se zvyšoval tlak na Harunobuovu přítomnost v Šinanu. Podařilo se mu udržet pod částečnou kontrolou ze všech dobytých míst pouze Ueharu. Roku 1548 Jošikijo Murakami, snad nejobávanější z Harunobuových protivníků, přemístil své jednotky do Uedy, aby Takedům uštědřil hořkou porážku. Na straně Murakamiho jednotek byly během bitvy poprvé použity palné zbraně, čínské arkebuzy. Během porážky ztratil Harunobu dva své nejlepší generály, ale rychle se vzchopil a roku 1552 klany Murakami a Ogasawara donutil definitivně utéct ze Šinana do Ečiga.\n\nRoku 1551 Harunobu přijal jméno Šingen a mnišský šat. Byl znám svou oblibou žen, uměním kaligrafie, moudrou vládou a rozřešením mnoha soudních sporů. Jediné, co nyní potřeboval, byl odpovídající rival. Ten se již profiloval v Ečigu a jmenoval se Terutora Uesugi, známý jako Kenšin.\n\nVěrni tradici se zástupci poražených klanů Murakami a Ogasawara představili Terutorovi a protestovali proti Šingenově agresi. Terutora, zneklidněn Šingenovou expanzí na sever a zavázán těmto dvěma uprchlíkům vyhlásil Takedům válku. Protože Murakamiové patřili k Uesugiovým spojencům, Terutora se obával o hranice Ečiga. V červnu a říjnu roku 1553 se klany Uesugi a Takeda utkaly se svými armádami poblíž pláně Kawanakadžima v severním Šinanu a když se obě strany stáhly poté, co si vyměnily pár ošklivých úderů, se zrodila legenda. Celkem se Takedové s Uesugii setkali u Kawanakadžimy pětkrát (1554, 1555, 1557, 1561, 1564). Obě strany utrpěly těžké ztráty, což celkově zpomalilo expanzivní činnost obou klanů. Největší bitva s největšími ztrátami byla v pořadí čtvrtá, roku 1561. Šingen se během ní musel smířit se ztrátou bratra Nobušigeho a svého stratéga Kansukeho Jamamota. Oba byli zabiti během akce v této bitvě.\n\nCo se týče vnitřních záležitostí, přihodily se během období pěti let dvě významné věci. Tou první bylo roku 1560 odhalené spiknutí proti Šingenovi, které usnoval jeho bratranec Nobumoto Katanuma, což Katanumovi vyneslo rozkaz, aby se zabil. V roce 1565 vyplul na světlo další komplot. Tentokrát za ním stáli jeho syn Jošinobu a Toramasa Obu. Toramasa po odhalení spáchal seppuku, zatímco Jošinobu byl uvězněn v Tokódži. O dva roky později Jošinobu zemřel, ne z důvodu nějaké nemoci, jak mnozí věřili a jak bylo prezentováno, ale proto, že Šingen vydal rozkaz, aby stejně jako jeho komplic spáchal seppuku. Tato záležitost učinila rod Takedů prostým dědiců a postavila vazaly Takedů do nelehké situace.\n\nS příchodem roku 1564 se Šingenovi podařilo podrobit si celé Šinano a zahrozit i v provincii Kózuke, kde se mu podařilo získat několik hradů na úkor klanu Uesugi. V příštích pěti letech ovšem s expanzivní činností ustal a věnoval se převážně vnitřním záležitostem. Roku 1560 pak Šingen ohromil ostatní přehrazením řeky Fudži. Jednalo se o největší z jeho činů, co se týče vnitřních záležitostí. Výhody a prospěch, které přehrada přinesla, daleko předčily jeho představy. Dílo se stalo jedním z největších vlasteneckých aktů 16. století.\n\nV roce 1568 se Takedova armáda dala znovu do pohybu, tentokrát proti Imagawům na jihu. Daimjóem Imagawů byl Udžizane, nekompetentní syn Jošimota Imagawy (který byl zabit roku 1560 Nobunagou Odou). Jeho politická nejapnost stála Imagawy jejich vazaly klanu Macudaira (Tokugawa) a provincii Mikawu. Několik let předtím si vzal Šingenův syn Jošinobu Udžizaneho sestru, ale po Jošinobuově sebevraždě vztahy mezi klany Takeda a Imagawa značně ochably. Šingen uzavřel dohodu s Iejasuem Tokugawou o rozdělení si zbytku Imagawových držav (provincie Tótómi a Suruga). Dohoda však rychle ztroskotala. Navíc klan Hódžó z provincie Sagami sledoval vyváženost sil a rozhodl se poslat své jednotky, aby rozdrtily Šingenova vojska. Na to Šingen odpověděl roku 1569 svou invazí do Sagami a obléháním hlavního města Hódžóů – Odawary. To však trvalo jen krátce (zhruba týden). Takedové pak dokázali zvládnout léčku, do které se je snažili Hódžóové dostat během jejich návratu do Kaie.\n\nRoku 1570 tedy panství Takedů zahrnovalo provincie Kai, Šinano, Surugu a části Kózuke, Tótómi a Hidy. Tím se Šingen stal více než jen regionální silou, byl teď nejdůležitějším pánem na východ od Mino a jediný, kdo byl v pozici někoho, kdo může zabránit Nobunagovi v jeho postupu k nadvládě nad národem. Šingen disponoval strategickou pozicí, výtečnými generálskými schopnostmi a skupinou oddaných vazalů. Roku 1570 zemřel Udžijasu Hódžó a jeho dědic Udžimasa rychle uzavřel se Šingenem mír. Díky tomu mohly oba klany konečně zničit klan Tokugawa, nebýt Šingenovy smrti v roce 1573. Mezitím Takedové a Odové, po neúspěšných diplomatických rozhovorech vyhlásili navzájem slovní válku, jejíž středem byl šógun Jošiaki Ašikaga. Šingen stupňoval tlak na Tokugawy a roku 1572 vyrazil do útoku v Tótómi. Výsledkem bylo obsazení Futamaty. Následujícího roku v lednu se Šingen vrátil zpět a vyzval Iejasua, aby vylezl ze své pevnosti a bojoval s ním na bitevním poli. Následovala bitva u Mikatagahary, severně od centrály Tokugawů Hamamacu. Ta skončila téměř naprostou porážkou Iejasua a jeho posil od Odů. Tím se naskytla jedinečná příležitost vyrazit na pochod do Kjóta. Šingen se ale zároveň nepřestával soustředit na Ody a Tokugawy, kteří sice utrpěli porážku, nicméně představovali nadále hrozbu pro jeho plány. Ke spokojenosti mu navíc určitě nepřidalo ani zjištění, že Jošikage Asakura odmítl Nobunagovi vyhlásit válku. Spoléhal se, že Jošikage spolu s Nagamasou Asaiem, udrží Nobunagu v šachu. To zřejmě rozhodlo, aby se stáhl zpět do Kaie.\n\nKe vší smůle se začalo schylovat k trpkému konci muže, který ztělesňoval to nejlepší, ale někdy i to nejhorší, z pánů éry Sengoku. Roku 1573, během obléhání hradu Noda v Mikawě, utrpěl Šingen zranění po zásahu odstřelovače (dle některých zdrojů onemocněl). Jisté je, že zemřel v Kobamě v Šinanu v květnu téhož roku. Jeho nástupcem se stal jeho čtvrtý syn Kacujori Takeda.\n\nŠingen byl pánem s obsáhlými znalostmi domácí problematiky a zručným vojevůdcem. Byl velice rozporuplnou osobností. Donutil Jorišigeho Suwu spáchat sebevraždu (nebo jej nechal zabít), i když oba podepsali mírovou smlouvu. Následně si vzal Suwovu dceru za ženu a úplně ignoroval fakt, že byla jeho vlastní neteř. V roce 1565 poslal svého syna Jošinobua do kláštera a pak mu rozkázal spáchat seppuku za jeho podvratné aktivity, stejně jako jeho strážci Toramasovi Obuovi. Jeho domácí politika ukazovala Šingenovu dvojakost. Na jedné straně disponoval kotli, ve kterých zaživa vařil kriminálníky (později je Iejasu nechal zničit) a byl tak v očích lidí krutovládcem. Na straně druhé používal za sebemenší přečin tělesné tresty, čímž si vysloužil chválu všech tříd obyvatel, snad vyjma potrestaných. Zavedl vysoké daně, které museli platit všichni s výjimkou silných samurajských rodin nebo náboženských institucí, a to buď ve zlatě anebo rýží (v některých ohledech tak předběhl později zavedený systém Kandaka).\n\nOvšem největším přínosem byl Šingen pro Iejasua Tokugawu. Po smrti Kacujoriho a smrti Nobunagy v roce 1582 získal kontrolu na provincií Kai a převzal Šingenův styl a techniku vlády, kterou později zahrnul do modelu řízení šógunátu Tokugawa.\n\nJeště před svou smrtí si Šingen povolal k lůžku Masakageho Jamagatu, a požádal ho aby vyvěsil jeho praporec nad mostem Seta (tradiční východní brána do Kjóta). Poté se sesunul zpět do polštářů a nedlouho poté zemřel.\n\n\n"}
{"id": "114787", "url": "https://cs.wikipedia.org/wiki?curid=114787", "title": "Kenneth Perez", "text": "Kenneth Perez\n\nKenneth Perez (* 29. srpna 1974 Kodaň) je dánský fotbalový obránce, který nyní působí v nizozemském týmu FC Twente, kam v roce 2008 přestoupil z Ajaxu. Předtím, než přišel do Nizozemska nastupoval za dánský klub FC Kodaň.\nNejčastěji hraje levé křídlo, navíc v Alkmaaru vylepšil hlavně svou techniku a je to i velmi silový hráč, jeho driblérské schopnosti jsou považovány jako jedny z nejlepších v nizozemské lize.\nDánský reprezentační dres si oblékl i na mistrovství světa ve fotbale v roce 2002 a na mistrovství Evropy v roce 2004.\n\nPerez na FootballDatabase (anglicky)\n"}
{"id": "114795", "url": "https://cs.wikipedia.org/wiki?curid=114795", "title": "Micuhide Akeči", "text": "Micuhide Akeči\n\nMicuhide Akeči (: 明智 光秀, \"Akeči Micuhide\"; 1528 – 2. července 1582) byl vazalem Nobunagy Ody a rovněž jeho zahubitelem.\n\nNosil titul Hjúga no Kami (pán provincie Hjúga) a je také znám pod jménem Micuhide Koreta. Byl synem Micukuniho Akeči (který vlastnil hrad Akeči ve východní části provincie Mino). Micuhide nejprve sloužil klanu Saitó z provincie Mino a později s určitostí také Udžikagemu Asakurovi v provincii Ečizen. Roku 1566 byl pověřen vykonávat funkci posla pro „potulného šóguna“ Jošiakiho Ašikagu. Nakonec se stal ještě téhož roku vazalem Nobunagy. Micuhide prokázal svoje schopnosti jako generál a v roce 1571 dostal za své zásluhy hrad Sakamoto a dva okresy v provincii Ómi o celkovém výnosu 100 000 koku. Když Nobunaga rozpoutal válku proti klanu Móri, byl pověřen vést vojenský sbor Odů, který měl pochodovat po severním pobřeží až do oblasti Čúgoku. Vtrhl do provincie Tamba, kde si podrobil klan Hatano a do provincie Tango, aby zde bojoval s klanem Iššiki.\n\nRoku 1578 se stala nešťastná událost, která se snesla na klan Hatano z Tamby. Nedočkavý Micuhide bez porady s Nobunagou slíbil Hideharuovi Hatanovi mír, pokud se podrobí Odům. Předtím ovšem dobyl jeho hrad Jakami a vzal jako rukojmí jeho matku. Nobunaga ale porušil Micuhideho slib a poručil roku 1579 popravit Hideharuovu matku a Hideharua. Hatanové očekávali mír se silnou nadějí a obvinili Micuhideho ze zrady. Dozvěděli se o Micuhideho matce v Ómi a surovým způsobem ji zavraždili.\n\nDlužno dodat, že Micuhide svým přísně formálním chováním Nobunagu nudil. Nobunaga zahrnul Micuhideho urážkami ve formě veřejných inzultací, která neunikla pozornosti západních pozorovatelů. Většinou byl nicméně Micuhide dobře odměněn jak za svůj talent na bitevním poli, tak za svou práci coby správce panství.\n\nV roce 1582 dostal Micuhide rozkaz shromáždit své jednotky a vyrazit na západní frontu, kde se Hidejoši (Tojotomi) Hašiba zapletl do bitvy s klanem Móri. Namísto toho ale Micuhide vytáhl proti Odům (Nobunagovi a jeho synu Nobutadovi), kteří se tou dobou nacházeli v Kjótu (Nobunaga pobýval v Honnódži, Nobutada v Nidžó). Jedna z verzí tvrdí, že se tak stalo jak kvůli Nobunagovu neustálému dobírání, tak proto, že kvůli Nobunagovi zemřela Micuhideho matka. Oba Odové byli v šarvátce zabiti a Micuhide se jmenoval novým šógunem, jakkoliv to bylo jmenování pochybné. Micuhide svěřil své vnitřní pohnutky a úmysly o několik dní dříve před incidentem v Honnódži, když složil báseň pro mistry renga Džóhu a Šóšicua. Když psal verše o přání štěstí pro Hidejošiho bitvu u Takamacu, vložil provokativní řádky, které mohly být interpretovány také tak, že Toki (jak si čas os času Micuhide říkal) bude vládnout Japonsku. Každopádně tak náhlá změna ochromila celou klíčovou oblast kolem hlavního města. Akeči nemeškal a vyplenil hrad Azuči (Nobunagovo sídlo na pobřeží jezera Biwa), aby odměnil své muže. Poté se pokusil ukázat přátelská gesta směrem k zaskočenému císařskému dvoru. Micuhide počítal s podporou Fudžitaky Hosokawy, se kterým byl v rodinném vztahu díky sňatku jeho sestry s členem klanu Hosokawa. Spojenectví se neuskutečnilo a Fudžitaka moudře zpřetrhal svoje vazby. Dále Micuhide počítal s podporou Cucuie, jehož vztahy s Nobunagou rovněž nebyly na dobré úrovni. Džunkei Cucui váhal, nakonec se však přidal na stranu Hidejošiho Tojotomi.\n\nOd té chvíle se Micuhideho situace už jen zhoršovala. Micuhide počítal s tím, že Hidejoši je plně uvázán na západní frontě, kde se nacházel v patové situaci v šarvátce s Mórii, a tak by nemohl okamžitě reagovat na Nobunagovu smrt. Hidejoši se ale dozvěděl o vraždě ještě předtím, než se informace dostala k Móriům a uzavřel s nimi mírovou dohodu. To mu umožnilo velice rychle opustit západní frontu a zaskočit Micuhideho nepřipraveného. Oba dva se setkali v bitvě u Jamazaki a i když se Hidejošimu statečně postavil, jeho jednotky utrpěly strašlivou porážku. Sám Micuhide byl zabit, když se pokoušel dorazit do hradu Sakamoto, který vlastnil jeho bratr Hidemicu (1560–1582). Brzy nato bylo Sakamoto dobyto Hidemasou Horim (1553–1590).\n\nI když se Akečiové stali jedněmi z nejslavnějších mužů Japonska, bylo to jen kvůli jejich zradě. Přesné důvody jejich dramatického útoku na Nobunagu však nejspíše zůstanou zakryty rouškou tajemství.\n"}
{"id": "114799", "url": "https://cs.wikipedia.org/wiki?curid=114799", "title": "Islám a judaismus", "text": "Islám a judaismus\n\nVzájemná interakce mezi judaismem a islámem započala v 7. století v důsledku rozšiřování islámu na Arabském poloostrově. Kvůli tomu, že tato dvě náboženství mají společný původ na Středním východě a kvůli sdíleným aspektům mezi judaismem a islámem, stejně tak jako díky vlivu muslimské kultury a filosofie na vyznavače judaismu v Islámském světě, existoval značný a dlouhý hmotný, náboženský a politický přesah mezi těmito dvěma vírami po dalších 1400 let.\n\nPodle islámských svatých textů, Mohamed kázal, že pohanští Arabové měli opustit polyteismus a přijmout monoteismus. Korán hlásá, že Mohamedovo učení bylo dokončení odhalení, jež bylo dáno prorokům během věků.\n\nJudaismus (stejně jako křesťanství) sdílí hodně společných rysů s Islámem, jako třeba omezení jídla, zakazující konzumaci vepřového nebo společné proroky, kteří jsou vážení v obou vírách, jako třeba Mojžíš nebo Abrahám. Muslimové běžně označují Židy jako „Lid písma“ = lid, jenž následuje ta samá učení ve vztahu k víře k jednomu Bohu, jenž byl uctíván Abrahamem. Navíc vzhledem k podobnostem mezi Hebrejštinou a Arabštinou (jazyk užívaný muslimy pro náboženské účely) jakožto semitskými jazyky, je mnoho muslimských a židovských výrazů podobných, včetně slov pro pozdrav – salam a shalom.\n\nIslám potvrzuje, že Mojžíšovi byla zjevena Tóra, kterou muslimové nazývají Tawrat a věří, že se jedná o slovo Alláha. Ačkoliv také věří, že toto zjevenení bylo v čase pozměňováno jistými písaři a kazateli. Podle islámské víry, současné židovské svitky, nejsou původním božským zjevením daným Mojžíšovi. Jako výsledek, Muslimové věří, že Korán je konečným zjevením od Alláha a dokončením předchozích zjevení.\n"}
{"id": "114812", "url": "https://cs.wikipedia.org/wiki?curid=114812", "title": "Jefferson Davis", "text": "Jefferson Davis\n\nJefferson Finis Davis (3. června 1808, Fairview, Kentucky – 6. prosince 1889, New Orleans) byl americký politik, v letech 1853–1857 ministr války a především první a jediný prezident Konfederovaných států amerických.\n\nMezi lety 1824 a 1828 studoval na vojenské akademii ve West Pointu. 17. června 1835 se i přes odpor jejího otce oženil s Sarah Knox Taylorovou, dcerou pozdějšího amerického prezidenta Zachary Taylora. Jeho první manželka však již 15. září téhož roku zemřela na malárii.\n\nPo smrti své ženy se Jefferson Davis stáhl do ústraní a věnoval se především farmaření. Ačkoliv byl velkým zastáncem otrokářství, měli jeho otroci relativně vysokou míru samosprávy a bylo k nim přistupováno na tehdejší poměry dosti benovolentním způsobem.\n\n26. února 1845 se znovu oženil a to za Varinu Anne Howellovou, o 18 let mladší dceru z mississippské plantážnické rodiny. V letech 1846 až 1847 se zúčastnil jako důstojník mexicko-americké války, při níž vynikl svou odvahou a byl postřelen do nohy. Zachary Taylor se mu po konci války omluvil za svůj předchozí negativní postoj a prohlásil, že jeho dcera byla lepším soudcem než on sám.\n\nV roce 1847 se stal senátorem za Mississippi. Patřil mezi odpůrce kompromisu z roku 1850. V roce 1851 byl opět zvolen senátorem, ale za krátkou dobu svůj mandát složil a neúspěšně kandidoval na guvernéra Mississippi. Ve volbách jej porazil Henry Stuart Foote o 999 hlasů.\n\nPoté podporoval prezidentskou kandidaturu Franklina Pierce a po jeho zvolení se stal v letech 1853 až 1857 sekretářem ministerstva války. Od roku 1857 byl opět senátorem.\n\nAčkoliv byl nejprve odpůrcem odtržení jižanských států od Unie, změnil po zvolení Abrahama Lincolna svůj názor a 21. ledna 1861 oznámil odtržení státu Mississippi. V průběhu Americké občanské války, přesněji v období od 18. února 1861 až do 10. května 1865, byl prezidentem Konfederovaných států amerických.\n\n2. dubna 1865 se prezident Davis a všichni členové Konfederační vlády přesunuli z hlavního města Konfederace, Richmondu, do Danville, které bylo vyhlášeno novým hlavním městem Konfederace. Poté, co generál Lee podepsal 9. dubna 1865 kapitulaci, přesídlila vláda s prezidentem Davisem do Greensboro v Severní Karolíně, kde tábořilo torzo jižanské armády pod vedením generála Josepha E. Johnstona. Davis nadále prosazoval požadavek vést boj do posledního muže, ale pro své plány již nenašel širší podporu u vlády a zbytku armády. Davis a členové vlády pak pokračovali na koních směrem do Texasu, ale nakonec už jen bezcílně putovali sem a tam jihem USA. Jednotliví ministři postupně tuto zvláštní karavanu opustili, až zůstal jen Davis a ministr pošt generál John H. Reagan. Davis byl nakonec zadržen až 10. května 1865 nedaleko Irwinville v Georgii a okamžitě odvezen do Fort Monroe. O rok později byl obviněn ze zrady.\n\nPo dvou letech byl propuštěn na kauci a v roce 1869 získal milost. Stal se prezidentem pojišťovny \"Karolina Life Insurance\" v Memphisu ve státě Tennessee.\n\nRoku 1874 byl opět zvolen do Senátu, ale své funkce byl na základě čtrnáctého dodatku americké ústavy zbaven.\n\nKe konci svého života sepsal dvě knihy: \"The Rise and Fall of the Confederate Government\" a \"A Short History of the Confederate States of America\", ve kterých popisoval dějiny států Konfederace a americké občanské války.\n\n"}
{"id": "114822", "url": "https://cs.wikipedia.org/wiki?curid=114822", "title": "Vrančice", "text": "Vrančice\n\nObec Vrančice se nachází v okrese Příbram, kraj Středočeský, asi 9 km jižně od Příbrami. Žije zde obyvatel.\n\nObeec Vrančice se skládá ze tří částí na dvou katastrálních územích:\n\nPrvní písemná zmínka o obci pochází z roku 1253.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\nObec protíná turistická trasa Milín – Vrančice – Chraštice – Podholušice.\n\n"}
{"id": "114823", "url": "https://cs.wikipedia.org/wiki?curid=114823", "title": "Koleč", "text": "Koleč\n\nObec Koleč se nachází 11 km severovýchodne od Kladna, v okrese Kladno, kraj Středočeský. Žije zde obyvatel.\n\nVlastní vesnice Koleč se rozkládá podél jedné ze silnic, spojujících Kladno a Kralupy nad Vltavou v mělkém otevřeném údolí, převážně nad levým břehem drobného Třebusického potoka. Prochází tudy také železniční Trať 121 Hostivice - Podlešín se stanicí na západním okraji Kolče, ta však v současnosti (2008) slouží především nákladní dopravě, pouze v letním období zde jezdí i rekreační osobní vlaky z Prahy do Slaného. Ostatní dvě místní části, osady Týnec a Mozolín leží za nevysokým návrším v sousedním údolí Týneckého potoka přímo pod starobylým hradištěm Budeč. Jak Mozolín, tak Koleč stavebně v podstatě splývají se sousední obcí Zákolany.\n\nPrvní písemná zpráva o vesnici \"Holecs\" (tj. Choleč) je v blíže nedatované listině, kladené do období 1125 až 1140. Ves se v ní zmiňuje jako majetek vyšehradské kapituly. V letech 1859-1864 zde působil kladenský farář Josef Mottl, který také sepsal dějiny Kolče.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Koleč \"(přísl. Mozolín, Týnec, 1110 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, 2 cihelny, 2 obchody s cukrovinkami, výroba francovky, galanterie, 2 holiči, 2 hostince, jednatelství, klempíř, 2 koláři, konsum Včela, 2 kováři, 3 krejčí, mlýn, 2 obuvníci, pekař, 2 obchody s peřím, výroba pian, 2 povozníci, provazník, 2 radiopotřeby, 3 řezníci, 6 obchodů se smíšeným zbožím, 3 trafiky, 2 truhláři, 2 včelařství, státní velkostatek, zámečník, zednický mistr.\n\n\n\n\n"}
{"id": "114824", "url": "https://cs.wikipedia.org/wiki?curid=114824", "title": "Rebutia spegazziniana", "text": "Rebutia spegazziniana\n\nRebutia spegazziniana je jeden ze starších druhů sekce \"Aylostera\" rodu rebucie, který je nápadný svými hojnými a pravidelně vytvářenými květy. Pojmenován byl na počest prof. dr. Carlose Spegazziniho, 1858 – 1926, botanika a ředitele biologického institutu a muzea La Plata, Argentina.\n\nRebutia spegazziniana Backeberg, Der Kakteenfreund, 2: 6, 1933\n\nSekce \"Aylostera\", řada \"Spegazziniana\"\n\nSynonyma: \n\nStonky krátce válcovité až sloupovité, asi 25 mm široké a 80 i více mm vysoké, od základu poněkud odnožující a později vytvářející malé trsy, se zesíleným kořenem, v kultuře poněkud větší a více odnožující, temeno snížené, pokryté jemnou bílou vlnou areol a mažloutlými až nahnědlými trny; pokožka světle šedozelená, při vyšším oslunění fialově nabíhající. Žeber 15 - 20, spirálovitě probíhající, zcela rozložená do kuželovitých, 2 - 3 mm vysokých hrbolků; areoly malé, podlouhlé, asi 5 mm navzájem vzdálené, trvale hustě světle rezavě hnědě plstnaté. Všechny trny jemné, pod lupou drsné, na bázi poněkud cibulovitě zesílené, okrajových trnů 12 - 15, paprskovitě roztažené, ponejvíce přímé, až 5 mm dlouhé, sklovitě světlé s tamvší špičkou až nažloutlé, do stran navzájem poněkud propletené; středové trny 2 (- 3), ponejvíce v areole nad sebou postavené, jen asi 2 – 3 mm dlouhé, tmavě hnědé, ven nebo šikmo nahoru směřující, nejhořejší nahoru směřující, podobný okrajovým, často chybí.\n\nKvěty hluboko postranní, až 45 mm dlouhé a 40 mm široké; květní lůžko malé, kulovité, asi 4 mm široké, vně bledě červenohnědé, s kopinatými, olivově zbarvenými šupinami s malým množstvím světlé vlny a 2 – 6 světlými štětinami na šupinu; květní trubka štíhle válcovitá, nahoře se nálevkovitě rozšiřující, asi 15 mm dlouhá, na spodních 10 mm stopkovitě srostlá s čnělkou, vně bledě červenohnědá, s několika téměř holými malými šupinami; vnější okvětní lístky obkopinaté, až 20 mm dlouhé a 5 mm široké, zaokrouhlené s malou špičkou, vně nazelenale karmínové; vnitřní okvětní lístky až 25 mm široké, 7 mm široké, nahoře zkosené s malou špičkou nebo zoubkované, zářivě červené; nitky v celé volné části trubky, bělavé, prašníky světle žluté; čnělka asi 27 mm dlouhá, z toho asi na 10 mm stopkovitě srostlá s trubkou, krémově zbarvená, blizna bledě žlutá, ramen blizny 5 - 6, málo roztažená, asi 2 mm dlouhá, bledě žlutá, přesahující nejvyšší prašníky. Plod kulovitý, asi 4 mm široký, s drobnými šupinkami se žlutou vlnou a 3 – 5 tuhými, 3 – 4 mm dlouhými nažloutlými ostnatými štětinami na šupinu. Semena podlouhle čepičkovitá, asi 1 mm široká, s okrouhlým, nahnědlým hilem, testa hnědočerná, jemně bradavčitá.\n\nRoku 1951 popsal C. Backeberg jako \"Aylostera spegazziniana\" var. \"atroviridis\" rostliny s tmavší, namodrale šedozelenou pokožkou a slabšími světlejšími trny, která proti nominátní varietě s poněkud hrubšími a více hnědými trny zakrývajícími spíše žlutozelenou pokožku působí celkově zeleněji.\n\n\"Rebutia spegazziniana\" byla objevena a dovezena C. Backebergem roku 1932, rostlina tohoto původu ze Städt. Sukkulentensammlung Zürich byla vyobrazena v práci H. Krainze (Die Kakteen, 1957). Barva trnů i areolové vlny může i na jedné a téže rostlině poněkud kolísat, jinak jsou rostliny tohoto starého původu značně jednotné. Později byly jako \"R. spegazziniana\" označeny sběry KK856, KK1978 (?), SE67, WR783, jako \"R. spegazziniana\" var. byly dále označeny sběry L412, WR492, WR654a (?), WR 920, WR 921, WR 922. Rostliny z těchto nových sběrů vykazují již podstatně větší rozdíly, a v některých případech není jejich zařazení zcela jednoznačné.\n\nJako naleziště rostlin, podle kterých C. Backeberg \"R. spegazziniana\" popsal, bylo uvedeno: Severní Argentina, provincie Salta v nadmořské výšce 3500 m, na skalnatých horských vrcholcích. Novější nálezy přiřazovené k tomuto druhu pocházejí vesměs z argentinské provincie Salta a sousedícího bolivijského departamentu Tarija, u KK 856 můžeme nalézt Salta, 2900 m, u WR 783 Salta, Santa Victoria, u KK1978 Bolívie, Tarija, Sama, 2800 m, u SE67 Bolívie, Abra de Sama, 3850 m. Rovněž sběry označené jako \"R. spegazziniana\" var. pocházejí buď z argentinské provincie Salta (WR920 Cienegillas, WR921 Alto Espana) nebo bolivijského departamentu Tarija (KK1978 Sama, 2800 m, L412 Mendez, u cesty do Cajas, 2800m, WR492 Mendez, Iscayachi, WR654a Tarija – Iscayachi, Sama, WR922 Rio Bermejo).\n\n\"Rebutia spegazziniana\" je dobře charakterizovaný druh s poněkud hřebenovitě postavenými okrajovými trny. V době jeho nálezu a ještě mnohá desetiletí nebyly s jeho identifikací žádné podstatnější problémy, žádná s ostatních ayloster mu nebyla výrazněji podobná, mezi všemi existovaly zřetelné rozdíly. Situace se však podstatně změnila v souvislosti s novými nálezy F. Rittera, W. Rausche a dalších sběratelů a množstvím nových popisů od 60. let minulého století, kdy se objevila i řada nových druhů, které se více či méně blíží některému ze starých druhů a často podstatně zaplnily dřívější mezery mezi nimi. To následně naopak často vyvolalo snahy po shrnutí mnoha nových druhů pod stará jména bez ohledu na oddělený a úzce vymezený charakter jednotlivých populací.\n\nV rodu Rebutia se tento trend projevil v sekci \"Aylostera\" nejvíc právě u \"R. spegazziniana\", kde můžeme v CITES Cactaceae Checklist (1992) nalézt zařazeno 10 dalších druhů, aniž by byla u některého z nich uvedena nějaká předpokládaná infraspecifická úroveň. Jsou to \"R. froehlichiana\", \"R. fusca\", \"R. mamillosa\", \"R. patericalyx\", \"R. rubiginosa\", \"R. sumayana\", \"R. tarijensis\", \"R. tuberosa\", \"R. vulpina\" a \"R. zecheri\".\n\nV souvislosti s \"R. spegazziniana\" je vhodné se zmínit o skupině nálezů F. Rittera z hraničního území v západní části departmantů Chuquisaca a Tarija, které jejich nálezce původně označil za variety jednoho druhu, \"R. graciliflora\", jehož popis však nepublikoval, a později jednu z nich přiřadil k Rauschovu druhu \"R. camargoensis\" a ostatní k jeho druhu \"R. mamillosa\". Nejen, že \"R. camargoensis\" patří podle dnešních názorů do odlišné sekce, ale také zbývající tři variety, nebo alespoň to co pod těmito jmény a sběratelskými čísly známe z našich sbírek, se zdají patřit k různým druhům, a právě rostliny, které jsou i v našich sbírkách i obchodních nabídkách poměrně hojně k zastižení pod označením \"R. mamillosa\" var. \"australis\" a často dokonce i s připojeným sběrovým číslem FR341a, nápadně připomínají \"R. spegazziniana\".\n\n\"R. spegazziniana\" je vděčný druh, který lze doporučit i pro začátečníky a svými nároky se nijak neliší od požadavků většiny jiných rebucií. Roste dobře pravokořenná a množí se snadno jak zakořeňováním běžně vytvářených odnoží tak z dobře klíčivých semen, která se pravidelně a v dostatečném množství vytvářejí z hojných samosprašných květů. Květuschopnosti dosahují semenáčky během 3 – 4 let, později pak vytvářejí malé trsy jednotlivých hlav bez zřetelného centrálního stonku. V době růstu je vhodné stanoviště s dostatkem světla a čerstvého vzduchu, pro období vegetačního klidu je vhodnější úplné sucho a teploty kolem 5 °C.\n\n"}
{"id": "114825", "url": "https://cs.wikipedia.org/wiki?curid=114825", "title": "Sauron", "text": "Sauron\n\nSauron (quenijsky „Nenáviděný“) je literární postava ve fantasy příbězích ze světa Středozemě J. R. R. Tolkiena. Je hlavní zápornou postavou v knižní trilogii J. R. R. Tolkiena \"Pán prstenů\". Sauron byl Temným pánem, vládcem Mordoru a tvůrcem Jednoho prstenu.\n\nV \"Pánu prstenů\" je odhaleno, že je Nekromant, Černý mág a Černokněžník z knihy \"Hobit\". V \"Silmarillionu\" (vydaném po \"Pánu prstenů\"), je odhaleno, že Sauron byl pobočníkem prvního Temného pána Morgotha a největším z jeho služebníků. Tolkien poznamenal, že andělské mocnosti v jeho mýtu „byly schopny mnoha stupňů chyb a selhání“, ale nejhorší byla „absolutní satanistická vzpoura a zlo Morgotha a jeho následníka, Saurona“.\n\nKosmologický mýtus v \"Silmarillionu\" popisuje, jak Eru, Jediný, zahájil stvoření uvedením v bytí bezpočtu duchů, již byli „potomstvem jeho myšlenky“ a kteří s ním byli před stvořením všeho ostatního. Duch, jenž byl později znám jako Sauron, byl původně takovým „nesmrtelným (andělským) duchem“. Na počátku Sauron hleděl na Stvořitele přímo, i když později existenci Erua popíral. Tolkien poznamenal: \"„Sauron nemohl být samozřejmě skutečným ateistou. Byl jedním z nižších duchů, stvořeným před stvořením světa, znal Erua, podle svého měřítka.“\"\n\nV quenijštině byli tito 'andělští' duchové nazýváni Ainur. Nejmocnější, kteří vstoupili do světa Ardy, byli nazýváni Valar. Relativně nižší duchové, mezi něž Sauron patřil, byli nazýváni Maiar. Všichni Ainur byli stvořeni dobrými a nezkaženými. Elrond v \"Pánu prstenů\" řekl: „Na začátku totiž nic není zlé. Ani Sauron nebyl.“ Vzpoura pocházela od Valy Melkora. Zlo nepocházelo od Saurona, ale od Melkora. Přesto Sauron představuje to nejzkaženější zlo na Zemi, toužící po naprosté světské moci a božské úctě (a jeho služebníci ho tak uctívali) a dosazení se na Eruovo místo, místo, na nějž nemá právoplatný nárok.\n\nSauron patřil k Aulëho lidu, projevoval se jako velký řemeslník. Sauron byl původem mnohem vyššího řádu než např. Gandalf nebo Saruman, a největší, nejnebezpečnější, a nejspolehlivější Melkorův služebník, jeho pobočník v Angbandu, a po jeho pádu sám Temný pán a Nepřítel.\n\nEru ponechal andělské duchy hrát Hudbu Ainur (Ainulindalë), kteří rozvíjeli téma zjevené samotným Eru. Melkor se však pokoušel zvýšit svou slávu ve své písni svými myšlenkami a ideami, které nebyly v souladu s původním Tématem Hudby. „… a rázem kolem něho vznikl nelad a mnozí, kteří zpívali blízko něho, propadli sklíčenosti, jejich myšlenky se narušily a jejich hudba zakolísala; někteří však začali ladit svou hudbu spíš podle něho než podle myšlenky, kterou měli zprvu.“\n\nMelkorova disharmonie měla své strašlivé důsledky, jelikož Eru dovolil Ainur vykonat „Píseň Stvoření“, jako šablonu světa, který byl stvořen: \"„Zlo světa nebylo na poprvé ve velkém Tématu, ale vstoupilo s disharmonií Melkora.“\" Sauron nebyl původcem disharmonie a nepochybně věděl víc o Hudbě než Melkor, jehož mysl byla vždy naplněna jeho vlastními plány a záměry. Zřejmě Sauron nebyl jedním z duchů, kteří okamžitě ladili svou Hudbu podle Melkora.\n\nBrzy Melkorova disharmonie jako by byla ve válce s Tématem Eru - Hudba reprezentuje konflikt dobra a zla. Nakonec Eru píseň ukončil. Aby duchové viděli, co učinili, Eru učinil bytí Hudby. Tak byl stvořen vesmír Eä, ve kterém měl být konflikt dobra a zla rozhodnut. Eru umožnil duchům vstoupit do Eä. Mnoho tak učinilo a Sauron byl mezi nimi. Tím, že jim umožnil vstoupit do světa, umožnil jak velké zlo, tak velké dobro.\n\nPo vstupu do Eä na začátku času, se Valar a jejich Maiar pokusili vybudovat svět podle vůle Ilúvatara. Ve svém úsilí se Sauron projevil jako „velký řemeslník patřící k Aulëmu“. Jako ostatní Valar, Aulë učil své služebníky Maiar o struktuře, zákonech a podstatě světa a Sauron získal tuto znalost.\n\nUvnitř obrovských prostor Eä Valar zaměřili své úsilí na Ardu, Zemi, kde elfové a lidé budou žít. Ale Melkor, později známý jako Morgoth, také přišel do Ardy. Toužíc stát se svrchovaným pánem světa oponoval ostatním Valar, kteří zůstali věrní Ilúvatarovi a snažili se sledovat Stvořitelův plán. V této době Sauron podlehl Melkorově vlivu. Tolkien poznamenal, že Sauron obdivoval pořádek a koordinaci a nesnášel zmatek a neuspořádané třenice. Tak moc a vůle Melkora po nastolení pořádku v Ardě Saurona přitahovala.\n\nSauron měl podíl na všech činech Melkora na Ardě a byl jen o to méně zlý, že zpočátku sloužil jinému a ne sobě. Po jistou dobu zřejmě předstíral, že je věrným služebníkem Valar, zatímco předával Melkorovi informace o všem, co činili. Když Valar vytvořili říši Almaren, osvětlenou svitem Dvou lamp, Melkor o všem věděl, protože měl zvědy mezi Maiar a Sauron byl jejich náčelníkem.\n\nMelkor zničil Almaren a Valar vytvořili novou zemi na Nejzazším Západě: říši Valinor. Valar ještě nevěděli o Sauronově zradě, a tak Sauron zůstal mezi nimi. Teprve později Sauron Valinor opustil a odešel do Středozemě, centrálního kontinentu Ardy. Od té chvíle byl Sauron definitivně na straně Melkora. Poté, co se přidal k Melkorovi ve Středozemi, prokázal, že je oddaným a schopným služebníkem, a Melkor mu svěřil správu své pevnosti Angband.\n\nTa nebyla po Druhé válce s Melkorem (brzy po procitnutí elfů) příliš prozkoumávána, takže Sauron nebyl dopaden. Po Melkorově návratu se stal jeho nejmocnějším sluhou, byl pánem mučení. Po bitvě Náhlého plamene ovládl Tol Sirion, kam se nastěhoval se svými vlkodlaky a kde věznil mimo jiné Finroda Felegunda a Berena, než byl nucen předat vládu nad věží Lúthien Tinúviel. Po Válce hněvu se Sauron zatoužil napravit a prosil Eönwëho, herolda Valar, o odpuštění, ten však neměl pravomoc odpustit bytosti vlastního řádu, a proto jej vyzval, aby se s ním vrátil do Amanu, kde předstoupí před Soudný kruh Valar. Sauron se však zalekl přísného trestu a raději zůstal ve Středozemi, kde se ukryl daleko na Východě.\n\nPo pěti stoletích Druhého věku se Sauron znovu objevil. Rozhodl se stát vládcem Středozemě a podrobit si všechny její svobodné národy. Vzal na sebe nádherný vzhled a sám se nazýval „Annatarem, Pánem Darů“, vyslanec Valar a žák Aulëho (označoval se také jménem Aulendil, Aulëho přítel). Díky jeho hlubokým znalostem se Sauronovi podařilo získat důvěru elfích kovářů v Eregionu. Elfům se představil jako vyslanec Valar. Někteří elfové mu ovšem nedůvěřovali, mezi nimi zejména Galadriel a Gil-galad. Ale elfové v Eregionu neposlechli jejich varování.\n\nSe Sauronovou pomocí elfští kováři vyrobili Prsteny moci, jež zadržovaly a posilovaly moc svých nositelů. Tři nejmocnější z nich vyrobil kovář Celebrimbor sám a věnoval je nejmocnějším z elfů - Gil-galadovi, Galadriel a Círdanovi. Ostatní Prsteny vyrobil Sauron. Devět z nich věnoval mocným vládcům lidí, protože lidé nejvíce touží po moci. Sedm prstenů obdrželi vládci trpaslíků (přičemž se praví, že sedmý, nejmocnější z nich přijal Durin, vládce Khazad-dûm, z rukou Celebrimbora, nikoli Saurona). Sauron však všechny oklamal a tajně v Hoře osudu v Mordoru vyrobil svůj vlastní, Jeden prsten, který poskytoval moc vládnout a zároveň i ovládat ostatní prsteny a jejich nositele podrobit Sauronově vůli. Prsteny moci však měly velkou moc a k jejich ovládání byl Sauron nucen vložit část své vlastní přirozené moci do Vládnoucího prstenu. Dokud byl ovšem držitelem Prstenu, jeho vlastní moc byla ještě zvětšena. Sauron nikdy nepředpokládal, že by někdo jiný než on získal a použil Jeden prsten.\n\nPokud by se tak stalo, nový vlastník Prstenu mohl (pokud by byl dost silný a mocný svou vlastní přirozeností) přemoci Saurona, stát se pánem všeho, co Sauron znal nebo učinil od vytvoření Prstenu, a tak ho svrhnout a usurpovat jeho místo. Byla zde ještě další slabina: pokud by byl Jeden prsten zničen, jeho moc by pominula, Sauronovo vlastní bytí by bylo zmenšeno do nicotnosti a on by byl snížen do pouhého stínu, pouhou vzpomínkou zlé vůle. Ale to on nikdy neuvažoval ani se toho nebál. Prsten byl nezničitelný jakýmkoli kovářským uměním menším než jeho vlastním. Byl neroztavitelný ohněm, kromě neuhasínajícího podzemního ohně, kde byl vytvořen, a ten byl přístupný jen v Mordoru. A v každém případě byl na Sauronově prstu.\n\nKdyž si však Sauron Jeden prsten nasadil a pokusil se ovládnout elfy, důvtipný postřeh je varoval a oni si uvědomili jeho úmysly. Konečně poznali, kým je Annatar doopravdy a od té doby byl Sauron znám jako Temný pán Mordoru. Elfové sňali své Prsteny a už je nenosili ani neužívali, dokud Sauron vlastnil Jeden prsten. Trpaslíky se Sauronovi rovněž nepodařilo ovládat pomocí Sedmi, protože byli příliš nezlomní, takže na ně Prsteny měly jen malý vliv, leda že jim vnášely do srdce nepokoj a touhu po moci. Zato lidé se pomocí Devíti nechali snadno zotročit a stali se nazgûly, Prstenovými přízraky, nejstrašnějšími ze Sauronových služebníků. Když Sauron selhal v ovládnutí elfů, rozzuřil se a odpověděl vojenskou silou. Rozpoutal válku elfů se Sauronem a rychle si podrobil mnoho zemí. Tím začaly Temné roky. Dobyl Eregion a zabil Celebrimbora, obléhal Imlandris (Roklinku), sváděl boje s Morií a Lórienem a postupoval dál do Gil-galadovy říše. Vyzdvihl Barad-dûr, Temnou věž, postavil Morannon, Černou bránu Mordoru, aby zabránil možné invazi, a podrobil své moci zlé bytosti, které sloužily Morgothovi v Prvním věku (jako skřeti a trolové). Sauron také vládl lidem na Východě a Jihu. Prohlásil se Pánem země a králem lidí. Elfové však bojovali dál a s pomocí mocné armády númenorského krále Tar-Minastira zničili Sauronovu armádu a vytlačili ho do Mordoru. Númenorejci byli nejmocnějším královstvím své doby a když připluli se svým velikým vojskem, Sauronovi služebníci prchali. Sauron proto raději hledal cestu, jak prosadit své záměry lstí. Vzdal se králi a nechal se odvést na Númenor. Kde se díky svým hlubokým znalostem a lstivému našeptávání postupně stal z vězně královým rádcem a nakonec přiměl krále Ar-Pharazôna k útoku na Valinor. Valar požádali o pomoc Eru Ilúvatara a ten - jako odpověď na númenorejský útok - ostrov Númenor potopil a zničil Ar-Pharazônovu flotilu.\n\nSauron ve zkáze zahynul, ale jeho duch se vrátil do Středozemě, vytvořil si novou podobu a znovu se pokusil ovládnout Středozem. Narazil však na Dúnadany, kteří unikli ze zkázy Númenoru, a založili ve Středozemi \"Říše ve vyhnanství\", Arnor a Gondor. Jelikož se Sauron bál síly Dúnadanů, pokusil se je zničit hned na začátku. Zaútočil na Gondor a dobyl Minas Ithil. Isildur unikl z města a odplul za svým otcem Elendilem po Anduině. Elendil uzavřel s Gil-galadem Poslední spojenectví elfů a lidí a vytáhl proti armádám Mordoru a Sauronovi.\n\nSauron byl Posledním spojenectvím v bitvě na Dagorladu poražen a ustoupil do Mordoru. Vojska Posledního spojenectví jej oblehla v Barad-dûr. Isildurův bratr Anárion během obléhání zahynul zasažen kamenem. Nakonec byl Sauron donucen vyjít ze své pevnosti a bojovat sám. Na svazích Hory osudu se střetl v souboji s Elendilem a Gil-galadem. V souboji všichni tři zahynuli. Isildur pak zlomeným Narsilem uťal Sauronovi Jeden prsten a Sauron ztratil svou podobu. Isildur si poté vzal Sauronův vládnoucí prsten jako náhradu za smrt otce a bratra. Jeden prsten však Isildura zradil a Isildur zahynul, když unikal přes Anduinu z bitvy na Kosatcových polích. Jeden prsten pak na dva a půl tisíc let zmizel, dokud ho v hlubinách Anduiny nenašel hobit Déagol, jemuž jej vzápětí násilím odebral jeho bratranec Sméagol.\n\nSauron pak nadlouho zůstal v říši stínů, dokud nebyl ve Třetím věku schopen nabýt znovu podoby. V Temném hvozdu postavil pevnost Dol Guldur, kde vyčkával, až mu nazgûlové připraví půdu pro návrat do Mordoru. Zůstával však skryt, dokud ho neodhalil čaroděj Radagast, který nalezení temných sil sdělil Gandalfovi a ten následně bílé radě a Galadriel.\n\nMezitím Sméagol díky moci Prstenu získal nepřirozeně dlouhý život a několik dalších staletí se ukrýval v Mlžných horách. Jednoho dne však Prsten ztratil, aby jej nalezl jiný hobit, Bilbo Pytlík, který jej odnesl do daleké země na Západě, nazývané Kraj.\n\nSauron, vypuzený z Dol Gulduru, se vrátil do Mordoru, kde znovu vystavěl Barad-dûr a začal hledat Prsten. Za tím účelem vyslal \"Devítku\" nazgûlů v převleku černých jezdců hledat Kraj a Bilbo Pytlíka. Ten mezitím vnitřně cítil, že Prsten nad ním získává jakousi tajemnou moc, a přenechal jej svému synovci Frodovi. Frodo jej donesl do Roklinky, kde bylo rozhodnuto o zničení prstenu a vytvořeno Společenstvo prstenu.\n\nMezitím Sauron rozpoutal dlouho připravovanou válku, která mu měla přinést konečné vítězství. Získal mocného spojence v čaroději Sarumanovi, který začal sám toužit po získání Prstenu a věřil, že se mu podaří získat jej dříve, než Sauronovi. Společně tak zaútočili na svobodná lidská království - Saruman napadl Rohan, kde však byl Rohiry v bitvě u Hlásky v Helmově žlebu poražen. Sauron se krátce na to nechal vyprovokovat k útoku na Gondor, poslední říši Dúnadanů. Aragorn, dědic dúnadanských králů, o němž Sauron neměl tušení, se mu totiž v této chvíli odhalil, protože chtěl vyprázdnit Mordor od vojsk a umožnit tak Frodovi proniknout k Hoře osudu, kde může být Jeden prsten zničen. Sauron se mylně domníval, že Aragorn se pokouší ovládnout Prsten a převzít Sauronovu pozici, a věřil, že rychlá porážka Gondoru mu pomůže nejen zlomit odpor svobodných národů, ale i získat Prsten. V první veliké bitvě, bitvě na Pelennorských polích byl však nečekaně poražen, neboť Gondor se dočkal pomoci Rohirů a byl zahuben Černokněžný král, nejmocnější z nazgûlů. Saurona porážka zaskočila, ale stále za ním stála nesmírná armáda. Aragorn se rozhodl pokračovat ve své lsti a vytáhl s vojsky Západu na radu Gandalfa k Morannonu, Černé bráně Mordoru, aby upoutal Sauronovu pozornost a umožnil Frodovi splnit jeho úkol.\n\nTeprve když si Frodo v srdci Mordoru v Hoře osudu nasadil Prsten, poznal Sauron své smrtelné nebezpečí, ale už bylo pozdě. Frodo v souboji s Glumem shodil Gluma s Prstenem do ohně Hory osudu a Prsten pominul a s ním také Sauron, který přišel o svou moc a stal se z něj neškodný zlý duch.\n\nTolkien nikde nepředkládá detailní informace o Sauronově vzhledu během jeho různých inkarnací. Podle \"Silmarillionu\" byl Sauron jako Maia schopen měnit svůj vzhled a podobu svou vůlí. Na začátku používal krásnou podobu, ale poté, co se přidal k Morgothovi, si vzal hrozivou podobu.\n\nKdyž plánoval přemoci valinorského psa Huana, Sauron na sebe vzal podobu velikého vlka. Když jeho plán selhal, vzal na sebe podobu hada a nakonec se změnil do své obvyklé podoby, ale nepomohlo mu to a byl poražen, změnil se v ptáka a uletěl.\n\nPo Morgothově porážce ve válce hněvu na sebe Sauron vzal krásnou podobou, aby okouzlil Eönwëho. Ve Druhém věku se objevil ve krásné podobě jako \"Annatar\", aby přelstil elfy. Na Númenoru si také ponechal tento vzhled.\n\nTak jako Morgoth Sauron nakonec ztratil schopnost měnit svůj vzhled podle své vůle. Po Pádu Númenoru nebyl Sauron schopen vzít na sebe krásnou podobu. Na konci Druhého věku a ve Třetím věku na sebe vzal hrozivou podobu Temného pána. Jeho vzhled po pádu Númenoru byl příšerný – „obraz zosobněné zášti a nenávisti“. Isildur zaznamenal, že Sauronova ruka „byla černá, a přece pálila jako oheň…“. Gil-galad zahynul Sauronovým žárem.\n\nV \"Pánu prstenů\" je „Oko“ obrazem asociovaným se Sauronem. Sauronovi skřeti nosili symbol oka na svých helmách a štítech a nazývali ho jako „Oko“, protože jim nedovolil, aby jeho jméno bylo napsáno nebo vyřčeno.\n\nTaké Pán nazgûlů hrozil Éowyn mučením před „Okem bez víček“ v bitvě na Pelennorských polích.\n\nV zrcadle Galadriel Frodo viděl Oko a Saurona v něm.\n\nSauronovo jméno pochází z přídavného jména \"suera\", „odporný, mizerný, zkažený“ v quenijštině a je překládáno jako Nenáviděný. V sindarštině je nazýván Gorthaur. Je také nazýván Bezejmenným nepřítelem. Dúnadani jej nazývali Sauron Podvodník kvůli jeho roli při tvorbě Prstenů moci a Pádu Númenoru. V Adûnaiku je nazýván Zigûr, „čaroděj“.\n\nV Tolkienových poznámkách je Sauron původně nazýván jménem Mairon neboli „Obdivuhodný“. Také se nazýval Tar-Mairon, „král Excelentní“, až do pádu Númenoru.\n\nJeho nejznámější tituly Temný pán Mordoru a Pán prstenů se objevují v Pánu prstenů jenom párkrát. Je nazýván Temným pánem, Pánem zrady, Temnou mocí, Temnou mocností, Nepřítelem, Pánem Barad-dûr, Rudým okem, Tvůrcem prstenu, Černým mágem a Černokněžníkem.\n\nV prvním věku je nazýván Pánem vlkodlaků. Ve Druhém věku si vzal jméno Annatar, což znamená „Pán darů“, Aulendil, v překladu „Aulëho přítel“ a Artano, „Vznešený kovář“. Ve Třetím věku byl znám jako Nekromant.\n\n\n\n\n----\n\n"}
{"id": "114826", "url": "https://cs.wikipedia.org/wiki?curid=114826", "title": "613 micvot", "text": "613 micvot\n\n613 micvot nebo 613 přikázání ( , přepsáno jako tarjag micvot, TaRJaG je akronym numerické hodnoty „613“) je koncept židovského náboženství, podle kterého Tóra obsahuje celkem 613 micvot (v hebrejštině: „přikázání“ (pl.), od sg. \"micva\" – ; od kořene צוה, \"c-v-h\" „přikazovat“), které Bůh nařídil Izraeli. Podle Kabaly se duše člověka skládá z 613 částí a pokud se této duši za dobu svého sestoupení na zemi podaří naplnit všech 613 micvot, pak dosáhne věčného pozvednutí. Oněch 613 přikázání se dělí na 248 „pozitivních přikázání“ ( – \"micvot ase\", např. „cti otce a matku“) a 365 „negativních přikázání“ ( – \"micvot lo ta'ase\", zákazů, např. „nepokradeš“). Každé vykonání „pozitivního přikázání“ je možné chápat jako vykonání dobrého skutku. Dle tradice číslo 248 odpovídá počtu kostí a důležitých orgánů v lidském těle, takže každá část těla může s duší participovat na dodržování a plnění micvot. Naproti tomu 365 odpovídá počtu jednotlivých cév v těle člověka a rovněž počtu dní v roce, které poukazují na to, že po celý rok by se měl člověk vyvarovat porušování zákazů ustavených Bohem.\nPodle Talmudu biblický verš oznamuje, že Mojžíš přinesl Tóru od Boha židovskému lidu: \"„Zákonu, který nám přikázal Mojžíš jako odkaz Jákobovu shromáždění.“\" (Deuteronomium 33:4) Nicméně jsou dvě přikázání, která Bůh sdělil všem Židům bez prostředníka, a to první dvě z Desatera, protože ta jsou formulována v první osobě. Talmud učí, že numerická hodnota slova Tóra je 611 (ת-400 ו-6 ר-200 ה-5). Těchto Mojžíšových 611 přikázání zkombinovaných se dvěma přímo od Boha dává dohromady číslo 613.\n\n\"Micvot\" – Boží přikázání – jsou esencí Tóry a jejich dodržování je jedním ze základních pilířů judaismu. Jakožto slovo Boží jsou naprosto nezpochybnitelná. Podle učení judaismu není možné některé \"micvot\" zrušit a jiné ponechat – je možné pouze \"micvot\" vykládat, studovat a nějakým způsobem naplňovat. V tomto naplňování se ovšem různé skupiny uvnitř judaismu liší. Ortodoxní židé věří, že je třeba dodržovat veškeré micvot, které je možné dodržovat (řada \"micvot\" souvisí s obětním kultem v jeruzalémském Chrámu a po jeho zničení je není možné praktikovat), stejně jako ustanovení a tradice, jež jsou obsaženy v ústním zákoně. V konzervativním judaismu je situace jiná, zde se sice dbá na dodržování všech micvot daných Tórou, nicméně postoj k rabínským ustanovením je rezervovanější a kritičtější. Reformní judaismus jako první již v 19. století odmítl některé \"micvot\" praktikovat jakožto přežitek a snaží se judaismus jako náboženství vykládat vesměs racionálně – v úvahu tak připadají pouze ty \"micvot\" „dávající smysl“. Mezi \"micvot\", proti jejichž dodržování protestoval např. jeden ze zakladatelů reformního judaismu Abraham Geiger, byly i takové charakteristcké znaky židovství jako obřízka nebo \"kašrut\" (rituální dietní předpisy). Řada židů později vytýkala zastáncům reformního judaismu snahu degradovat judaismus z komplexního nábožensko-kulturního systému na pouhý etický rozměr. Skupiny jako karaité nebo Samaritáni naopak hlásají dodržování pouze \"micvot\" předepsaných výslovně Tórou (nebo se alespoň o to snaží). Spory ohledně platnosti micvot již dnes nejsou zdaleka tak vyhrocené, jako tomu bylo na počátku 20. století, nicméně mezi všemi skupinami existuje jisté napětí.\n\nV Deuteronomiu, 6. kapitole, 3. verši se píše: „\"Aby ses bál Hospodina, svého Boha, a bedlivě dbal na všechna jeho nařízení a příkazy, které ti udílím, ty i tvůj syn a tvůj vnuk, po všechny dny svého života, abys byl dlouho živ.\"“ Výklad tohoto verše zní, že \"micvot\" jsou zde proto, aby podle nich člověk žil, nikoli umíral. Podle této teze je možné porušit všech 613 \"micvot\" Tóry kromě modloslužby, vraždy a smilstva pokud je lidský život v ohrožení. Tomuto principu se říká \"Pikuach nefeš,\" dosl. „Záchrana duše“, tedy života. Rabínská teze říká: \"Pikuch nefeš doche et ha-Šabat\" – „Záchrana života odsouvá (dokonce i) Šabat“ – je tedy možné v případě ohrožení života i porušit Šabat a klid práce, stejně jako předpisy ohledně kašrutu či obětí. Rabíni tento princip vysvětlovali tak, že Bohu je na základě verše Dt 6,3 milejší, „aby člověk raději porušil jeden Šabat, když pak bude moci řadu dalších Šabatů řádně světit“.\n\n"}
{"id": "114828", "url": "https://cs.wikipedia.org/wiki?curid=114828", "title": "Hornické muzeum Landek Park", "text": "Hornické muzeum Landek Park\n\nHornické muzeum Landek Park je největší podnikové muzeum v České republice. Nachází se v Petřkovicích u Ostravy pod vrchem Landek. Tamní souvislý areál má rozlohu 10 ha, což z něj činí největší muzejní areál v celé republice. Muzeum bylo otevřeno 4. prosince 1993, symbolicky na svátek patronky horníků svaté Barbory. Lokalita, navržená na zařazení do seznamu UNESCO, obsahuje zachovalý areál Dolu Anselm. Kromě povrchové expozice strojů a zařízení, podzemní expozice a expozice báňské záchranářství zde nalezneme také rekonstrukci sídliště lovců mamutů. V areálu jsou také četná sportoviště, jako např. hřiště pro plážový volejbal, tenisové kurty či cyklokrosová dráha. Celková plocha areálu je cca deset hektarů. V areálu se nachází kaple svaté Barbory.\n\nSvětově unikátní rozmístění expozic a exponátů v rozlehlém průmyslovém areálu na okraji chráněné přírodní památky zachycuje průběh lidských aktivit od doby kamenné, přes typickou průmyslovou architekturu, až po důlní techniku charakteristickou pro 20. století. Areál tak spíše než klasické muzeum tvoří kombinace muzea a skanzenu.\n\nZákladní osu areálu tvoří tři hlavní budovy s expozicemi. Kromě nich se zde nachází rekonstrukce sídliště lovců mamutů, dále vyřazené těžké hornické stroje (např. kombajny, důlní lokomotivy apod.) či původní hornická řetízková šatna a umývárna. Mimo budovy jsou umístěny exponáty s informačními tabulemi. Kromě toho se v areálu nachází řada dětských a sportovních atrakcí.\n\nExpozice důlního záchranářství shromážděná na Landeku patří mezi největší svého druhu na světě. Mezi historické skvosty s mezinárodním významem patří např. nejstarší dochované dýchací přístroje z roku 1884 či těžká potápěčská souprava Siebe-Gorman z roku 1920. Kromě toho expozice zahrnuje i novodobou dýchací a záchranářskou techniku. Atraktivní součástí prohlídky je možnost vyzkoušet si záchranářský výcvik na cvičném záchranářském polygonu.\n\nSpecifický oddíl expozice tvoří památník záchranářů, kteří zahynuli při výkonu svého povolání. V pietní síni je umístěna pamětní deska od Kurta Gebauera. Odehrávají se zde i slavnostní události související s báňskou záchrannou službou, například vyznamenávání zasloužilých záchranářů.\n\nPodzemní expozici tvoří kulturní památka Důl Anselm, jejíž dominantou je čtyřicetimetrová těžní věž. V podzemí se v hloubce devíti metrů nachází celkem 250 metrů štol. Komentovaná prohlídka shrnující těžbu uhlí v letech 1782–1990 obsahuje mj. ukázku fungování některých důlních strojů.\n\nSoučástí expozice jsou figuríny horníků v životní velikosti realisticky zachycující podmínky práce v dole.\n\nExpozice věnovaná dějinám důlní dopravy od středověku po současnost. Důraz je kladen především na vývoj důlní dopravy v prostředí uhelného dolu, od dopravy pomocí koní po dopravu současnou. Expozice mapuje rozvoj přepravy horníků, uhlí a materiálu v dole.\n\n\n"}
{"id": "114830", "url": "https://cs.wikipedia.org/wiki?curid=114830", "title": "Sóun Hódžó", "text": "Sóun Hódžó\n\nRodilý Kjóťan Sóun Hódžó (北条 早雲; 1432 – 8. září 1519), již méně známý pod jménem Šinkuró Ise byl schopný vojevůdce a obratný politik, který byl oblíben jak mezi šlechtou, tak mezi prostým lidem. Dobytí provincie Izu, kterým rozšířil svoje panství, je uváděno jako jeden z možných počátků období Sengoku.\n\nRoku 1490 Masamoto Ašikaga, pán sousední provincie Izu, vydědil svého nejstaršího syna Čačamarua, načež se on okamžitě vzbouřil. Krvelačný mladík nato zabil otce, matku i mladšího bratra. Tento čin se stal zcela neomluvitelným a zcela nepochopitelným i pro otrlého samuraje, jakým Ise byl. Bez ohledu na Imagawu okamžitě vyrazil do Izu, polapil Čačamarua na hradě Horigoe a okamžitě mu nařídil spáchat seppuku. Poté se k Nagaudžimu přidali bývalí Ašikagovi vazalové a posílili tak jeho pozici.\n\nSóun byl vychováván mnichy z chrámu Daitókudži a během války Ónin (1467–1477) opustil Kjóto a odcestoval do Surugy se šesti následovníky. Zde se stal vazalem svého švagra, Jošitady Imagawy. V roce 1476 byl Jošitada zabit během bitvy. Novým pánem se stal Iseho synovec Udžičika. Jako svůj vděk za pomoc při upevnění svého postavení věnoval svému strýci Isemu hrad Kakaudži a povolil mu rozšířit svoje služebnictvo. Navíc směl od nynějška používat ve svém jméně znak Udži. Proto později změnil jméno z Šinkuró na Nagaudži.\n\nTak se stal z hradního údržbáře pán provincie a neměl tedy důvod se vracet zpět do Surugy. Snad ze snahy vyzískat prestiž spojenou s velkým jménem nebo jen kvůli jeho zvuku, přejmenoval Ise svou rodinu na Hódžó. Samozřejmě Šinkuró mohl mít tenoučké vazby na již delší dobu nefungující regenty z klanu Hódžó, což však je vzhledem k tehdejšímu politickému klimatu velice sporné.\n\nHódžó se zanedlouho vrátil do Sagami a vyhlédl si místo pro hrad Odawara. Spřátelil se s mladým pánem odawarského paláce, Fudžijorim Ómorim a roku 1495 ho pozval na lov. Dny ubíhaly a po Ómoriho smrti měl Sóun lepší možnost získat palác pro sebe. Palác byl rekonstruován na hrad, který se v následujících desetiletích zvětšoval, až se stal jednou z nejimpozantnějších pevností v Japonsku.\n\nV roce 1512 napadl Hódžó sousední klan Miura a v červnu roku 1516 pokořil sídelní hrad Arai, kde donutil Jošimotu Miuru spáchat seppuku. Nagaudži pak oficiálně odstupuje z popředí ve prospěch svého syna Udžicuny a roku 1519 umírá. Na jeho památku Udžicuna postavil v provincii Sagami buddhistický chrám (Sóundži) a tento akt velice zapůsobil na vazaly klanu Hódžó.\n\nS ohledem na svoje politické a vojenské schopnosti byl Sóun Hódžó vnímán jako dobrý správce, byl populární mezi rolníky své země díky snížení daní ze 70 na 40 procent. Snad nejznámějším počinem je jeho Sóundži Dono Nidžúikkadžó - „21 článků pana Sóuna“, což je sbírka toho, co se smí a nesmí, věnovaná budoucím vazalům Hódžóova domu. Podle některých kronikářů je rok 1491 - dobytí Izu Sóunem - otevřením éry Sengoku, protože relativně neznámý Sóun sám o sobě získal provincii, a to bez císařského dekretu nebo povolení šóguna.\n"}
{"id": "114833", "url": "https://cs.wikipedia.org/wiki?curid=114833", "title": "Svíčka", "text": "Svíčka\n\nSvíčka či svíce je jednoduchý zdroj světla, používaný už od starověku. Funguje na principu přeměny chemické energie vázané v tuhém těle svíčky (tedy v jejím palivu) na světelnou energii.\n\nSkládá se z těla svíčky, knotu a případně kalíšku.\n\nTělo je vyrobeno z hořlavého materiálu a bývá obvykle válcovitého tvaru. Může mít i jiný rotačně souměrný tvar, třeba tvar kužele apod. Používají se ale i tvary jehlanu, hranolu či zcela nepravidelné tvary, ty se vyskytují zejména u tzv.ozdobných svíček (postavy osob, figurky zvířat, srdíčka, zvonečky, vánoční stromky apod.)\n\nDoprostřed těla svíčky je vložen hořlavý knot. Jako hořlavý materiál se užívá včelí vosk, parafín, stearin, svíčkový gel, lůj (popřípadě jiný tuhý tuk - třeba rybí či velrybí). Knot je obvykle vyroben z rostlinného textilního materiálu. Svíčka byla až do objevu petroleje, svítiplynu a elektrických osvětlovacích těles jedním z nejdůležitějších umělých zdrojů světla (vedle loučí, pochodní, olejových lamp).\n\nPro osvětlování větších prostor bylo potřeba vždy mnoha stovek až tisíců svíček, které byly umísťovány do svícnů. Svícny jsou zvláštní podstavce respektive držáky svíček (mohou být nástěnné, stropní, stojanové apod.) a jsou používány především z bezpečnostních důvodů jako ochrana před požárem a opařením osob horkým voskem (popřípadě jako ochrana proti nežádoucímu poškození jiných předmětů voskem).\n\nKnot saje hořlavý materiál z těla svíčky, který se teplem plamene svíčky taví. Na povrchu knotu se pak hořlavina odpařuje a hoří (neboli oxiduje). Spotřebováváním hořlaviny (spalováním paliva) se svíčka postupně zkracuje. Moderní svíčky jsou vybaveny knotem, který se během hoření zkroutí do kraje plamene a tam uhořívá. U svíček užívaných v minulosti bylo třeba zbytky knotu odstřihovat.\n\n\n\nModerní svíčka hoří obvykle rychlostí 0,1 g/min. Vytváří množství světla odpovídající zhruba jedné jednotce svítivosti kandela, celkový světelný tok kolem 13 lumen. Světelná účinnost je asi setina účinnosti žárovky. Barevná teplota světla je kolem 1000 K.\n\nNejteplejší je plamen nad tmavěmodrou částí po jedné straně plamene (kolem 1400 °C). Nicméně tato část plamene je velmi malá a uniká z ní tak málo tepelné energie. Teplota většiny plamene se pohybuje okolo 1000 °C.\n\nDoba hoření čajové svíčky o váze 16g je mezi 4 a půl a 5 hodinami.\n\nIdeální svíčka je uzpůsobena prostředí ve kterém se má používat. Není vhodné používat svíčky určené do interiéru na hřbitově-většinou budou špatně hořet. Hřbitovní svíčky naopak v interiéru hoří až příliš dobře a mohou způsobit požár.\n\n\n"}
{"id": "114838", "url": "https://cs.wikipedia.org/wiki?curid=114838", "title": "Zeleneč", "text": "Zeleneč\n\nObec Zeleneč (v mužském rodě) se nachází v okrese Praha-východ, kraj Středočeský, při severovýchodní hranici hlavního města Prahy, necelých 18 km vsv. od jeho centra. Součástí obce je i vesnice Mstětice.\n\nZeleneč je rychle rostoucí obcí. V červenci 2006 zde žilo 1991 obyvatel, v prosinci 2007 2380 a v prosinci 2008 již 2475 lidí. V současnosti zde žije obyvatel.\n\nOd roku 1990 byla v obci zahájena výstavba technické infrastruktury. V současné době je v celé obci vybudována obecní splašková kanalizace, vlastní čistírna odpadních vod, přečerpávací stanice splaškových vod z lokality „Pod Dráhou“, v celé obci obecní vodovod s připojením na vodní zdroj Káraný (zdroj vody zásobující část Prahy). Dále byla od roku 1997 realizována výstavba regulační stanice plynu a plynofikace celé obce, která je již dokončena. V obci jsou vybudovány nové komunikace a chodníky, zrekonstruováno veřejné osvětlení. V roce 1997 byla provedena 200% telefonizace obce kabelovým vedením. U rozvodů elektro byly vystavěny dvě nové trafostanice o výkonu 3 x 630 kVA a byla realizována kabelizace rozvodů.\n\nV obci Zeleneč je zdravotní středisko, škola, mateřská školka, pošta, tři restaurace, cukrárna, stánek se zmrzlinou, dva obchody s potravinami, jeden se smíšeným zbožím, krytá tenisová hala, dva antukové tenisové kurty, fotbalové hřiště a betonové hřiště na florbal. Obcí prochází cyklostezka. Zeleneč má velmi dobré spojení. V obci je zastávka ČD (železniční trať 231 Praha-Lysá nad Labem-Kolín, linky S2 a S20) i konečná stanice BUS PID 353. Napojení na mladoboleslavskou dálnici D10 (E65) a dálnici D11 (Praha-Poděbrady-Hradec Králové) je vzdáleno cca 5 km.\n\nKaždoroční tradicí jsou zde \"Zelenečské Máje\". V obci také funguje fotbalový klub s dlouhou tradicí SK Zeleneč (dříve Sokol Zeleneč), jehož hlavní dospělé mužstvo (Áčko) momentálně hraje středočeskou I.A třídu. V klubu taktéž hraje rezervní B tým, dorost, starší a mladší žáci, starší a mladší přípravka, tým fotbalových miminek a občas se k přátelskému utkání sejdou zelenečské legendy alias Stará garda. Po roce 2000 v klubu působili jako trenéři hlavního dospělého týmu české fotbalové legendy Jan Berger, Josef Jarolím a Pavel Klouček.\n\nV posledních deseti letech dochází v Zelenči k masivní výstavbě kolonií rodinných domů. Nahodilá výstavba staveb bez kvalitního územního plánu a respektu k urbanistickým pravidlům vytváří základ pro jev nazývaný sídelní kaše.\n\nDopravní síť\n\nVeřejná doprava 2014\n\nZeleneč, dříve též Zelenec, náležel ve druhé polovici 14. století kanovníku Volframovi synu Menharta ze Škvorce, který roku 1385 prodal „své věrné“ v Zelenči se svolením královým. Roku 1443 páni staroměstští vyřkli mezi Janem z Liblic a Duchkem ze Satalic, aby Duchek dal kop grošů na úroky zadržené z dědiny v Zelenči a tu dědinu prodal neb osadil, aby Janovi úrokové nescházeli. V roce 1476 věnoval Jan Zajíček ze Chřenic 6 kop grošů platu stálého na dědictví svém v Zelenči Petru, převoru u sv. Klementa na Starém Městě pražském. Roku 1532 prodal Jiřík Vachlt z Pantenova na místě choti své Anny z Toušeně Zelenec, ves celou a dvory kmetci s platem, pak s rybníkem pode vsí, Václavu Sovovi z Liboslavě za 880 kop grošů Johanka z Liboslavě přinesla Zeleneč věnem choti svému Pavlu Severinovi z Kapí Hory, odkudž spojen Zeleneč s Jirnami. V letech 1585 až 1588 držel Zeleneč Václav Severin z Kápí Hory na Jirnech, který žalován byl Václavem, farářem Svémyslickým o desátek ze Zelenče. Před bitvou na Bílé hoře držel Zeleneč i Jirny Tomáš Had z Proseče, jemuž roku 1625 konfiskovány, načež Zeleneč náležel k Jirnám až do zrušení poddanství roku 1848. S počátku 17. století koupil kmetcí dvůr v Zelenči od Karla Špičky Jenštejnského Krištof z Jamolic a prodal jej roku 1617 Janu Řezníkovi, čehož Janova vdova Mandalena Benyně z Jamolic choti fořtmistra na panství brandýském v roce 1651 dosvědčovala.\n\nZachované doklady o původních hospodářských usedlostech: Rustikální dvůr Zeleneč založil roku 1831 Václav Brandejs, připojil k č. 3 čísla 2, 23 a 36. Tento dvůr drželi v letech 1847 Heřman Schick, 1849 Jan Procházka, 1853 Václav Luxa. Roku 1851 koupil Karel Ferdinand od Tomáše Mašína statek č. 19 o 28 3/4 jitra, č. 12 i 13, od Josefa Knora č.11 o 29 jitrech a od Josefa Čadila roku 1854 11 jiter polí. Roku 1853 koupil i grunty Václava Luxy a založil veliký dvůr s úpravně zařízeným obydlím a parkem. Roku 1872 koupil dvůr Alexandr Polák, 1894 František Zvěřina, 1898 Václav Zvěřina a roku 1909 Vítězslav Novák.\n\nV roce 1885 byl v obci Zeleneč založen hasičský sbor pod heslem \"Bližnímu k ochraně a vlasti k obraně\". Od roku 1911 tehdejší obecní zastupitelstvo bojovalo o zřízení vlastní školy v Zelenči. Dne 14. srpna 1933 koupila obec Zeleneč od pana Vítězslava Nováka budovy č.p. 2 a 3 za 200 000 Kčs, v roce 1934 byly tyto budovy upraveny a dne 1. září 1934 zahájila dvoutřídní školní expositura vyučování. Na základě rozhodnutí zemské školní rady došlo v roce 1945 k osamostatnění školy v Zelenči\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zeleneč \"(1250 obyvatel)\" byly v roce 1932 evidovány tyto živnosti a obchody: 2 autodopravci, biograf Sokol, výroba cementového zboží, obchod s cukrovinkami, družstvo pro rozvod elektrické energie, elektrotechnický závod, holič, 3 hostince, kapelník, kolář, kovář, krejčí, lakýrník, továrna na lišty, obchod s mlékem, obchod s obuví Baťa, 3 obuvníci, průmyslové odpadky, 2 pekaři, obchod s lahvovým pivem, pokrývač, 6 rolníků, 2 řezníci, sedlář, skelné střepy, 7 obchodů se smíšeným zbožím, stavební podnikatelství, obchod se smíšeným zbožím, tesařský mistr, 2 trafiky, 2 truhláři, obchod s uhlím, velkostatek.\n\nV obci Mstětice \"(373 obyvatel, samostatná obec se později stala součástí Zelenče)\" byly v roce 1932 evidovány tyto živnosti a obchody: cihelna, 2 hostince, 2 kováři, 4 rolníci, 2 trafiky, truhlář, 2 obchody s uhlím.\n\n"}
{"id": "114839", "url": "https://cs.wikipedia.org/wiki?curid=114839", "title": "Svíčka (rozcestník)", "text": "Svíčka (rozcestník)\n\nPojem svíčka se užívá ve více významech:\n\n\n\n\n\n"}
{"id": "114841", "url": "https://cs.wikipedia.org/wiki?curid=114841", "title": "Běleč (okres Tábor)", "text": "Běleč (okres Tábor)\n\nObec Běleč () se nachází v okrese Tábor v Jihočeském kraji.\nLeží asi 3 km severovýchodně od Mladé Vožice. Žije v ní obyvatel.\n\nPoblíž Bělče jsou rybníky Bažantnice, Nadoborný a Obora, protéká jimi Bělečský potok.\n\n\nPrvní písemná zmínka o obci pochází z roku 1375.\n\nNarodil se zde Jan Váňa (1848–1915), filolog a satirický básník\n\n\n"}
{"id": "114845", "url": "https://cs.wikipedia.org/wiki?curid=114845", "title": "Europa (ostrov)", "text": "Europa (ostrov)\n\nOstrov Europa (francouzsky \"Île Europa\") je tropický ostrov v Mosambickém průlivu na , 120 km jihovýchodně od Bassas da India, 300 km západně od jižního pobřeží Madagaskaru a 500 km východně od jižního pobřeží Mosambiku.\n\nMá rozlohu 28 km², 22 km pobřeží, ale žádné přístavy, jen kotviště na moři. Je na něm 1500 m dlouhá přistávací dráha pro letadla. Nejvyšší bod ostrova tvoří bezejmenné místo vysoké jen 24 m n. m.\n\nOstrov je obklopen korálovými plážemi a zřasenými útesy a uzavírá mangrovovou lagunu o rozloze asi 9 km². Další vegetaci na ostrově tvoří suchý les, křoviny, pryšce a zbytky sisalové plantáže.\n\nOstrov Europa je přírodní rezervací a útočištěm migrujících mořských ptáků. Je zde také jedno z největších hnízdišť karet obrovských \"(Chelonia mydas)\" na světě. Dále zde žijí kozy dovezené osadníky koncem 18. století.\n\nOstrov dostal jméno podle britské lodi \"Europa\", která ho navštívila v roce 1774. Od roku 1897 je v držení Francie, ale nároky na něj vznáší i Madagaskar. Ruiny a hroby na Europě dokládají několik pokusů o její osídlení od 60. let 19. do 20. let 20. století.\n\nOstrov má exkluzivní ekonomickou zónu společnou s Bassas da India, o rozloze 127 300 km². Ostrov je obsazen vojenskou jednotkou z Réunionu, má meteorologickou stanici a navštěvují ho vědci.\n"}
{"id": "114849", "url": "https://cs.wikipedia.org/wiki?curid=114849", "title": "Průmyslové muzeum (Ostrava)", "text": "Průmyslové muzeum (Ostrava)\n\nPrůmyslové muzeum bylo v Ostravě poprvé založeno roku 1945. O rok později byly sbírky přesunuty do opravených prostor bývalého hotelu Royal na Reální ulici. Ten samý rok však byly exponáty násilně vystěhovány na ulici a Průmyslové muzeum Ostrava bylo v roce 1950 oficiálně zrušeno. Zachráněné zbytky sbírek technických exponátů částečně převzalo Ostravské muzeum.\n\nV roce 1993 bylo u příležitosti slavnostního otevření Hornického muzea požádáno ministerstvo kultury o zřízení ostravského Technického muzea. Ministerstvo žádosti vyhovělo a v roce 1994 byl dlouho očekávaný subjekt v Ostravě znovu založen.\n\nNové muzeum dostalo darem celý zachovalý areál Dolu Michal (Petr Cingr) v Michálkovicích z roku 1843. Vedení muzea sice nemělo jako jiná technická muzea v republice vysoký roční rozpočet, začalo ale svážet cenné průmyslové exponáty z celého kraje. Práce však byla po třech letech narušena odchodem zkušeného ředitele. Po jeho odchodu ministerstvo kultury dosadilo do uvolněné funkce řadového pracovníka muzea bez odpovídajícího vzdělání a zkušeností. Pod jeho vedením se muzeum začalo měnit z regionálního technického na ryze místní hornické muzeum.\n\nNeutěšený stav vedl v roce 1999 k vyslání ministerské kontroly, která navrhla k 1. lednu 2000 zrušení muzea včetně rozpočtu na údržbu ostravských technických památek. Zrušení muzea bylo provedeno bez souhlasu města. Ostrava se tak stala jediným průmyslovým regionem v České republice bez státního technického muzea, přestože má Ostravsko nejvíce industriálních památek v zemi. Darovaný areál převzal do správy Národní památkový ústav, územní pracoviště Ostrava. Protože obsahuje zachovalé provozuschopné zařízení všech stacionárních strojů z roku 1912, byl prohlášen v roce 1993 kulturní památkou a v roce 1995 národní kulturní památkou. V současnosti se používá název Národní kulturní památka Důl Michal.\n\nZachovalé budovy dolu postavené v letech 1913–1915 byly projektovány Františkem Fialou. Šatny a koupelny byly dimenzovány až pro 1512 havířů. Hlavní těžební jáma je hluboká 671 metrů. Např. v roce 1916 zde bylo sedmnáct slojí o mocnosti od půl metru do dvou metrů a vytěžilo se přes 383 tisíc tun uhlí. Těžba uhlí byla definitivně ukončena 30. května 1993 (poslední vozík s uhlím), v roce 1994 bylo poslední fárání, v roce 1995 ukončen zásyp jámy. Zajímavostí je prohlídková trasa, kterou návštěvníci absolvují ve stejné podobě, jakou chodili každý den horníci do práce.\n\n"}
{"id": "114850", "url": "https://cs.wikipedia.org/wiki?curid=114850", "title": "Koku", "text": "Koku\n\nKoku (: 石) je historická japonská jednotka objemu, která odpovídala deseti krychlovým šaku. Přibližně 3,6 koku odpovídalo jednomu krychlovému metru.\n\nKoku původně definovalo množství rýže, historicky pak toto množství odráží dostatečnou zásobu potravy pro jednoho člověka na jeden rok. (Jeden masu znamená dostatek rýže k nasycení jednoho člověka na jeden den). Roku 1891 byla jednotka redefinována způsobem, že 1 koku se rovnalo přibližně 180,39 litrům nebo též 5 bušlům (40 imperiálním nebo 48 americkým galonům), z japonských jednotek deseti to (斗).\n\nBěhem období Edo bylo každé knížectví (léno, han) charakterizováno svým výnosem (úrodou rýže) v koku. Nejmenší velikost byla 10 000 koku, ale 22 největších panství přesahovalo 200 000 koku. Pozemkový majetek přímo vlastněný šóguny Tokugawa činil 6 480 000 koku a odpovídal jedné čtvrtině veškeré japonské zemědělské produkce.\n\nPomocí koku se také měřil výtlak (velikost) lodí, tedy podle toho kolik rýže uvezly. Největší lodě dokázaly uvézt přes 1 000 koku, ale během izolace Japonska (Sakoku) byla zakázána stavba lodí větších než 500 koku.\n\nBěhem období Meidži byly tradiční japonské jednotky vytlačeny metrickým systémem. Jediné odvětví, kde koku zůstalo zachováno, je japonský dřevozpracující průmysl.\n\n"}
{"id": "114852", "url": "https://cs.wikipedia.org/wiki?curid=114852", "title": "Vacenovice", "text": "Vacenovice\n\nVacenovice () jsou obec v okrese Hodonín v Jihomoravském kraji, 8 km jihovýchodně od Kyjova. Žije zde obyvatel.\n\n\n\n\n\n"}
{"id": "114853", "url": "https://cs.wikipedia.org/wiki?curid=114853", "title": "Chrást (okres Příbram)", "text": "Chrást (okres Příbram)\n\nObec Chrást se nachází v okrese Příbram, kraj Středočeský, asi 12 km jižně od Příbrami. Žije zde obyvatel.\n\nObec Chrást se skládá ze čtyř částí na dvou katastrálních územích:\n\nPrvní písemná zmínka o obci pochází z roku 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chrást \"(přísl. Namnice, 263 obyvatel)\" byly v roce 1932 evidovány tyto živnosti a obchody: 2 hostince, košíkář, kovář, 2 mlýny, 2 obuvníci, rolník, řezník, 3 trafiky.\n\n\nDopravní síť\nVeřejná doprava 2012\n\n"}
{"id": "114855", "url": "https://cs.wikipedia.org/wiki?curid=114855", "title": "Let L-13 Blaník", "text": "Let L-13 Blaník\n\nLet L-13 Blaník je dvousedadlový kluzák s pevnými nosnými plochami. Výrobcem byl Let Kunovice.\n\nVývoj začal v roce 1954 v konstrukční kanceláři Výzkumného a zkušebního leteckého ústavu VZLÚ v Praze-Letňanech pod vedení hlavního konstruktéra Ing. Karla Dlouhého. Dva prototypy byly dokončeny v roce 1956 v prototypové dílně VZLÚ ve Vysočanech u závodu Aero a v březnu stejného roku byl zalétán první z nich. Dokumentaci a výrobu převzala v roce 1957 továrna Let Kunovice se změnami, které provedla ještě konstrukce VZLÚ – zkrácení přední části trupu, nahrazení ostruhového kolečka kluznou botkou a přestavba ocasních ploch na sklopné pro snadnější hangárování a transport.\n\nPrvní kusy ze sériové výroby byly zalétány na konci roku 1958. Výroba byla ukončena v roce 1978 a celkem bylo vyrobeno 2616, z nichž většina stále létá ve více než 40 zemích světa. Tím se řadí mezi nejúspěšnější výrobky československého leteckého průmyslu. V letech 1981–1982 byla vyrobena menší série modernizované verze L-13A s pevnějším nosným systémem. Dalšími úpravami vznikl v roce 1988 nový typ Let L-23 Super Blaník.\n\nPo nehodě kluzáku L-13 Blaník v Rakousku, ke které došlo 13. června 2010, rozhodla Evropská agentura pro bezpečnost letectví (EASA) o pozastavení letecké způsobilosti všech L-13 a L-13A s účinností od 3. září 2010. V Česku získala část kluzáků výjimku a mohla být provozována až do dubna 2011. Později byla pro část kluzáků L-13A obnovena letecká způsobilost, většina strojů však stále nemůže létat; pro získání způsobilosti kluzáku je potřeba aplikovat modifikaci a dodatečné vyztužení nosníku křídla (vyvinula firma AD&C). Dle zprávy České televize ze dne 22. 5. 2016, je cena přestavby přibližně 400 000 Kč a přepočtu na letovou hodinu vyjde na 200 Kč. Takto je přestavěno již 11 strojů na území ČR. Dalších 244 dosud na přestavbu čeká.\n\nL-13 Blaník je určený k výcviku základní a vyšší pilotáže. Pro své vynikající letové vlastnosti byl u pilotů velmi oblíben. Posádka kluzáku sedí v tandemovém uspořádání za sebou.\n\nBlaník dvoumístný celokovový hornoplošný větroň. Většina částí je vyrobena z duralového plechu, potah je připevněn pomocí nýtů.\n\nKřídlo je samonosné, dvoudílné, celokovové. Má negativní šípovitost 5 ° na 25 % tětivy a laminární profil NACA 63_2A-615 u kořene křídla a NACA 63_2A-612 na koncích. Jeho náběžná část tvoří s hlavním nosníkem (umístěným ve 40 % hloubky) torzní skříň. Před vztlakovou klapkou a křidélkem je plech tvořící zavětrání křídla. Mezi náběžnou hranou a hlavním nosníkem je přední pomocný závěs. Jednonosníkové křídlo je vyrobeno z duralových plechů vyztužených žebry a podélnými výztuhami. Nosník má pásy z tažených a plechových duralových profilů a plechovou stojinu. Každá polovina křídla je zavěšena na trup ve třech bodech a spojení zabezpečuje vždy jeden hlavní svislý čep a jeden vodorovný čep předního závěsu. Křídlo je opatřeno Fowlerovými vztlakovými klapkami. Náběžná část vztlakových klapek je potažena plechem, kovová kostra odtokové části je potažena plátnem. Rozpětí klapky je 4,21 m, plocha 3,95 m², optimální výchylka klapky při startu činí 5°, plná výchylka při přistání byla u prvních Blaníků 10 °, u větroňů vyráběných od roku 1961 činí 8 °. Brzdící klapky typu DFS jsou za hlavním nosníkem a mají rozpětí 1,35 m a plochu 0,65 m². Křidélka jsou uchycena vždy ve třech závěsech a jejich horní strana mírně vystupuje z obrysu profilu křídla. Náběžná část křidélek je potažena plechem, kovová kostra odtokové části je podobně jako u vztlakových klapek potažena plátnem. Rozpětí křidélek je 3,40 m, plocha 2,31 m², výchylka nahoru činí až 34 °, dolů 13 ° (+2 °). Křídla zakončují okrajová kapkovitá vřetena.\n\nTrup oválného průřezu poloskořepinové konstrukce je rozdělen na dvě stavební skupiny – přední část (do přepážky číslo 6) a zadní část (od přepážky číslo 6 do konce trupu). Kostra přední části je sestavena z přepážek a podélníků lisovaných z duralového plechu. Táhla nožního řízení a torzní trubka ručního řízení jsou zde vedeny pod podlahou prostoru pro posádku v jednom z kanálů tvořených dvěma nosníky. Prostor pro posádku je pod průhledným překrytem, který je složený z pevného štítu, do boku odklopném krytu a z pevného zadního zákrytu. Pod přední částí na „břiše“ trupu je kapkovitý výčnělek, který chrání přední řízení větroně, které konstrukčně vystupuje z obrysu trupu. V předním i zadním pilotním prostoru jsou obdobně vybavené přístrojové desky. Jejich standardní osazení tvoří rychloměr, výškoměr, variometr ±5 m a variometr do ±30 m nebo ±15 m, kompas a elektronický zatáčkoměr kombinovaný s příčným sklonoměrem. K podlaze předního pilotního prostoru je většinou uchycena radiostanice. Sedačky pilotů tvoří rám ze svařených ocelových trubek potažený plachtovinou a sedadlové polštáře potažené plátnem a koženkou. Zadní část trupu je sestavena ze dvou plechových duralových skořepin, vyztužených přepážkami a spojených v podélné ose větroně nýtovými švy.\n\nL-13 Blaník je na rozdíl od jeho nástupce Let L-23 Super Blaník vybaven klasickým uspořádáním ocasních ploch. Výškové i směrové kormidlo je stejně jako křidélka a vztlakové klapky potaženo plátnem. Stabilizátor (nepohyblivá část vodorovné ocasní plochy) je z duralového plechu. Výškové kormidlo je vybaveno vyvažovací ploškou ovladatelnou z kabiny.\nOcasní plochy mají celokovovou konstrukci. Kormidla jsou potažena plátnem, kýlová plocha a stabilizátor plechem. Vodorovné ocasní plochy jsou při transportu sklopné, kýlová plocha je pevně spojená s trupem. Rozpětí vodorovné ocasní plochy je 3,45 m, plocha 2,66 m², úhel seřízení -3 °, úhel vzepětí 5 °. Výchylka výškového kormidla nahoru je až 32 ° (+2 °), dolů 25 ° (±1 °). Výška svislé ocasní plochy je 1,64 m, plocha 1,61 m², výchylka na obě strany je 30 ° (±1 °). Vyvažovací ploška výškového kormidla má největší výchylky – nahoru 12 ° (+1 °) a dolů 35 ° (±1 °)\n\n\n\n\n"}
{"id": "114856", "url": "https://cs.wikipedia.org/wiki?curid=114856", "title": "Fojtovice", "text": "Fojtovice\n\nNázev Fojtovice má více sídel:\n"}
{"id": "114858", "url": "https://cs.wikipedia.org/wiki?curid=114858", "title": "Vysoká (okres Bruntál)", "text": "Vysoká (okres Bruntál)\n\nObec Vysoká (německy \"Waissak\", polsky \"Wysoka\") se nachází v okrese Bruntál v Moravskoslezském kraji. Žije zde obyvatel.\n\nObec Vysoká sousedí na severu s Polskem (gmina Lubrza), na východě s Dívčím Hradem, na jihu s Liptaní a na západě s Jindřichovem. Od okresního města Bruntál je vzdálena 31,5 km a od krajského města Ostrava 69 km.\n\nGeomorfologicky patří Vysoká k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyšším bodem je kopec \"Stráž\" (494 m n. m.) nad Pitárným na hranici s Liptaní, dále \"Velký kopec\" (452/451 m n. m.) rovněž nad Pitárným a \"Vysoká\" (451/440 m n. m.) na katastru Bartultovic.\n\nÚzemí Vysoké patří do povodí Odry, resp. řeky Osoblahy, která obcí protéká ze západu na východ pod názvem \"Petrovický potok\" a v Pitárném z jihozápadu přijímá potok Mušlov a od soutoku s Mušlovem se již nazývá \"Osoblaha\". Státní hranici v části Bartultovice tvoří \"Hraniční potok\" (se svým bezejmenným pravobřežním přítokem), který odtéká do Polska, kde se vlévá do říčky \"Prudník\".\n\nÚzemí obce pokrývá z 63 % zemědělská půda (43,5 % orná půda, 17 % louky a pastviny), z 29,5 % les a z 6 % zastavěné a ostatní (např. průmyslové) plochy.\n\n\nPrvní písemná zmínka o obci pochází z roku 1267.\n\nPočet obyvatel celé obce Vysoká podle sčítání nebo jiných úředních záznamů:\nV celé obci Vysoká je evidováno 168 adres : 163 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 150 domů, z toho 81 trvale obydlených. Ke dni 25. 3. 2010 zde žilo 351 obyvatel.\n\nPočet obyvatel samotné Vysoké podle sčítání nebo jiných úředních záznamů:\nV samotné Vysoké je evidováno 53 adres, vesměs čísla popisná. Při sčítání lidu roku 2001 zde bylo napočteno 47 domů, z toho 31 trvale obydlených.\n\n\n\n"}
{"id": "114859", "url": "https://cs.wikipedia.org/wiki?curid=114859", "title": "Drevníky", "text": "Drevníky\n\nObec Drevníky (dříve též \"Dřevníky\") se nachází v okrese Příbram, kraj Středočeský, asi 12 km jihovýchodně od města Dobříš. Žije zde obyvatel.\n\nPřibližně 3 km na východ od obce se nachází Slapská přehrada.\n\nPrvní písemná zmínka o obci pochází z roku 1379. V letech 1850–1930 byly Drevníky součástí obce Drhovy, od roku 1930 jsou samostatnou obcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2012\n\nÚzemím obce vede turistická trasa Hříměždice - Homole - Hranice - Strž.\n\n\nObec se skládá ze čtyř částí ve třech katastrálních územích:\n\n"}
{"id": "114860", "url": "https://cs.wikipedia.org/wiki?curid=114860", "title": "Hvožďany (okres Příbram)", "text": "Hvožďany (okres Příbram)\n\nObec Hvožďany se nachází v okrese Příbram, kraj Středočeský, asi 9 km jihozápadně od Rožmitálu pod Třemšínem a 11 km západně od Březnice. Žije zde obyvatel.\n\nV roce 2016 získala obec ocenění v soutěži Vesnice roku Středočeského kraje 2016, konkrétně obdržela Diplom za vzorné vedení kroniky a Diplom za společenský život. V roce 2017 pak obec získala v téže soutěži hlavní cenu, tj. Zlatou stuhu a stala se tak krajským vítězem.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hvožďany \"(563 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: 3 autodopravci, cihelna, cukrář, výroba cvoků, 2 obchodníci s dobytkem, galanterie, holič, 3 hostince, kolář, kominík, 2 kováři, 2 krejčí, 2 výčepy lihovin, mlýn, obuvník, 2 pekaři, porodní asistentka, řezník, sedlář, 4 obchody se smíšeným zbožím, Spořitelní a záložní spolek v Hvožďanech, obchod se střižním zbožím, tesařský mistr, 2 trafiky, 2 truhláři.\n\nV obci Roželov \"(přísl. Mýta, Planiny, 425 obyvatel, samostatná obec se později stala součástí Hvožďan)\" byly v roce 1932 evidovány tyto živnosti a obchody: hostinec, kovář, 2 krejčí, mlýn, obuvník, obchod se smíšeným zbožím, 2 trafiky.\n\nVe vsi Vacíkov \"(přísl. Nouzov, Nová Luka, 323 obyvatel, samostatná ves se později stala součástí Hvožďan)\" byly v roce 1932 evidovány tyto živnosti a obchody: 2 výrobci dřeváků, Lesní družstvo ve Vacíkově, 2 hostince, kovář, obuvník, rolník, obchod se smíšeným zbožím, 2 trafiky, 2 velkostatky (Pálffy, Schwarzenberg), zahradnictví.\n\nJihozápadně od vesnice leží přírodní památka Rybník Vočert a Lazy.\n\nObec Hvožďany se skládá ze šesti částí na pěti katastrálních územích:\n\nDopravní síť\nVeřejná doprava 2012\n\nObcí vedou turistické trasy – červená: Hudčice – Hvožďany – Pod Třemšínem – Blovice; zelená: Hvožďany – Tisov – Bělčice; žlutá: Hvožďany – Tisov – Hornosín – Blatná. Z místní části Vacíkov vycházejí turistické trasy Vacíkov – Na Dědku – Třemšínská bouda (zelená) a Vacíkov – Soudná – Voltuš (žlutá).\n\n\n"}
{"id": "114861", "url": "https://cs.wikipedia.org/wiki?curid=114861", "title": "Chrášťany (okres Benešov)", "text": "Chrášťany (okres Benešov)\n\nObec Chrášťany () se nachází v okrese Benešov ve Středočeském kraji, asi 8 km západně od Benešova. Žije zde obyvatel. Součástí obce jsou i vesnice Benice, Černíkovice a Soběšovice. Protéká tudy Tloskovský potok, který je levostranným přítokem Janovického potoka.\n\nObec Chrášťany patří do mikroregionu Týnecko.\n\nPrvní písemná zmínka o obci pochází z roku 1318.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec spolu se svými částmi Benice, Černíkovice a Soběšovice součástí města Benešov.\n\nV obci Chrášťany \"(přísl. Benice, Černíkovice, Lipka, Ouštica, Soběšovice, 736 obyvatel)\" byly v roce 1932 evidovány tyto živnosti a obchody: cihelna, 5 hostinců, kolář, 5 kovářů, 2 krejčí, mlýn, 4 obuvníci, 26 rolníků, 2 trafiky, velkostatek Leopold Kominík.\n\nDopravní síť\n\nVeřejná doprava 2012\nObcí vedou turistické trasy Neštětice – Chrášťany – Týnec nad Sázavou a Chrášťany – Dunávice – Netvořice.\n\n\n"}
{"id": "114863", "url": "https://cs.wikipedia.org/wiki?curid=114863", "title": "Kejtovské louky", "text": "Kejtovské louky\n\nKejtovské louky je přírodní památka ev. č. 1695, která se nachází východně od obce Obrataň v okrese Pelhřimov. Správa AOPK Havlíčkův Brod.\n\nDůvodem ochrany jsou zrašelinělé louky podél meandrujícího Kejtovského potoka se zbytkem olšovovrbového luhu, ptačí refugium.\n\n"}
{"id": "114866", "url": "https://cs.wikipedia.org/wiki?curid=114866", "title": "Žandov", "text": "Žandov\n\nMěsto Žandov () se nachází v okrese Česká Lípa, kraj Liberecký. Žije zde  obyvatel. Nachází se v CHKO České středohoří na pravém břehu řeky Ploučnice asi 11 km západně od okresního města Česká Lípa.\n\nNa ulici Školní, asi 350 metrů na jihovýchodní straně od náměstí, bezprostředně navazuje skupina rodinných domků, která již patří k obci Horní Police a je evidována jako její místní část Pod Školou.\n\nPrvní písemná zmínka o obci pochází z roku 1273. V polovině 15. století byl Žandov povýšen na město s řadou práv. Jeho obyvatelé se živili řemesly.\n\n\nObcí prochází železniční Trať 086 z Děčína do České Lípy a je zde i zastávka. Jižní částí města prochází i silnice II/262.\n\nZ náměstí v Žandově na spodním pravém rohu směrem na východ a dále na Volfartice, ještě v areálu města je autokemp Žandov. V roce 1989 byl jeho provozovatelem \"ZO Svazarm Žandov\". Plocha areálu vedená v kategorii A byla 13 000 m2, z toho pro stany bylo vymezeno 5 000 m2. Kapacita byla 137 lůžek v chatkách, vybavené společenskými i sociálními prostorami (kuchyň, televize).. Kolem vede od středu Žandova cyklotrasa 3056 a žlutě značená turistická trasa pro pěší směr Kamenický Šenov.. Autokemp je stále v provozu, po zrušení Svazarmu nyní se soukromým vlastníkem.\n\nHasišská jednotka byla založena roku 1867. Před nedávnem doznala zásadních změn, když byla rekonstruována zbrojnice a obnoven vozový park. Jednotka používá vozy Avia A30 DA 12, Cas 24RTHP jinak nazývaný \"Mates\" neboli Trambus a Cas 24K Liaz, kterou jednotka dostala darem od HZSLK.\n\n\nFotbalový tým mužů zakončil sezonu 2010/2011 v III. třídě okresu Česká Lípa na 11. místě čtrnáctičlenné tabulky. Další sezónu skončil stejnou soutěž na místě sedmém.\n\n\n\n"}
{"id": "114867", "url": "https://cs.wikipedia.org/wiki?curid=114867", "title": "Borotice (okres Příbram)", "text": "Borotice (okres Příbram)\n\nObec Borotice se nachází necelých 10 km jihovýchodně od Dobříše v okrese Příbram, kraj Středočeský. Leží v kopcovitém kraji na úpatí vrchů Rohatec a Skála. Žije zde obyvatel.\n\nObec Borotice se skládá z pěti částí na čtyřech katastrálních územích:\n\nSvé jméno odvozuje ves od údajného zakladatele Boruty, jehož potomci se zvali Borutici. Z toho se ustálil název osady Borotice, což znamená ves lidí Borotových. První písemná zmínka o Boroticích pochází z roku 1207, kdy papež Inocenc III. potvrdil řádu německých rytířů vlastnictví Borotic a dalších vesnic. Za krále Václava I. se ves stala majetkem české koruny. Později vesnici zakoupila Konstancie Uherská, vdova po českém králi Přemyslu Otakaru I. Její dcera Anežka Přemyslovna, později blahoslavená Anežka Česká, založila v Praze klášter klarisek a stala se jeho první abatyší. Matka jí v roce 1233 darovala Borotice a další vesnice. V roce 1234 vzniklo při klášteře blahoslavené Anežky špitální bratrstvo sv. Františka, které se o tři roky později stalo samostatnou řeholí řádu křižovníků s červenou hvězdou a křížem. Anežka tomuto řádu věnovala roku 1238 Borotice spolu s dalšími dvěma vesnicemi a řád je držel až do roku 1948.\n\nŘád křižovníků zřídil roku 1253 v Boroticích svou faru a kostel, zasvěcený Nanebevzetí Panny Marie. Křižovníci považovali Borotice za centrum své oblasti, a proto bylo celé okolí nazýváno Borotickem. V roce 1610 bylo v Boroticích osm osedlých s koňmi, kteří odváděli křižovnickému špitálu platby z kopanin a luk, měli povinnost posílat lidi k honům a na žně do Dobřichovic, rovněž tak z borotické rychty splavovat do Prahy ročně 83 vorů dřeva. K borotické rychtě patřil Hubenov s devíti osedlíky, kteří měli stejné povinnosti, jakož i platit jednu libru ručničního prachu při lovu. Pole na stráních nebyla příliš úrodná, již roku 1717 byla v katastru vedena s označením \"pole špatná\". Další orná půda se získávala přikopáváním a často i rozoráváním luk a pastvin. Úrodnější pole byla pouze v údolích. Pěstovaly se tu všechny druhy obilí, brambory a řepa. Téměř všichni sedláci měli své lesy. V obci byl lesní velkostatek řádu křižovníků, obecní žulový lom a malá cihelna.\n\nV době třicetileté války v letech 1618-1648 byly Borotice vypáleny švédským vojskem pod velením generála Banera. Trvalo téměř 150 let, než došlo k dalšímu rozkvětu Borotic. Zpustošená fara byla obnovena až v roce 1786. Od 17. století bývaly Borotice významný poutním místem, kde poutníci uctívali sošku Panny Marie Nanebevzaté. Kostel byl v roce 1897 důkladně opraven a byla přistavěna nová věž s hodinami. Ze staré zvonice byly do věže přeneseny zvony z roku 1569, 1586, 1635 a 1715 (poslední byl za první světové války zrekvírován). Zrekonstruovaný kostel byl znovu vysvěcen za velké účasti lidu a velmistra křižovníků. V kostele pod kazatelnou stojí památná cínová křtitelnice s letopočtem 1602.\n\nBorotice bývaly kromě Hubenova spojeny i s obcí Drašetice. V roce 1881 se osamostatnily a prvním starostou samostatných Borotic byl zvolen Josef Mašek, rolník a hostinský v č. 18. Hospodářství a hostinci č. 18 vedle kostela se odedávna říkalo U Mašků. Bývala to krčma vejsadní, zmiňovaná již v roce 1605. První Mašek je v ní doložen roku 1692, avšak vzhledem k tomu, že předchozí zápis je z roku 1651, mohl zde být i dříve. Podle ceny 300 zlatých, která se řídila velikostí statku a rozlohy polí lze usuzovat, že v roce 1763 byl Maškův statek s krčmou druhým největším hospodářstvím v obci. Hospoda je zde provozována nepřetržitě dodnes. Roku 1887 byl v Boroticích zřízen poštovní úřad. Od roku 1914 měl pronajatu poštovní dopravu z Borotic do Dobříše František Mašek z č. 25; do roku 1929 ji zajišťoval s koňským potahem, poté až do své smrti v roce 1931 měl poštovní autodopravu. K prvnímu veřejnému telefonnímu spojení v obci došlo roku 1937, kdy byla na poště otevřena veřejná telefonní hovorna. Roku 1896 byla v Boroticích zřízena četnická stanice a v roce 1902 tu byla postavena četnická kasárna. Dobrovolný hasičský sbor byl založen roku 1898, o dva roky později tu byl otevřen Spořitelní a záložní spolek, tzv. kampelička, která existovala do roku 1953. Při nové škole, postavené roku 1901, byl o dvanáct let později pořádán bezplatný šestitýdenní \"Praktický hospodyňský kurz\", v němž měly venkovské dívky nabýt znalosti ve vaření, úpravě stravy pro nemocné, konzervování potravin, výrobě sýrů, šití, výchově dětí, zdravovědě, chovatelství domácího zvířectva i v domácím účetnictví. Při škole byla také roku 1928 zřízena Lidová škola hospodářská. V zimě roku 1933 bylo ve škole zahájeno vaření polévek pro školní děti a roku 1935 byla v hostinci U Mašků uspořádána slavnostní besídka, jejíž výtěžek byl věnován školní \"polévkárně\".\n\nAni kultura a sport nepřišly zkrátka. V roce 1919 byl založen divadelní spolek ochotníků \"Komenský\". Při svém založení v roce 1921 čítala Tělocvičná jednota Orel 50 členů a její první ples se odbýval v hostinci U Mašků. Téhož roku zde byla také založena Tělocvičná jednota Sokol s 31 členy. Od roku 1924 měl Sokol svoji spolkovou místnost v hostinci U Mašků, kde také pořádal svá divadelní představení, plesy a silvestrovské večery, rovněž tak valné hromady. Maškové působili ve třicátých letech 20. století ve výboru Sokola; v roce 1947 byla Milena Mašková náčelnicí a roku 1948 byla Jaroslava Mašková členkou výboru.\n\nOd roku 1952 začala novodobá historie, kdy vzkvétající selská i farní hospodářství násilně skončila v JZD.\n\nFarář P. František Hoppe objevil roku 1883 v archivu borotické fary knihu zádušní z let 1617–1691 s hlaholským písmem. Svým objevem zachránil vzácnou památku, nazvanou \"Hlaholské zlomky borotické\". Při zkoumání v Národním muzeu bylo zjištěno, že v Boroticích nalezené dva listy pocházejí ze žaltáře či breviáře ze 14. století, který ze své vlasti přinesli do Prahy chorvatští mniši, povolaní Karlem IV. do kláštera v Emauzích kolem roku 1350. Farář Hoppe se v době svého dvacetiletého působení velmi zasloužil o Borotice. Konal zde mnoho nejen náboženských, ale i národních slavností, pomáhal farníkům v jejich soukromých záležitostech a aktivně působil při řešení obecních problémů, jako silniční spojení s okolím, zřízení pošty a četnické stanice. Jeho blízkým přítelem byl historik a spisovatel Zikmund Winter, s nímž se spřátelil v křižovnickém klášteře v Praze. Zikmund Winter byl jako chudý student zpěvákem u Křižovníků, v roce 1868 se přihlásil do noviciátu. Po roce však z noviciátu vystoupil, aby se mohl zcela věnovat své dějepisecké zálibě a studiu na filosofické fakultě. S farářem Hoppem si dopisoval a býval u něho hostem na faře v Boroticích. Také v roce 1890 trávil prázdniny se svou rodinou v blízké hubenovské hájovně.\n\nV obci působil zejména kantorský rod Decastello. Jeho tři příslušníci, Josef (1754–1845), František Jakub (1800–1872) a Karel Emanuel (1815–1882), jsou známí jako hudebníci. Z tohoto rodu pochází i český dirigent, hobojista, hudební skladatel a pedagog Vojta Mádlo (1872–1951).\n\nV Boroticích se vyučovalo v č. 23 poblíž fary. Na této škole učil hudebník a varhaník Josef Decastello. Narodil se 11. listopadu 1759 v rodině sládka na Sedlčansku a zemřel 19. února 1845 v borotické škole. V téže škole se 5. června 1801 narodil jeho syn František Seraf. Decastello. Po pedagogických studiích byl již v roce 1823 ustanoven po svém otci učitelem na borotické škole a za svého téměř padesátiletého učitelského působení v ní vychoval celé generace žáků. Byl rovněž znamenitým hudebníkem a ředitelem kostelního kůru. Měl velké zásluhy o obec, školu, chrámovou hudbu i zpěv a dostalo se mu za to mnohých uznání včetně stříbrného záslužného kříže. Byl všestranně vzdělaným a uvědomělým vlastencem. Konal přednášky, psal odborné články, působil na povznesení národního ducha a vzdělání lidu rozšiřováním českých knih a zakládáním knihoven. Zasloužil se o rozšíření borotické školy, jejíž nová budova č. 27 byla postavena roku 1845. V ní také zemřel 14. dubna 1872 ve věku 71 let.\n\nJeho bratr Karel Emanuel Decastello byl rovněž proslulým pedagogem a odborným spisovatelem. Narodil se v č. 20 dne 29. prosince 1815. Zpočátku byl soukromým učitelem v Praze, pak učil na soukromém Vocelově ústavu. Po odchodu prof. Petra Mužáka, manžela Karoliny Světlé, z Hlavní národní školy Budečské byl v roce 1850 povolán na jeho místo. Měl velké zásluhy o školství zlepšováním názorného vyučování; založil pozoruhodnou sbírku dřevěných modelů, které vlastnoručně vyřezal a odkázal je Novoměstské měšťanské škole v Praze. Zemřel dne 8. listopadu 1882 ve věku 66 let.\n\nPo úmrtí Františka S. Decastella byl ustanoven řídícím učitelem v Boroticích Filip Wiedemann. Narodil se v Osově 1. října 1818 v učitelské rodině. Jeho otec ho vedl k hudbě, a tak již v 11 letech často zastával otce ve hře na varhany. Již v 15 letech absolvoval úspěšně pražskou varhanickou školu. Ovládal mistrně varhany, hrál na mnoho hudebních nástrojů a skládal církevní hudbu. V borotickém kostele se věnoval figurálním mším a zvelebování kostelního zpěvu. Oženil se s Marií Kohoutovou z Dobříše. Jejich dcera Anna se 6. února 1851 provdala v borotickém kostele za Matěje Maška, syna rolníka v Nechalově. Filip Wiedemann zemřel v Boroticích 10. července 1884 ve věku 65 let.\n\nUčitel Josef Decastello učil Jana Nepomuka Zykána. Rozpoznal v bystrém chlapci nadání, a proto mu věnoval zvýšenou pozornost. Chlapec se narodil v Boroticích 5. dubna 1818 a byl nemanželským synem Františky Zykánové a bednářského mistra Jana Poddaného ze Starého Knína. Teprve o tři roky později se rodiče vzali, ale synovi ponechali matčino jméno. Jan se vyučil u otce bednářskému řemeslu. Oženil se a usadil se v Čenkově. Měl dva syny, z nichž mladší František jako čtyřletý zemřel na popáleniny, když při pasení dobytka na poli bez dozoru skákal přes ohníček a chytily na něm šaty. Jan Zykán byl zaníceným písmákem a sběratelem českých starožitností. Zabýval se archeologií, zkoumal různá hradiště a nalézal památky z husitských válek. Shromáždil cennou sbírku popelnic, mincí, zbraní, součástí výzbroje válečníků a jejich koní, \"jineckých ráčků\" (trilobitů), také starých tisků, listin a rukopisů. Na paměť krvavé bitvy v roce 1422 mezi příbramskými kališníky a dobříšským katolickým pánem Hanušem z Kolovrat dal v roce 1876 postavit na svém pozemku u obory Komorsko malý žulový pomník. Právě v těchto místech přišel o život jeho malý synek, což také připomínal nápis na pomníku. Byl sice samouk, ale v odborných časopisech byly oceňovány jak jeho nálezy, tak i zásluhy na vzbuzení zájmu o české památky. Napsal některé práce, např. \"Čenkovská kaplička\", \"Popis Čenkova\", \"Okolí Borotické\". Zemřel v Bratkovicích 24. listopadu 1884 ve věku 66 let.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Borotice \"(492 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: 2 autodopravci, cihelna, hospodářské družstvo pro vzájemné pojišťování dobytka, 2 hostince, kovář, krejčí, 2 obuvníci, pekař, řezník, 3 obchody se smíšeným zbožím, Spořitelní a záložní spolek pro Borotice, švadlena, truhlář, velkostatek Lesního úřadu řádu Křižovníků s červ. hvězdou.\n\nV obci Čelina \"(přísl. Cholín, 282 obyvatel, četnická stanice, samostatná obec se později stala součástí Borotice)\" byly v roce 1932 evidovány tyto živnosti a obchody: 3 hostince, jirchárna Roth Alfred, kovář, krejčí, 2 mlýny, pekař, 2 řezníci, 2 obchody se smíšeným zbožím, švadlena, 2 trafiky, 2 velkostatky.\n\nV obci Hubenov \"(228 obyvatel, samostatná obec se později stala součástí Borotice)\" byly v roce 1932 evidovány tyto živnosti a obchody: hostinec, 5 mlýnů, pila, 4 rolníci, obchod se smíšeným zbožím, trafika.\n\n\nV obci se také hraje fotbal. V sezóně 2007/2008 se 14. června 2008 na místním hřišti stali místní hráči TJ Vltavan Borotice mistry III. třídy.\n\nDopravní síť\nVeřejná doprava 2012\n\n\n"}
{"id": "114868", "url": "https://cs.wikipedia.org/wiki?curid=114868", "title": "Volenice (okres Příbram)", "text": "Volenice (okres Příbram)\n\nObec Volenice se nachází v okrese Příbram, kraj Středočeský. Žije zde obyvatel. Asi 5 km na východ se nachází Březnice.\n\nObec Volenice se skládá ze čtyř částí na třech katastrálních územích:\n\nPrvní písemná zmínka o obci pochází z roku 1484.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bubovice \"(přísl. Zliv, 363 obyvatel, katol. kostel, samostatná obec se později stala součástí Volenic)\" byly v roce 1932 evidovány tyto živnosti a obchody: hostince, kolář, kovář, řezník, obchod se smíšeným zbožím, trafika, truhlář, velkostatek.\n\nDopravní síť\nVeřejná doprava 2012\n\n"}
{"id": "114869", "url": "https://cs.wikipedia.org/wiki?curid=114869", "title": "Kocoury", "text": "Kocoury\n\nKocoury je přírodní památka ev. č. 1856, která se nachází severně od obce Prosetín v okrese Žďár nad Sázavou. Správa AOPK Havlíčkův Brod. Lokalita se nachází na severním svahu kopce zvaném Vrchy v blízkosti vrcholu.\n\nDůvodem ochrany je ostrůvek trávobyliných lad s bohatou květenou především na vápencových výchozech. Jedná se o remíz vzniklý na kamenném snosu a tvořený zejména bukem lesním a břízou bělokorou. Lokalita se nachází v nadmořské výšce 620 metrů a je jednou z nejvýše položených lokalit výskytu sasanky lesní. V podrostu a blízkém okolí se dále vyskytují samorostlík klasnatý, bažanka vytrvalá, lýkovec jedovatý a kokořík mnohokvětý. Na blízkých travnatých plochách roste vítod chocholatý, černýš hajní, krvavec menší a prvosenka jarní. Lokalita je pravidelně kosena.\n\n"}
{"id": "114872", "url": "https://cs.wikipedia.org/wiki?curid=114872", "title": "Slezské Rudoltice", "text": "Slezské Rudoltice\n\nObec Slezské Rudoltice (německy \"Rosswald\") se nachází na Osoblažsku, v okrese Bruntál v Moravskoslezském kraji. Žije zde obyvatel. Její část Městys Rudoltice byla historicky městysem. \n\nVesnicemi Slezské Rudoltice, Amalín a Koberno prochází úzkokolejná trať Třemešná–Osoblaha. V obci působí TJ Slezské Rudoltice.\n\nNázev Slezské Rudoltice nese nejen celá obec, ale také jedna z jejích evidenčních částí, která se skládá ze čtyř základních sídelních jednotek, odpovídajících třem celým a jednomu necelému katastrálnímu území, a pak také jedna z těchto základních sídelních jednotek, která tvoří jižní a větší část katastrálního území Ves Rudoltice (tedy bez Amalína). \n\nObec Slezské Rudoltice sousedí na severovýchodě s Liptaní, na severozápadě s Bohušovem, na východě s Rusínem, na jihu s Polskem (gmina Głubczyce) a na západě s Městem Albrechticemi a Třemešnou. Od okresního města Bruntál je vzdálena 29 km a od krajského města Ostrava 60 km.\n\nGeomorfologicky patří Slezské Rudoltice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyššími body obce jsou \"Obecní vrch\" (568 m n. m.) na hranici s Třemešnou a blízká \"Květnice\" (520 m n. m.), obě na katastru Nového Lesa.\n\nÚzemí Slezských Rudoltic patří do povodí Odry, resp. řeky Osoblahy. Hlavním tokem obce je potok \"Lužná\" tekoucí západovýchodním směrem, který dále pokračuje do Bohušova, kde ústí do Osoblahy. Jen místní část Pelhřimovy odvodňuje potok Hrozová, který teče rovněž směrem ze západu na východ, tvoří státní hranici s Polskem a rovněž ústí do Osoblahy.\n\nÚzemí obce pokrývá z 68,5 % zemědělská půda (52,5 % orná půda, 14,5 % louky a pastviny), z 25 % les a z 5,5 % zastavěné a ostatní (např. průmyslové) plochy.\n\n\n\nPrvní písemná zmínka o obci pochází z roku 1255. Původně se jednalo o jednu ves, ale v roce 1675 na žádost majitele léna Julia Leopolda z Hodic a po schválení biskupem Lichtenštejnem byla rozdělena na dvě části, což je z dosud platného katastrálního členění místní části Slezské Rudoltice na \"Městys Rudoltice\" a \"Ves Rudoltice\" stále patrné. Přízvisko „Slezské“ však Rudoltice získaly až roku 1945 na základě rozhodnutí jazykové komise Slezské expozitury země Moravskoslezské, Dříve celá obec patřila k tzv. Moravským enklávám ve Slezsku. Obec Slezské Rudoltice vznikla roku 1947 sloučením obcí Městys Rudoltice a Ves Rudoltice. Dne 22. srpna 1951 byly ke Slezským Rudolticím připojeny dosavadní obce Nový Les, Pelhřimovy a Víno, roku 1964 byla k obci připojena též dosavadní obec Koberno. Slezské Rudoltice (Městys Rudoltice) měly do roku 1954 status městyse.\n\nPočet obyvatel celé obce Slezské Rudoltice podle sčítání nebo jiných úředních záznamů:\nV celé obci Slezské Rudoltice je evidováno 185 adres : 184 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 160 domů, z toho 107 trvale obydlených.\n\nPočet obyvatel samotných Slezských Rudoltic (Městyse a Vsi, včetně Nového Lesa) podle sčítání nebo jiných úředních záznamů:\nV samotných Slezských Rudolticích je evidováno 128 adres, vesměs čísel popisných. Při sčítání lidu roku 2001 zde bylo napočteno 105 domů (v Městysu Rudoltice 41, ve Vsi Rudoltice 58 – 2 v místní části Hodice -, v Novém Lese 6), z toho 83 trvale obydlených.\n\n\n\n\n"}
{"id": "114873", "url": "https://cs.wikipedia.org/wiki?curid=114873", "title": "Milín", "text": "Milín\n\nObec Milín, bývalý městys, se nachází v okrese Příbram ve Středočeském kraji, asi 7 km jižně od Příbrami. Žije zde obyvatel. Území obce se skládá ze dvou nesousedících částí, osada Kamenná je exklávou.\n\nObec Milín se skládá ze šesti částí na pěti katastrálních územích:\n\nK Milínu patří také vesnice Slivice, která byla odedávna její farní osadou. Nemá ale status místní části, je základní sídelní jednotkou obce, zdejší popisná čísla patří přímo k Milínu. Nachází se asi 1,5 km severozápadně od Milína, jižně od Konětop na katastrálním území \"Milín\".\n\nV minulosti bylo k Milínu připojeno více vesnic, z nichž část se později opět osamostatnila. K 1. lednu 1980 byly k Milínu připojeny vsi jižně od Milína: Vrančice, Životice, Mýšlovice a Těchařovice. K datu voleb 24. listopadu 1990 utvořili občané Vrančic a Životic společnou obec Vrančice. K 1. lednu 1992 se k Vrančicím připojily i Mýšlovice. Těchařovice, nacházející se nejjižněji z těchto čtyř osad, se osamostatnily. Roku 1990 se osamostatnily též Radětice (s osadou Palivo), takže Stěžov se stal téměř milínskou exklávou. V roce 1992 bylo dohodnuto rozdělení společného katastrálního území Těchařovic, Životic a Mýšlovic na dvě části, a to na k. ú. Těchařovice a k. ú. Mýšlovice. V k. ú. Mýšlovice byla oddělena část přináležející osadám Životice a Mýšlovice.\n\nArcheologické nálezy dokládají pravěké osídlení. První písemná zmínka o obci pochází z roku 1336.\n\nJako důležitá silniční křižovatka a železniční překladiště silně poškozena bombardováním v dubnu 1945. Na území obce proběhly poslední bojové operace druhé světové války v Evropě, poslední výstřely padly v jejím okolí v noci z 11. na 12. května 1945.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Milín \"(přísl. Buk, Palivo, 995 obyvatel)\" byly v roce 1932 evidovány tyto živnosti a obchody:\nV obci Kamenná \"(přísl. Vojna, Zavržice, 420 obyvatel, samostatná obec se později stala součástí Milína)\" byly v roce 1932 evidovány tyto živnosti a obchody: družstvo pro rozvod elektrické energie Lazsko-Kamenná, 3 hostince, kovář, 2 mlýny, obchod s lahvovým pivem, trafika.\n\nVe vsi Konětopy \"(přísl. Buk, Jeruzalem, Jesenice, 544 obyvatel, samostatná ves se později stala součástí Milína)\" byly v roce 1932 evidovány tyto živnosti a obchody: 6 hostinců, kovář, 2 obchody s lahvovým pivem, rolník, 2 obchody se smíšeným zbožím, 4 trafiky.\n\nV obci Rtišovice \"(189 obyvatel, samostatná obec se později stala součástí Milína)\" byly v roce 1932 evidovány tyto živnosti a obchody: bednář, 2 cihelny, hostinec, kovář, krejčí, 2 mlýny, 2 pojišťovací jednatelství, obchod se smíšeným zbožím, trafika, velkostatek.\n\nV obci Stěžov \"(214 obyvatel, samostatná obec se později stala součástí Milína)\" byly v roce 1932 evidovány tyto živnosti a obchody: družstvo pro rozvod elektrické energie Radětice a Stěžov, 2 hostince, jednatelství, kovář, krejčí, mlýn, 4 rolníci, obchod se smíšeným zbožím, Spořitelní a záložní spolek pro Stěžov, 2 tesařští mistři, trafika.\n\n\nOsobnosti, které se zde narodily nebo působily:\n\n28. června 2008 byla podepsána dohoda o partnerství mezi Svazem obcí Valle di Ledro (sestávajícím z obcí: Molina di Ledro, Pieve di Ledro, Bezzecca, Concei, Tiarno di Sotto a Tiarno di Sopra; od roku 2010 jsou sloučeny do jedné obce s názvem Ledro) na straně jedné a osmi českými městy a obcemi (Příbram, Všeň, Milín, Buštěhrad, Nový Knín, Ptice, Chyňava, Doksy) na straně druhé.\n\nDopravní síť\nVeřejná doprava 2012\n\n\n\n"}
{"id": "114874", "url": "https://cs.wikipedia.org/wiki?curid=114874", "title": "Komáří hůrka", "text": "Komáří hůrka\n\nKomáří hůrka (807,4 m), je hora, na kterou vede sedačková lanovka z Bohosudova, významného poutního místa nacházející ho se poblíž Teplic. Vrchol je významná dominanta hřebenu Krušných hor.\n\nHora tvořená muskovit-biotitickou ortorulou s žilami granitového porfyru je význačným bodem geomorfologického okrsku Cínovecká hornatina (ve starším členění byla nejvyšším bodem tehdejší Nakléřovské vrchoviny). Má zaoblený vrchol a nesymetrické svahy se skalními útvary vytvořenými procesy zvětrávání.\n\nDůlní činnost zanechala ve zdejší krajině nesmazatelné stopy. Komáří hůrka pod svým povrchem ukrývá řadu starých štol a v celém svahu pod ní je možné objevit pinky, zavalené doly a jiné pozůstatky po důlní činnosti. Památkově chráněná je Velká pinka severně od vrcholu kopce. Její plocha je asi 5000 m² a hloubka dosahuje 75 metrů. Pro horníky byla na vrcholku postavena zvonice, odkud se do kraje oznamoval začátek a konec pracovní doby.\n\nNa vrcholu stojí hotel s charakteristickou věží, podle které se místo nazývá také Komáří vížka. U hotelu je parkoviště zhruba pro deset automobilů. Vede k němu asfaltová silnice jako odbočka spojky mezi Horní Krupkou a Fojtovicemi.\n\nV okolí se též během března konají tradiční závody psích spřežení, jako na jednom ze dvou míst v Krušných horách. Tím druhým místem je okolí obce Sněžník.\n"}
{"id": "114875", "url": "https://cs.wikipedia.org/wiki?curid=114875", "title": "Světlá Hora", "text": "Světlá Hora\n\nObec Světlá Hora (polsky \"Światła Góra\") se nachází v okrese Bruntál v Moravskoslezském kraji. Žije zde obyvatel.\n\n\nPrvní písemná zmínka o vsi Světlá (tehdy Lichtewerden) pochází z roku 1267. Od listopadu 1944 do ledna 1945 ve Světlé existoval jeden z pobočných táborů Auschwitz na výrobu nití, kde pracovalo kolem 300 žen. Obec Světlá Hora vznikla k 12. červnu 1960 sloučením obcí Světlá a Andělská Hora. Název Světlá Hora byl vybrán pravděpodobně z ideologických důvodů. Světlá byla jako místní část úředně přejmenována na Světlou Horu I, Andělská Hora na Světlou Horu II. Oba nové názvy se však nikdy nevžily.. Ke 14. březnu 1964 byly k Andělské Hoře připojeny také Suchá Rudná a Dětřichovice. K 1. lednu 1980 se součástí Světlé Hory stala také Rudná pod Pradědem. Po Sametové revoluci došlo k 23. listopadu 1990 k obnovení samostatnosti Andělské Hory a Rudné pod Pradědem, částí obce Světlá Hora.\n\nOd roku 1987 se ve Světlé Hoře nachází dostihové závodiště s 1200 m dlouhou dráhou. Jednou za rok (zpravidla v červenci) se v obci konají koňské dostihy, které pravidelně navštěvuje několik tisíc lidí.\nZačátkem 80. let koupil místní statek koně Železníka, tehdejšího outsidera veškerých dostihů a vytrénoval jej do té formy, že čtyřikrát vyhrál Velkou pardubickou, nejtěžší překážkový závod v kontinentální Evropě.\n\nPočet obyvatel celé obce Světlá Hora podle sčítání nebo jiných úředních záznamů:\nVe Světlé Hoře je evidováno 497 adres: 384 čísel popisných (trvalé objekty) a 113 čísel evidenčních (dočasné či rekreační objekty). Při sčítání lidu roku 2001 zde bylo napočteno 314 domů, z toho 236 trvale obydlených.\n\n\n\n"}
{"id": "114876", "url": "https://cs.wikipedia.org/wiki?curid=114876", "title": "Prosenická Lhota", "text": "Prosenická Lhota\n\nObec Prosenická Lhota se nachází v okrese Příbram, kraj Středočeský, asi 6 km severovýchodně od města Sedlčany. Žije zde obyvatel.\n\nPrvní písemná zmínka o obci pochází z roku 1561.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Prosenická Lhota \"(přísl. Břišejov, Klimětice, Luhy, Prosenice, 603 obyvatel)\" byly v roce 1932 evidovány tyto živnosti a obchody: bednář, 4 hostince, kolář, kovář, krejčí, obuvník, zámečník, rolník, obchod se smíšeným zbožím, 3 trafiky.\n\n\nObec Prosenická Lhota se skládá ze šesti částí na třech katastrálních územích:\n\nDopravní síť\nVeřejná doprava 2012\n\n\nZa Prosenickou Lhotou na místě, kde se říká Na Brdcích nebo Brdce se nachází dřevěný Peckův kříž. Kříž je postavený na konci I. světové války. Všechny pověsti se vztahují k tomuto kříži.\n\nV předjaří na konci války byl velký nedostatek, bída a hlad. Místní ženy šly pracovat na pole. Na Brdcích je zarazil zvláštní puch. Jedna z nich si dodala odvahy a vlezla se přesvědčit do blízkého křoví, odkud a co tak páchne. Po malé chvíli vyběhla ven s křikem, že tam leží mrtvý chlap. Vyděšeně doběhly do vsi pro posily. Výměnkář Pecka mrtvého poznal. Tím mrtvým byl mlynář z Červeného. Nebylo vyjasněné, zda umrzl nebo ho někdo zavraždil. Na tomto místě byl později postavený kříž a říkalo se, že zde straší.\n\nNa louku ke kříži šla nasekat trávu chalupnice ze Lhoty. Najednou uslyšela silný hlas, jak ji volá, aby se otočila. Rozhlížela se, ale nikde nikdo. Po chvíli zase stejně silný hlas a stejné volání. Opět nikoho neviděla. Když se tatáž situace opakovala do třetice, raději sebrala srp a nůši a utekla pryč.\n\nJednou, když pásl u křížku pasák krávy, uslyšel silné rány jako z kanonu. Hned po nich následoval zvuk přesýpaného kamení. Krávy už po tomto na pastvě neudržel a vrátil se s nimi raději zpět do vsi.\n\nŠťovíček ze Lhoty byl nebojácný člověk, ale o tom, co zažil zde, nerad vypravoval. Šel naproti manželce do Sedlčan k vlaku. Když došel ke kříži, ucítil palčivé světlo na obličeji. Nedalo se setřást, ani setřít. Pálilo tím víc, čím rychleji šel. Když se obrátil k domovu, tak teprve poté se mu podařilo se světla zbavit.\n\nJiný soused, Rambousek, měl s čarami u kříže jinou zkušenost. Když míjel kříž, uslyšel usedavý nářek. Domníval se, že se někomu stalo něco zlého a chtěl pomoci. Hledal ve tmě okolo kříže. Ale nikoho nenašel, jen v dáli na cestě za sebou viděl světýlko. Zaradoval se, že nepůjde dál sám. Myslel si, že je to některý ze sousedů a počkal, až se k němu přiblíží. Světýlko bylo stále jasnější a silnější. Zvětšovalo se. Když bylo skoro tak veliké jako stoh, zablikalo a zmizelo. Jen z okolní tmy se ozýval koňský dusot.\n\n"}
{"id": "114878", "url": "https://cs.wikipedia.org/wiki?curid=114878", "title": "Liboš", "text": "Liboš\n\nObec Liboš se nachází na Hané v okrese Olomouc v Olomouckém kraji, malý kousek na sever od Štěpánova, od kterého ji dělí říčka Oskava. Žije zde obyvatel.\n\nLiboš se nečlení na části, má ale dvě katastrální území:\n\nDnešní Liboš má asi 10 ulic s názvy: Krohéčí, U mlýna, U Kapličky, Na Trávníku, U hájku, U splavu, U býčně, Velký Jílkov, Malý Jílkov. Tyto názvy ulic se však používají jen mezi místními obyvateli.\n\nPrvní písemná zmínka o obci (\"Luboss\") pochází z roku 1078, kdy byla olomouckým knížetem Otou darována klášteru Hradisko. Klášteru pak patřila až do jeho zrušení v roce 1784, poté náboženskému fondu, od něhož ji koupil hrabě Saint Genois. K roku 1601 je jako majitel libošského mlýna doložen Jiří Pavorina, opat kláštera, a v roce 1699 se jako místní rychtář uvádí Jan Hrabal. Když byl zdejší dvůr roku 1786 rozparcelován, vznikla tím osada Jílkov, pojmenovaná podle klášterního správce obce A. K. Gilka. Právo pečeti měla obec již od roku 1686, ale její otisk se zachoval až z roku 1833. Obecní kronika je vedena už od roku 1732.\n\nPodle údajů z roku 1834 měla vlastní Liboš 268 obyvatel a její osada Jílkov 172 obyvatel. Se vznikem obecních samospráv se i Liboš stala v roce 1850 samostatnou obcí. O tři roky později si zde občané zřídili vlastní školu a začaly vznikat různé spolky: v roce 1885 čtenářský a pěvecký spolek Slavomír, v roce 1906 spolek dobrovolných hasičů, v roce 1911 Národní jednota a v roce 1924 Sokol i spolek chovatelů zvířectva. Dosud samostatný Krnov se stal součástí obce v roce 1960. Liboš byla spolu s Moravskou Huzovou sloučena se Štěpánovem k 1. lednu 1974 a vytvořili tak střediskovou obec Štěpánov téměř se 4 tisíci obyvateli. V roce 1990 se Liboš opět osamostatnila.\n\n\n"}
{"id": "114879", "url": "https://cs.wikipedia.org/wiki?curid=114879", "title": "Radimovice (okres Liberec)", "text": "Radimovice (okres Liberec)\n\nObec Radimovice ( ') se nachází v okrese Liberec, kraj Liberecký. Obec velmi blízce sousedí se zámkem Sychrov a obcí Sychrov. Radimovice leží na katastrálním území Radimovice u Sychrova. Žije zde  obyvatel.\n\nPrvní písemné zmínky o prvních usedlostech na místě dnešních Radimovic pocházejí ze 14. století. Poprvé se píše o Radimovicích jako celku v roce 1543, pod jménem \"Radimowicze\".\nNález kamenné sekyrky z mladší doby kamenné, která patřila kultuře lidu popelnicových polí, dokazuje, že lidé se usídlili v okolí Radimovic již v době kamenné.\n\nDalší historii známe až od 14. století a víme že v této době byly dnešní Radimovice rozděleny na dvě části. První část náležela k Albrechtickému statku, jehož majitelé byli například Tistové z Libštejna. Později tyto statky připadly Alšovi ze Sovince a v 16. století Kryštofu z rodu Kyjů z Kyjova. Tyto statky v této době čítaly 25 poddaných.\n\nDruhou část, patřící pod panství frýdštejnské, vlastnili páni z Operstorfu, až do bitvy na Bílé hoře, kdy museli emigrovat a celé Radimovice připadly Albrechtovi z Valdštejna.\n\nPo bitvě na Bílé hoře připadla velká území císařskému vrchnímu veliteli Albrechtu z Valdštejna jako konfiskát. Mezi tyto úděly, tvořící vcelku frýdlantské vévodství, patřily i celé Radimovice, čímž byly na určitou dobu spojeny.\n\nPo smrti Albrechta z Valdštejna zakoupil část Radimovic, patřící k panství frýdštejnskému a českodubskému, Jan Ludvík Isolani. Později, roku 1653, bylo toto panství darováno jeho dcerou Regin (která zde byla abatyší) klášteru u sv. Jakuba ve Vídni. Roku 1783 tento klášter zrušil Josef II., čímž panství připadlo náboženskému fondu rakouského arcivévodství. Druhá část, patřící ke statku Albrechtice, přešla roku 1669 do držení Vincence Lakoťte z Frintroppu. Jeho syn prodal roku 1740 panství Františku z Valdštejna.\n\nNejprve v roce 1820 kupuje rod Rohanů, který emigroval z Francie před francouzskou revolucí do Rakouska, část patřící Františku z Valdštejna a okolí Radimovic za účelem vybudování svého sídla zámku Sychrova. Až v roce 1838 rod knížat z Rohanu sjednotil celé Radimovice nákupem zbytku Radimovic.\n\nV letech 1856 až 1858 za Kamila Rohana probíhala stavba železniční trati mezi Pardubicemi a Libercem. Při této stavbě byl proražen 676 m dlouhý tunel pod obcí. Tunel byl prorážen z jihu, ze severu a dokonce pomocí šachty i ze středu - celkové náklady na tunel se pohybovaly okolo 500 000 zlatých. Dále v rámci tohoto projektu 32 m nad mohelským údolím vznikla dnešní technická památka - osmiobloukový viadukt. Tento viadukt vyniká především umístěním 9,5 m širokých oblouků nad sebou, což je nejen v České republice zcela výjimečná koncepce.\n\nV této době, roku 1866, se Radimovic dotkla také prusko-rakouská válka, kdy obec a okolí musely zásobovat rakouské vojáky, kteří ustupovali přes Sychrov k Turnovu.\n\nPrvní vodovod byl v obci postaven roku 1868. Snaha o rozšíření byla v roce 1925, kdy obec jednala s Kamilem Rohanem o napojení na zámecký vodovod. Obec získala sice další pozemky, ale vodovod byl v uspokojivé míře rozšířen až roku 1941.\n\nV roce 1892 byla založena pošta a později telegrafní úřad a četnická stanice pro obvod: Sychrov, Radostín, Radimovice, Husa, Kamení, Vlastibořice, Albrechtice, Červenice, Sedlisko.\n\nV prvních volbách do obecního zastupitelstva, které se konaly 1919, byl zvolen starostou domkář Čeněk Kocour.\n\nRoku 1945 byl zámek Sychrov Rohanům vyvlastněn na základě Benešových dekretů.\n\nPrvní JZD vzniklo v obci roku 1952. V roce 1961 jsou sloučena JZD Čtveřín, Lažany, Paceřice, Radimovice a Žďárek pod jedno velké družstvo, které dostává název \"Velký Sychrov\". Později, v roce 1963, jsou obecní zastupitelstva sloučena pod Místní národní výbor Sychrov, který sídlí na území dnešních Radimovic. V roce 1984 došlo k reorganizaci a byly sloučeny MNV obcí Žďárek, Husa, Paceřice, Lažany, Vrchovina, Sedlejovice, Třtí, Radostín, Doubí, Čtveřín, Radimovice pod MNV Sychrov. A konečně v roce 1990 dochází k opětovnému osamostatnění Radimovic, spolu s několika dalšími obcemi (bývalá obec Radostín,jež zahrnuje vesnice Radostín, Třtí, Vrchovina a Sedlejovice se sloučila se zámkem Sychrov a od roku 1990 pod názvem Sychrov vystupuje jako celek).\n\nV 50. letech byla také k obci připojena skupina chalup s rybníkem nazývaná Rybník, která dříve patřila ke Kamení. Rybník v průběhu 2. poloviny 20. století zcela ztratil svoji samostatné postavení.\n\n"}
{"id": "114881", "url": "https://cs.wikipedia.org/wiki?curid=114881", "title": "Loučka (okres Olomouc)", "text": "Loučka (okres Olomouc)\n\nObec Loučka se nachází v okrese Olomouc v Olomouckém kraji, na počátku Bouzovské vrchoviny, od severovýchodu a východu schovaná za vrchem Rampachem (418 m n. m.) a jižnějšími Vršky (401 m n. m.). Z nich se nabízí výhled na celou Hanou a na Oderské vrchy. Žije zde obyvatel.\n\nPrvní písemná zmínka o obci pochází z roku 1300. Loučka má zajímavý obecní znak, který je znám z dochované pečeti z roku 1672.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "114882", "url": "https://cs.wikipedia.org/wiki?curid=114882", "title": "Radkov (okres Opava)", "text": "Radkov (okres Opava)\n\nObec Radkov (německy \"Ratkau\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1377. Ke 25. únoru 2008 zde žilo 514 obyvatel, z toho je 259 mužů a 255 žen.\n\n"}
{"id": "114883", "url": "https://cs.wikipedia.org/wiki?curid=114883", "title": "Luh", "text": "Luh\n\nLuh odkazuje na:\n\n\n\n\n\n"}
{"id": "114884", "url": "https://cs.wikipedia.org/wiki?curid=114884", "title": "Snět", "text": "Snět\n\nObec Snět se nachází v okrese Benešov, kraj Středočeský, asi 28 km východně od města Vlašim, poblíž vodní nádrže Želivka. Žije zde obyvatel.\n\nPrvní písemná zmínka o obci pochází z roku 1352. V minulosti (např. v \"Ottově slovníku naučném\") se uváděla pod názvem Sněť.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Snět \"(362 obyvatel)\" byly v roce 1932 evidovány tyto živnosti a obchody: cihelna, 2 hostince, kolář, kovář, krejčí, obchod se smíšeným zbožím, Spořitelní a záložní spolek pro Snět, Spořitelní a záložní spolek Svépomoc pro Snět, trafika, truhlář.\n\nDopravní síť\n\nVeřejná doprava 2012\n\nV obci se nedaleko návsi nachází barokní kostel svatého Petra a Pavla. První zmínky o něm sahají do roku 1350, jeho styl je však pozdně barokní z roku 1778. Původně měl kostel velké tři zvony a umíráček. Dochoval se z nich pouze jeden z roku 1473 od kutnohorského zvonaře Ondřeje Ptáčka.\n\n"}
{"id": "114888", "url": "https://cs.wikipedia.org/wiki?curid=114888", "title": "Kněžnice (přírodní památka)", "text": "Kněžnice (přírodní památka)\n\nKněžnice je přírodní památka ev. č. 593, která se nachází v okrese Brno-venkov. Správa AOPK Brno.\n\nDůvodem ochrany je přirozený smíšený porost na skalnatých vápencových stráních.\n"}
{"id": "114889", "url": "https://cs.wikipedia.org/wiki?curid=114889", "title": "Kobylinec", "text": "Kobylinec\n\nKobylinec je přírodní památka ev. č. 873, která se nachází v okrese Třebíč nedaleko obce Trnava. Správa AOPK Havlíčkův Brod.\n\nDůvodem ochrany je bohatá lokalita koniklece velkokvětého.\n\n"}
{"id": "114894", "url": "https://cs.wikipedia.org/wiki?curid=114894", "title": "Klučovský kopec", "text": "Klučovský kopec\n\nKlučovský kopec je přírodní památka ev. č. 872, která se nachází v okrese Třebíč západně od obce Klučov. Správa AOPK Havlíčkův Brod. Důvodem ochrany je lokalita koniklece lučního (\"Pulsatilla pratensis\"), je to jediná lokalita v Kraji Vysočina, kde kvete tato rostlina. Přírodní památka Klučovský kopec o výměře 0,72 ha byla vyhlášena v roce 1982.\n\nPodloží je tvořeno tmavým hrubozrnným durbachitem.\n\nPřírodní památka je tvořena řídkými pastvinami se suchomilným trávníkem. K vidění je zde koniklec luční (\"Pulsatilla pratensis\"), který se zde nachází v početné populaci, dále bedrník obecný (\"Pimpimela saxifraga\"), bika ladní (\"Luzula campestris\"), česnek viniční (\"Allium vineale\"), hvozdík kropenatý (\"Dianthus deltoides\"), jetel horský (\"Trifolium montanum\"), kručinka barvířská (\"Genista tinctoria\"), mateřídouška vejčitá (\"Thymus pulegioides\"), mochna písečná (\"Potentilla arenaria\"), rozrazil rozprostřený (\"Veronica prostata\"), sesel sivý (\"Seseli osseum\").\n\nNa území je vázán především hmyz a ještěrka obecná (\"Lacerta agilis\").\n\nDříve bylo území využíváno ke spásání a bylo koseno. Od 50. let 20. století však kosení neprobíhalo pravidelně, později bylo území ponecháno ladem. V současné době jsou z území odstraňovány náletové dřeviny a území je pravidelně udržováno kosením.\n"}
{"id": "114898", "url": "https://cs.wikipedia.org/wiki?curid=114898", "title": "Kolínské tůně", "text": "Kolínské tůně\n\nKolínské tůně je přírodní památka ev. č. 861, která se nachází východně od města Kolín v okrese Kolín vzniklá na slepém rameni Labe, které původně bylo meandrem. Památka je tvořena jednou větší a jednou menší tůní. Správa AOPK Praha.\n\nDůvodem ochrany je lokalita vodní flóry a fauny. Botanický průzkum z roku 1986 na místě zaznamenal 157 druhů vyšších rostlin, z toho tři chráněné. Jde o stulík žlutý, leknín bílý a kosatec žlutý. V oblasti roste také silně ohrožená jarva žilnatá.\n\n"}
{"id": "114902", "url": "https://cs.wikipedia.org/wiki?curid=114902", "title": "Kokrháč", "text": "Kokrháč\n\nSlovo Kokrháč má více významů:\n\n"}
{"id": "114904", "url": "https://cs.wikipedia.org/wiki?curid=114904", "title": "Kokrháč (přírodní památka)", "text": "Kokrháč (přírodní památka)\n\nKokrháč je přírodní památka v Krušných horách. Nachází se v Prunéřovském údolí asi jeden kilometr jihozápadně od vsi Místo v okrese Chomutov. Důvodem ochrany území je ukázka selektivního zvětrávání ortorul s reliktním borem a výskytem medvědice lékařské.\n\nOkolí Místa patřilo od středověku k menším hornickým střediskům lokálního významu v Krušných horách. Počátky těžby surovin spadají do patnáctého století, ale z raných dob zdejšího dolování se dochovalo jen málo informací. Doly na stříbro se údajně nacházely západně od Místa. Pokusně byly bez úspěchu obnovovány ještě v osmnáctém a devatenáctém století. V širším okolí se těžily také rudy železa v podobě křemenných žil s hematitem. Po druhé světové válce se v Prunéřovském údolí západně od Hasištejna zkoumala ložiska fluoritu.\n\nChráněné území vyhlásil okresní národní výbor v Chomutově dne 22. listopadu 1990 jako chráněný přírodní výtvor. Přírodní památka je v Ústředním seznamu ochrany přírody evidována pod číslem 1508. Spravuje ji Krajský úřad Ústeckého kraje. \n\nPřírodní památka s rozlohou 9,24 hektarů leží nadmořské výšce 450–640 metrů. Nachází se u severní hranice katastrálního území Prunéřov, které patří k městu Kadaň. Území je součástí evropsky významné lokality Kokrháč – Hasištejn s celkovou rozlohou 168 hektarů a nachází se v přírodním parku Údolí Prunéřovského potoka.\n\nGeologické podloží tvoří drobně až středně zrnité muskovitické až dvojslídné ortoruly až migmatity ze svrchního proterozoika až spodního paleozoika. Ortorula na Kokrháči se svou načervenalou barvou patří do skupiny červených rul krušnohorského krystalinika.\n\nZ geomorfologického hlediska území leží v Krušných horách, v podcelku Loučenská hornatina a okrsku Bolebořská vrchovina. Nachází se na strmém svahu Prunéřovského údolí, na kterém vodní eroze a mrazové zvětrávání vymodelovaly stupňovitě rozčleněný hřeben tvořený odolnějšími horninami. Svah údolí je pod skalními útvary pokrytý sutí a kamenitohlinitými sedimenty. Nejvyšší bod chráněného území se nachází na severní straně protáhlého výběžku Volyňského vrchu, který je s nadmořskou výškou 727 metrů nejvyšším bodem v okolí. Na mělkých svahovinách se vyvinul půdní pokryv tvořený kambizemí dystrickou.\n\nCelé údolí odvodňuje Prunéřovský potok, jehož koryto tvoří severní a severozápadní hranici přírodní památky a který se u Kadaně vlévá do vodní nádrže Kadaň na řece Ohři. V rámci Quittovy klasifikace podnebí se chráněné území nachází v mírně teplé oblasti MT4, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 500–750 milimetrů.\n\nSvah údolí porůstá hospodářský les s převahou druhotně rozšířeného smrku. V okolí skalních útvarů se ostrůvkovitě vyskytují reliktní bory s vtroušeným dubem a bukem, ve kterých roste silně ohrožená medvědice lékařská (). Zvířena je zastoupena běžnými lesními druhy a z ochranářského hlediska nemá zvláštní význam.\n\n"}
{"id": "114908", "url": "https://cs.wikipedia.org/wiki?curid=114908", "title": "Olbramice (okres Olomouc)", "text": "Olbramice (okres Olomouc)\n\nObec Olbramice se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1376.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "114909", "url": "https://cs.wikipedia.org/wiki?curid=114909", "title": "Dunice", "text": "Dunice\n\nObec Dunice se nachází zhruba 22 km jihovýchodně od města Vlašim v okrese Benešov ve Středočeském kraji. Žije zde obyvatel. Obcí protéká Blažejovický potok, který je levostranným přítokem řeky Želivky.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nÚzemím obce prochází dálnice D1. Nejblíže obci je ve vzdálenosti 3 km exit 75 (Hořice).\nDo obce vede silnice III. třídy III/13027 Hořice – Dunice – Studený\n\nŽelezniční trať ani stanice na území obce nejsou.\n\nV obci v roce 2012 zastavovaly autobusové linky Vlašim-Studený-Dolní Kralovice-Snět \"(v pracovních dnech 1 spoj do Vlašimi)\" a Pacov-Hořepník-Košetice-Dunice-Hořice \"(v pracovních dnech 5 spojů)\" . O víkendu byla obec bez dopravní obsluhy.\n\nObcí prochází cyklotrasa č. 0084 Dolní Kralovice – Šetějovice – Hořice – Studený – Čechtice.\n\n"}
{"id": "114910", "url": "https://cs.wikipedia.org/wiki?curid=114910", "title": "Mrsklesy", "text": "Mrsklesy\n\nObec Mrsklesy (německy \"Nirklowitz\") se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1364.\n\nRoku 1853 byla zprovozněna silnice do Mrskles. Od roku 1996 jsou Mrsklesy samostatnou obcí, když se oddělily od Velké Bystřice. Od roku 2016 se zvětšily o katastrální území \"Mrsklesy na Moravě I\", které bylo vyloučeno z vojenského újezdu Libavá.\n\nSamospráva obce se v roce 2016 zapojila do vyvěšování moravské vlajky 5. července.\n\n\n"}
{"id": "114911", "url": "https://cs.wikipedia.org/wiki?curid=114911", "title": "Strojetice", "text": "Strojetice\n\nObec Strojetice se nachází asi 14 km jihovýchodně od města Vlašim v okrese Benešov ve Středočeském kraji. Žije zde obyvatel. Nachází se zde památky jako jsou kaplička, památník padlých za druhé světové války a další. Obcí protéká Sedlický potok, který je levostranným přítokem řeky Želivky.\n\nPrvní písemná zmínka o obci pochází z roku 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Strojetice \"(448 obyvatel)\" byly v roce 1932 evidovány tyto živnosti a obchody: bednář, 2 hostince, 2 mlýny, obchod se smíšeným zbožím, Spořitelní a záložní spolek pro Strojetice, tesařský mistr, trafika.\n\n\nDopravní síť\n\nVeřejná doprava 2012\nObcí vede cyklotrasa č. 0071 Čechtice - Strojetice - Trhový Štěpánov - Český Šternberk.\n\n"}
{"id": "114912", "url": "https://cs.wikipedia.org/wiki?curid=114912", "title": "Tomice", "text": "Tomice\n\nTomice jsou obcí nacházející se v okrese Benešov ve Středočeském kraji, v pásu mezi vodní nádrží Švihov (Želivka) a dálnicí D1, mezi obcemi Loket a Dolní Kralovice. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tomice \"(369 obyvatel)\" byly v roce 1932 evidovány tyto živnosti a obchody: bednář, hostinec, kolář, kovář, krejčí, 3 obuvníci, obchod se smíšeným zbožím, Spořitelní a záložní spolek pro Tomice, Střítež, Příseku, Brzotice, Dolní Kralovice a Vraždovy Lhotice, švadlena, trafika.\n\n\nDopravní síť\n\nVeřejná doprava 2012\nObcí vede cyklotrasa č. 0083 Dolní Kralovice - Tomice - Křivsoudov.\n\n"}
{"id": "114914", "url": "https://cs.wikipedia.org/wiki?curid=114914", "title": "Děkanovice", "text": "Děkanovice\n\nDěkanovice jsou obec v jihovýchodní části okresu Benešov, v Želivské pahorkatině. Její katastr sousedí na východě s okresem Pelhřimov. Obec je součástí Mikroregionu Želivka se sídlem v Čechticích. Leží 42 km jihovýchodně od Benešova. Nejbližšími městy jsou Ledeč nad Sázavou \"(19 km SV)\", Humpolec \"(20 km JV)\" a Vlašim \"(22 km SZ)\". Žije zde obyvatel.\n\nPrvní písemná zmínka o obci pochází z roku 1352, kdy byla obec pod správou děkana vyšehradské kapituly. V době od 1. ledna 1980 do 24. listopadu 1990 byly Děkanovice součástí Studenýho.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci najdeme zemědělské provozy Agrodružstva Studený \"(dříve JZD Studený)\". Existuje zde sbor dobrovolných hasičů.\n\n\n\n\nOkraj území obce protíná dálnice D1 v tomto úseku vystavěná v roce 1977. Obcí prochází i silnice III/11232 Studený - Děkanovice - Tomice.\n\nŽelezniční trať ani stanice na území obce nejsou.\n\nV obci měly v roce 2012 zastávky autobusové linky Vlašim-Studený-Dolní Kralovice-Snět \"(v pracovních dnech 3 spoje, o víkendu 1 spoj)\" a Čechtice-Dolní Kralovice-Ledeč nad Sázavou \"(v pracovních dnech 3 spoje)\" .\n\n\n"}
{"id": "114915", "url": "https://cs.wikipedia.org/wiki?curid=114915", "title": "Hlavnice", "text": "Hlavnice\n\nObec Hlavnice (německy Glomnitz) se nachází v okrese Opava v Moravskoslezském kraji. Žije zde obyvatel.\n\nČesky \"Hlavnice\", německy \"Glomnitz\", polsky \"Głownica\", kdysi také Labnitz, Hlawenitz, Hlawnitz, Glomnitzio. Do roku 1918 úředně Hlavnice/ Glomnitz, mezi léty 1938 – 1945 Glomnitz bei Troppau, po roce 1945 Hlavnice.\n\nPrvní písemná zmínka o obci pochází z roku 1250. Do roku 1589 patřila Hlavnice Velehradskému klášteru, poté rodu Bruntálských z Vrbna (do 1617), Strassoldům, Neuhausům a Pinům z Friedenthalu. Klasicistní zámek byl vystavěn mezi léty 1792–1795 za hraběte Ondřeje Renarda, poprvé byl však trvale obydlen až od roku 1810 rytířem Josefem Gusnarem z Komorna a jeho manželkou. Ve třicátých létech 19. století na zámku sídlili manželé Ludvík a Anna Klette von Klettenhof, později Josef Eduard Kunze s manželkou. Právě zásluhou velkostatkáře Kunzeho byl roku 1866 uveden do úřadu hlavnický kněz Satke. Volený obecní výbor zasedal od roku 1849, starostou byl dle zvyklostí vždy jeden z místních sedláků, výjimečně majitel velkostatku.\n\nMyslivecké sdružení v Hlavnici bylo založeno již v roce 1849 a jeho více než stopadesátiletá tradice pokračuje dodnes. První hasičský spolek byl založen v sedmdesátých letech 19. století, o několik let později rekonstruován a od té doby se odvíjí jeho oficiální historie.\n\nRoku 1886 koupil hlavnický velkostatek Robert Bayer z Bayersburků, který nabytý majetek zrekonstruoval a významně zmodernizoval. Hlavnický velkostatek produkoval ve třicátých létech 20. století nejkvalitnější bramborovou sadbu v širokém okolí. Mezitím došlo k národnímu hnutí, kdy česká většina v Hlavnici přijala jazyk český jako řeč jednací v obecním úřadu.\n\nZa první světové války zaznamenala obec velké odvody mužů. Ve dvacátých letech 20. století bylo provedeno scelování pozemků, jedno z prvních v okolí (Hlavnice byla obcí velmi pokrokovou), a to zásluhou majitele velkostatku, který se ke scelování přiklonil. Elektřina byla zavedena roku 1928 zásluhou starosty obce, statkáře Jana Kořistky. V roce 1938 byla obec přičleněna k Německu. V roce 1943 byly v obci zabaveny statky Hauptfleische a Kořistky. Po druhé světové válce bylo z obce vyhnáno německé obyvatelstvo (konfiskované statky Justa, Philippa, Loserta, Schablitzkého, Mičky a dalších byly přiděleny žadatelům). Zemědělské družstvo v Hlavnici patřilo k prvním nově vytvořeným družstvům, avšak za velikou cenu – rodiny dvou hlavnických sedláků byly vyvezeny a jejich majetek zabaven, další sedláci byli perzekvováni jako kulaci. Pod velkým tlakem pro vstup do družstva byl nakonec tento proces koncem padesátých let dokončen. Od 1. ledna 1979 do 31. srpna 1990 byla dnešní obec Hlavnice částí obce Litultovice, poté se stává opět samostatnou obcí. V 16. ročníku soutěže Vesnice roku v roce 2010 získala obec 3. místo v celostátním kole.\n\nPodvýbor Parlamentu České republiky pro heraldiku schválil na svém zasedání dne 4. května 1998 symboly obce Hlavnice. Hlavnice tak rozšířila počet obcí regionu, které mají právo užívat vlastní obecní znak a obecní prapor. Autorem grafického návrhu je Jan Tejkal.\n\nV souladu s dnešními zásadami heraldické tvorby byly rovněž hlavnické obecní symboly vytvořeny především na základě historické pečetní symboliky obce. Tu reprezentují dva různé typáře. První z nich je doložen od počátku 18. století a jeho odraz je tvořen motivem tzv. kvetoucího srdce, z něhož vyrůstají tři květy, za srdcem jsou zkříženy dva šípy. Pečeť vyjadřuje oblíbenou a v regionu Slezska frekventovanou barokní symboliku horoucí lásky k Bohu a bližnímu.\n\nPozdější hlavnická pečeť pak pochází z roku 1808 a obsahuje zcela odlišný námět, připomínající typicky zemědělský charakter krajiny, do níž je obec Hlavnice zasazena. V kulatém pečetním poli je na trávníku a před pahýlem listnatého stromu kůň ve skoku. Pozdější razítka z konce 19. století již byla pouze nápisová bez znamení.\n\n\"Figura koně\", převzatá ze starého pečetního obrazu Hlavnice z rok 1808, se stala základním stavebním kamenem nových obecních symbolů Hlavnice. Její znak je tvořen červeným štítem, v němž heraldicky doprava obráceného zlatého koně ve skoku provázejí vlevo nahoře \"tři stříbrné šestihroté hvězdy\" a vpravo dole stříbrný \"mlýnský kámen\" čili žernov. Zcela totožně pak vyhlíží hlavnický obecní prapor.\n\nVšechny uvedené znakové figury s konkrétním vztahem k obci Hlavnice v sobě ukrývají staré obecní významy. Symbolika koně je spatřována ve věrné službě, síle, vytrvalosti, avšak i moudrosti. Kůň jako takový byl oblíbeným znamením středověkých rytířů, které nosil do válečných bitev či soubojů o srdce krásných panen.\n\nDoprovodné znakové figury ve znaku stylizovaně zastupují některé z místních stavebních dominant. Tři šestihroté hvězdy připomínají kostel Nejsvětější Trojice, přestavěný v letech 1773-1776. Mlýnský kámen s černou položenou kypřící připomíná větrný mlýn z roku 1810.\n\n\n\n"}
{"id": "114916", "url": "https://cs.wikipedia.org/wiki?curid=114916", "title": "Pňovice", "text": "Pňovice\n\nObec Pňovice (německy \"Knibitz\") se nachází v okrese Olomouc v Olomouckém kraji. Žije zde obyvatel.\n\nPňovicemi protéká Oskava. Jižním cípem vesnice prochází hranice CHKO Litovelské Pomoraví.\n\nPrvní písemná zmínka o obci pochází z roku 1249. Od 1. ledna 1980 do 23. listopadu 1990 byla součástí města Litovel.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "114928", "url": "https://cs.wikipedia.org/wiki?curid=114928", "title": "Plyšák", "text": "Plyšák\n\nPlyšák je hračka vytvořená z plyše a vycpaná nejčastěji vatou, slámou nebo molitanem. Většinou tvar představuje zvíře, bytost z jiné planety, nebo nějakou pohádkovou postavičku. Existují ale také plyšáci ve tvaru auta nebo jiných předmětů, např. hracích kostek.\n\nExistuje mnoho druhů plyšáků: papoušci, psi, kočky, sloni, tygři atd. Někteří plyšáci můžou i například chodit, mluvit, blikat, dokonce i zpívat. Existují také plyšáci představující známé pohádkové postavy: Krtek, Křemílek a Vochomůrka, Rákosníček… Plyšáci mohou také představovat nějakou postavičku vytvořenou speciálně k tomuto účelu, jako byl např. Mončičák.\n\nPlyšáci u dětí rozšiřují city a pudy mateřství či otcovství.\n"}
{"id": "114934", "url": "https://cs.wikipedia.org/wiki?curid=114934", "title": "Valve Corporation", "text": "Valve Corporation\n\nValve Corporation (nebo také Valve Software či Valve) je americká společnost zabývající se vývojem videoher a online distribucí se sídlem v Bellevue v americkém státě Washington. V roce 1996 ji založili bývalí zaměstnanci Microsoftu Gabe Newell a Mike Harrington, kteří ji o dva roky později proslavili produktem \"Half-Life\". Mezi další známé výrobky společnosti patří distribuční program \"Steam\" a Source engine, který od roku 2004 používá na každém dalším výrobku.\n\nSpolečnost založili dva dlouhodobí zaměstnanci Microsoftu Gabe Newell a Mike Harrington v srpnu 1996 jako společnost s ručením omezeným se sídlem v Kirklandu v americkém státě Washington. Po inkorporaci v dubnu 2003 společnost přesunula své sídlo do nedalekého Bellevue, kde tehdy ještě sídlil její původní vydavatel, Sierra Entertainment.\n\nPo úspěchu prvního výrobku \"Half-Life\" společnost začala pracovat na modech, spin-offech a pokračováních, mezi které patřila také hra \"Half-Life 2\". Všechny nynější hry od společnosti jsou postaveny na enginu Source. Společnost zatím začala šest sérií počítačových her: \"Half-Life\", \"Team Fortress\", \"Portal\", \"Counter-Strike\", \"Left 4 Dead\" a \"Day of Defeat\".\n\nOd začátku se společnost rozšířila jak rozsahově, tak hodnotou. V lednu 2008 oznámila koupi společnosti Turtle Rock Studios. V dubnu 2010 vyhrála společnost soutěž o nejlepšího vývojáře her časopisu \"The Escapist\", když porazila BioWare.\n\nPrvním projektem společnosti Valve se stala FPS akce s názvem Half-Life. Hra byla postavena na kompletně přepracovaném enginu hry Quake. Vydání Half-Life bylo plánováno na listopad 1997. Nakonec hra vyšla s téměř ročním zpožděním v říjnu roku 1998. Hra disponovala kvalitní grafikou, příběhem a vynikající hratelností. Half-Life hráčům nabídl akci prokládanou logickými hádankami a skriptovanými sekvencemi. Snadná je tvorba modifikací (o což se zasloužil „pružný“ engine a přiložený editor map Worldcraft). Mezi nejznámější modifikace patří Counter-Strike. Tento kdysi amatérský mód byl postupně vylepšován až se stal nejpopulárnější a nejhranější on-line FPS akcí. Counter-Strike byl nakonec odkoupen společností Valve.\n\nMezitím se pracovalo na nástupci Half-Life. Roku 2004 vyšel (opět po několika odkladech) Half-Life 2. Vývoj Half-Life 2 byl zdlouhavý a finančně velmi náročný. Hra využívá fyzikální model Havok. Náklady se vyšplhaly na 40 mil. USD. V hlavní roli, stejně jako v prvním díle, stojí Dr. Gordon Freeman. Objevuje se zde nová postava - Alyx Vance, dcera vědce Eliho Vance z prvního dílu. Pro Half-Life 2 rovněž vzniklo velké množství modifikací. Z dílen Valve pochází například Counter-Strike: Source, Half-Life 2: Deathmach nebo Day of Defeat: Source. Postupně se objevují i modifikace amatérské. Dalším dílem ze série Half-Life je Half-Life 2 Episode One, Half-Life 2 Episode Two.\n\nSpolečnost Valve prodává své hry nejen v krabicových verzích, ale současně dochází k jejich distribuci přes systém Steam. Steam byl spuštěn v roce 2003 a nyní je možné v tomto systému zakoupit i hry jiných výrobců než Valve. Steam dále umožňuje automatické stahování patchů (opravných balíčků) pro instalované hry.\n\nMezi lety 2002 a 2005 se společnost dostala do soudního sporu se svým vydavatelem, společností Vivendi, která vlastnila Sierra Entertainment. Soud začal oficiálně v srpnu 2002, kdy Valve zažalovala Sierru za porušení autorských práv, když Valve prohlásila, že Sierra prodávala hry nelegálně do internetových kaváren. Dále společnost přidala porušení smlouvy, protože Sierra nechtěla vyplatit podíl a zdržela vydání hry \"Counter-Strike: Condition Zero\" na dobu po prázdninách.\n\nVivendi se bránila tím, že Gabe Newell a ředitel marketingu Doug Lombardi zkreslili pozici Valvu na jednáních s vydavatelem. Poté také zažalovala Valve za obcházení smlouvy distribučním systémem \"Steam\". Společnost Vivendi požadovala práva na duševní vlastnictví \"Half-Lifu\" a zákaz distribuce \"Half-Life 2\" přes \"Steam\".\n\nV listopadu 2004 rozhodl soudce Thomas S. Zilly z federálního okresního soudu v Seattlu pro Valve Corporation. Rozhodnutí znělo, že Vivendi a její pobočka Sierra Entertainment neměly právo na distribuci her společnosti Valve do internetových kaváren. Dále také soudce Zilly povolil společnosti Valve obnovit škody z porušení autorských práv bez ohledu na to, co se píše ve smlouvě s vydavatelem. Valve pak poslal na \"Steam\", že se společnosti dohodly v dubnu 2005. V červenci téhož roku byla Vivendi nahrazena společností Electronic Arts, kteří podepsali s Valvem několikaletou smlouvu na distribuci. Jako výsledek soudního řízení společnost navíc dostala téměř dva a půl milionu dolarů.\n\nV dubnu 2009 Valve zažalovala společnost Activision Blizzard, která zakoupila Sierra Entertainment od Vivendi, jelikož nechtěla doplatit zbylé peníze ze soudního řízení proti Vivendi. Activison Blizzard odmítla doplatit zbylých téměř 430 milionů dolarů s tím, že už tuto částku dávno přeplatila.\n\n„Valve Time“ je termín, který se jako vtip používá u vydávání her společností Valve, a má být rozdílem mezi časem, kdy Valve chtěla vydat hru a kdy byla hra vydána. Většinou se jedná o zpoždění, ale občas se také mluví o tom, co bylo vydáno dříve, než mělo. Společnost termín plně uznává a také sleduje nesrovnalosti, o kterých ví, a dává je na veřejnou vývojovou infostránku, a když zpoždění oznamuje, sama používá tento termín. Společnost přičítá zpoždění týmové mentalitě pracovníků, která u nich vyhrává nad dodržením lhůty, jelikož se chtějí soustředit na kvalitu výrobku. Společnost se snaží zabránit neúmyslným zpožděním a věří, že dřívější výskyt termínu z dob \"Half-Lifu\" jim nyní pomáhá lépe uspořádat kalendář vydání.\n\n\n"}
{"id": "114943", "url": "https://cs.wikipedia.org/wiki?curid=114943", "title": "Kino Beseda (Plzeň)", "text": "Kino Beseda (Plzeň)\n\nKino Beseda se nachází v Kopeckého sadech 13, v 1. patře Měšťanské besedy v tzv. Besedním sále. Kino s kapacitou 100 míst vzniklo v roce 2002 a je provozováno společností DOMINIK CENTRUM s.r.o. – agentura zabezpečující reklamní, produkční a kulturní servis v Plzni. Besední sál je možné využívat víceúčelově a to díky mobilnímu hledišti, které lze zasouvat do niky v pozadí sálu pod promítací a technickou místnost.\n\nV současné době v kině působí tyto filmové kluby:\n\n"}
{"id": "114947", "url": "https://cs.wikipedia.org/wiki?curid=114947", "title": "Kenneth Vermeer", "text": "Kenneth Vermeer\n\nKenneth Harold Vermeer [kenet frmír] (* 10. ledna 1986, Amsterdam, Nizozemsko) je nizozemský fotbalový brankář a reprezentant surinamského původu, který nastupuje za nizozemský klub Feyenoord.\n\nVermeer vzešel ze světoznámé líhně talentů Ajaxu Amsterdam. V sezóně 2012/13 získal s klubem ligový titul.\n\nV srpnu 2014 přestoupil do týmu rivala, rotterdamského Feyenoordu.\n\nByl členem nizozemských mládežnických reprezentací od kategorie U16.\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nKenneth byl členem reprezentačního nizozemského týmu na ME hráčů do 21 let 2006 a 2007, kde získal zlaté medaile. \nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále po výsledku 1:2 po prodloužení.\n\nV A-mužstvu Nizozemska debutoval 14. 11. 20012 v Amsterdamu v přátelském zápase proti týmu Německa (remíza 0:0).\n\n"}
{"id": "114949", "url": "https://cs.wikipedia.org/wiki?curid=114949", "title": "Roger García", "text": "Roger García\n\nRoger García Junyent (*15. prosince 1976 Sabadell, Španělsko) je bývalý katalánský fotbalový záložník, který svou hráčskou kariéru ukončil v nizozemském klubu Ajax Amsterdam. Španělsko reprezentoval pouze v mládežnických výběrech. V současnosti působí jako asistent manažera ve španělském klubu Sabadell.\n\n\n"}
{"id": "114950", "url": "https://cs.wikipedia.org/wiki?curid=114950", "title": "Hash", "text": "Hash\n\nHash má více významů: \n"}
{"id": "114952", "url": "https://cs.wikipedia.org/wiki?curid=114952", "title": "Olaf Lindenbergh", "text": "Olaf Lindenbergh\n\nOlaf Lindenbergh (*6. února 1974 Purmerend, Nizozemsko) je bývalý nizozemský fotbalový záložník.\n\nLindenbergh začal svou profesionální kariéru v nizozemském klubu De Graafschap v roce 1994. Jeho kariéra začala opravdu výborně a díky tomu si vysložil i pozvánku do národního týmu do 21 let. Za De Graafschap odehrál téměř 160 zápasů.\n\nV sezóně 1999/00 odešel do dalšího klubu AZ Alkmaar. V Alkmaaru se mu opět velmi dařilo a byl jedním z klíčových hráčů, kteří pomohli AZ probojovat se až do semifinále poháru UEFA. Jeho dobrých výkonů si všiml i někdejší trenér Ajaxu Danny Blind. Zanedlouho Lindenbergh podepsal v Amsterdamu smlouvu.\n\n"}
{"id": "114954", "url": "https://cs.wikipedia.org/wiki?curid=114954", "title": "Certifikát", "text": "Certifikát\n\nCertifikát (\"průkaz\") je dokument, který prokazuje nějakou skutečnost.\n\nCertifikát nejčastěji prokazuje:\n\nKaždý certifikát obsahuje následující údaje:\n\n\n"}
{"id": "114956", "url": "https://cs.wikipedia.org/wiki?curid=114956", "title": "Hentai", "text": "Hentai\n\nHentai ( nebo へんたい) je japonské slovo znamenající \"zvrhlý\", \"zvrácený\", \"perverzní\" či \"úchylný\", nicméně význam může být i ještě tvrdší (animovaný sex) . Mimo Japonsko se pojem častěji používá k označení pornografických komiksů, počítačových her či japonské animace ve stylu manga. Znaky kandži slova hentai kombinují znaky 変 (hen – znamená \"divný\" či \"podivný\") a 態 (tai – znamená \"přístup\" či \"vystupování ve smyslu chování\"). Termín je zkrácená forma fráze 変態性欲 (hentai seijoku), což znamená „sexuální perverze“. Slangově 変態 (hentai) znamená původně \"metamorfóza\" nebo \"abnormální\".\n\nHentai je tvrdá pornografie a tím se liší od méně eroticky laděných komiksů žánru ečči. Současná podoba hentai vznikla po 2. světové válce, kdy se stala běžná manga populární a široce dostupnou zábavou v poválečném Japonsku. Zároveň s tím začaly vznikat i pornografické komiksy.\n\nZ „evropsko-amerického“ pohledu na pojetí pornografie je nezřejmější zdánlivá nedospělost dívek, přičemž „nedospělé“ dívky mají abnormální velikost prsou.\n\nJedním z mnoha kreslířů hentai je i Satoši Urušihara.\n\nNejtradičnějším a nejstarším pojetí hentai jsou tzv. tentacles (chapadla), tento typ hentai vyobrazuje znásilnění především žen chapadly nejrůznějších hlavonožců. Styl starý asi 400 let a objevující se již v kresbách šunga.\n\nExistují dvě hlavní kategorie hentai: díla, ve kterých jsou pouze heterosexuální styky, a díla, ve kterých jsou pouze homosexuální styky. Druhá kategorie se ještě dále rozděluje na juri a jaoi. Obecně žánr \"juri\" (někdy se mu říká šódžo-ai) je o homosexuálních ženských hrátkách a žánr j\"aoi\" (někdy se mu říká šónen-ai) je o homosexuálních mužských hrátkách. Obě skupiny jsou (obvykle) určeny osobám opačného pohlaví. Jaoi je zaměřeno na ženskou audienci a obvykle se v něm objevují dokonalí muži zvaní \"bišónen\" (znamená \"krásný kluk\"). Dívky/chlapci, kteří jsou zainteresováni v jaoi, se nazývají „fudžoši/fudanši“ (腐女子/腐男子), což znamená „rotten girl/boy“ (zkažená/ý dívka/chlapec). U \"juri' 'je to podobné, avšak s tím rozdílem, že jsou tu pouze ženy, překrásné dokonalé zvané \"bišódžo\". Juri je pravděpodobně určeno (heterosexuálním) mužům nebo lesbám.\"\n\nRámec hentai je takřka neomezený a může se zaměřovat na nekonečné množství sexuálních fetišů. Například:\nSignalizují míru vzrušení postav.\n\nBěžný prvek navozující erotickou atmosféru. Jejich zobrazení v anime a manze (nejenom v hentai) se označuje jako pančira.\n\nZaječí kožíšky, ouška a oháňky jsou nezřídka součástí těla postav. Obecně jsou japonské formy hravější než evropské, v souladu s rozdílem kultur, kdy v Evropě je kladen hlavní důraz u žen na to být sexy, v Japonsku na to být roztomilá.\n\n"}
{"id": "114965", "url": "https://cs.wikipedia.org/wiki?curid=114965", "title": "Roger Waters", "text": "Roger Waters\n\nGeorge Roger Waters (* 6. září 1943 Great Bookham, Surrey, Anglie) je britský rockový hudebník, zpěvák a skladatel. Proslavil se svým působením v kapele Pink Floyd v letech 1965–1985, kde hrál na baskytaru, zpíval a v pozdějších letech byl i hlavním skladatelem. Na odchod z Pink Floyd navázal svojí sólovou kariérou, vydal tři studiová alba a jeden soundtrack. V roce 1990 zorganizoval koncert \"The Wall – Live in Berlin\". V roce 2005 vydal operu \"Ça Ira\" a 2. července 2005 vystoupil společně s Pink Floyd na koncertě Live 8.\n\nAčkoliv se Roger Waters narodil v hrabství Surrey, vyrůstal v Cambridgi. Jeho otec Eric Fletcher Waters padl v roce 1944 ve druhé světové válce v bojích u Anzia, když bylo synovi pět měsíců. Roger Waters byl touto událostí, která jej provází celý život, velice ovlivněn a na ztrátu svého otce narážel v mnoha skladbách, které později složil (od „Corporal Clegg“ přes „Free Four“ až po „When the Tigers Broke Free“ a „The Fletcher Memorial Home“).\n\nWaters a Syd Barrett navštěvovali \"Morley Memorial Junior School\" a později \"Cambridgeshire High School for Boys\", zatímco jejich pozdější spoluhráč David Gilmour chodil na stejné ulici do \"The Perse School\". Na \"Regent Street Polytechnic\" se seznámil s Nickem Masonem a Rickem Wrightem. V té době byl vášnivým sportovcem a rád plaval v řece Cam na grantchesterských loukách (píseň „Grantchester Meadows“). V 15 letech byl v Cambridgi předsedou Kampaně mládeže za nukleární odzbrojení.\n\nV roce 1964 se Waters společně s Wrightem a Masonem stali členy skupiny Sigma 6, která postupně vystřídala více názvů. Waters zde hrál doprovodnou kytaru. V září 1964 přišel do kapely kytarista Bob Klose (odešel v roce 1965) a Waters byl „degradován“ na baskytaristu. O něco později se členem stal i Syd Barrett, čímž vznikla skupina The Pink Floyd Sound (v roce 1965 byl název zkrácen na The Pink Floyd, později již pouze Pink Floyd). V roce 1967 skupina vydala první album \"The Piper at the Gates of Dawn\", které mělo úspěch u kritiků i fanoušků. Ačkoliv byl v té době hlavním skladatelem Barrett, jednu píseň, konkrétně „Take Up Thy Stethoscope and Walk“, napsal právě Waters. Kvůli zhoršujícímu se psychickému zdraví frontmana kapely Syda Barretta, byl do Pink Floyd začátkem roku 1968 přijat kytarista a zpěvák David Gilmour, který svého přítele Barretta na jaře téhož roku definitivně vystřídal. Waters se po Barrettově odchodu dostal více do popředí, nicméně celá skupina hrála a skládala společně a vedoucí duo Waters a Gilmour vyprodukovalo v 70. letech alba úspěšná jak komerčně, tak i u kritiků.\n\nV roce 1970 nahrál Roger Waters společně s britským skladatelem Ronem Geesinem (ten spolupracoval na albu Pink Floyd \"Atom Heart Mother\") soundtrack k lékařskému dokumentu s názvem \"Music from The Body\". Ten se skládá z instrumentálních Geesinových skladeb, které se střídají s Watersovými písněmi.\n\nVe skupině Pink Floyd se Waters v první polovině 70. let stal hlavním textařem a postupně převzal nad kapelou i kontrolu. Vytvářel různé tematické myšlenky, z nichž se poté stala alba \"The Dark Side of the Moon\" (1973) a \"Wish You Were Here\" (1975), u kterých napsal veškeré texty a část hudby. Následující alba \"Animals\" (1977) a \"The Wall\" (1979) jsou Watersova již i hudebně, příspěvky ostatních členů kapely byly poměrně malé.\n\nSpoluhráči ze skupiny nic nenamítali proti Watersovým, často koncepčním textům, pokud mohli přispět hudebně. Pozdější Watersovo „diktátorské“ vedení kapely, kdy kromě textů preferoval i své vlastní hudební nápady, se ale ostatním nelíbilo a vztahy mezi členy se začaly zhoršovat. Po nahrávání alba \"The Wall\" byl z kapely vyhozen klávesista Rick Wright. Ten zůstal s Pink Floyd ještě během následujícího turné, avšak zde působil jen jako najatý hráč.\n\nV roce 1983 vyšlo album \"The Final Cut\". Popis na přebalu desky uvádí, že toto dílo „by Roger Waters“ (od Rogera Waterse) je „performed by Pink Floyd“ (zahráno Pink Floyd). Gilmour se neúspěšně snažil vydání alba pozdržet, dokud by neměl více hudebního materiálu. Waters v roce 1985 prohlásil, že kapela je kvůli nepřekonatelným rozdílům rozpuštěna. Gilmour s Masonem však již v následujícím roce činnost skupiny obnovili a poté probíhaly soudní pře o používání jména Pink Floyd. Roger Waters argumentoval tím, že původní skupina sestávala z něj, Syda Barretta, Nicka Masona a Ricka Wrighta a že Gilmour nepatřil k zakládajícím členům. Dalším argumentem byl fakt, že Waters napsal po odchodu Barretta většinu textů a velkou část hudby. Nicméně soud vyhrál Gilmour s Masonem, Watersovi však připadla práva na alba \"Animals\", \"The Wall\" (kromě tří skladeb, které napsal společně s Gilmourem) a \"The Final Cut\" a také vlastnictví nafukovacího prasete, které skupina využívala při koncertech.\n\nPo odchodu z Pink Floyd vydal Waters tři studiová alba a soundtrack k filmu, které však nedosáhly prodejů jako předchozí desky Pink Floyd. Jeho sólová díla však měla úspěch u kritiků a jsou dokonce i srovnávána s díly, která vytvořil s Pink Floyd.\n\nPrvní sólové album s názvem \"The Pros and Cons of Hitch Hiking\" vydal Waters již v roce 1984. Jedná se o koncepční album o lidských snech během noci. Na nahrávání si pozval množství dalších hudebníků včetně kytaristy Erica Claptona či jazzového saxofonisty Davida Sanborna. Demo tohoto alba nahrál Waters již ve druhé polovině 70. let, ale spoluhráči z Pink Floyd vybrali pro realizaci rockovou operu \"The Wall\", neboť se jim \"The Pros and Cons of Hitch Hiking\" zdálo „příliš osobní“. Na vydání alba navázalo koncertní turné (v roce 1984 se jej zúčastnil i Eric Clapton), které však nebylo příliš úspěšné.\n\nV roce 1986 přispěl Waters několika skladbami na soundtrack k animovanému filmu \"When the Wind Blows\". Jeho doprovodná kapela, zahrnující i klávesistu Paula Carracka, zde byla poprvé označena jako The Bleeding Heart Band.\n\nNásledující rok vydal album \"Radio K.A.O.S.\", rockovou operu o handicapovaném muži jménem Billy, který dokáže poslouchat rádio ve své hlavě. Poté následovalo turné, tentokrát však jenom po USA a Kanadě. Ačkoliv bylo album chváleno pro současný zvuk, který s Pink Floyd neměl moc společného, deska nedosahovala velkých prodejních úspěchů. Později Waters přiznal, že s albem není spokojen kvůli jeho produkci a částečně také kvůli svému rozhodnutí vydat místo dvojalba jedinou desku, což se podepsalo převážně na její koncepci.\n\nPo pádu berlínské zdi v roce 1989 uspořádal Waters 21. července 1990 koncert, jehož záznam byl vydán jako dvojalbum \"The Wall – Live in Berlin\". Akce se konala na „území nikoho“ mezi Východním a Západním Berlínem na Potsdamer Platz. Na koncertě vystoupilo několik známých hostů: Bryan Adams, Cyndi Lauper, Van Morrison, Sinéad O'Connor, Marianne Faithfull, Joni Mitchell či skupiny The Band a Scorpions. Jednalo se o jeden z největších koncertů všech dob, navštívilo jej přes 300 000 lidí a živý přenos sledovalo přes pět milionů lidí po celém světě.\n\nRoku 1992 vydal Waters své poslední studiové album \"Amused to Death\" o pomíjivém vlivu televize. Název byl odvozen z knihy \"Amusing Ourselves to Death\" od Neila Postmana. \"Amused to Death\" je Watersovo nejlépe hodnocené album, srovnávané např. s \"The Wall\". Autor tuto nahrávku později popsal jako třetí díl trilogie, po \"The Dark Side of the Moon\" a právě \"The Wall\". Album nenahrála pevná sestava hudebníků, každá skladba byla nahrána jinými muzikanty. Na kytaru zde v mnoha písních hraje Jeff Beck. Turné k tomuto albu nebylo uspořádáno.\n\nV roce 1999 uspořádal Roger Waters turné In the Flesh, na kterém spolu s doprovodnými hudebníky představil své písně jak ze sólových desek, tak i z alb Pink Floyd. Koncerty byly komerčně úspěšné, lístky byly často brzy vyprodány a vystoupení musela být přesunuta do větších prostor. Záznam z koncertů vyšel na CD i DVD po názvem \"In the Flesh\". Turné pokračovalo ještě v letech 2000 a 2002, kdy Waters poprvé zavítal i do Česka. První český koncert se konal 10. června 2002 v tehdejší pražské Paegas Aréně.\n\nV noci na 1. května 2004 se uskutečnila předpremiéra overtury opery \"Ça Ira\", ke které Waters složil hudbu. Tato akce byla uspořádána v hlavním maltském městě Valletta při příležitosti vstupu země do EU.\n\nV polovině roku 2004 oznámila společnost Miramax Films, že se chystá uvedení muzikálu \"The Wall\" v newyorském divadle Broadway Theatre. V představení měly zaznít také skladby z alb \"The Dark Side of the Moon\", \"Wish You Were Here\" a dalších alb Pink Floyd, včetně nového materiálu.\n\nV září 2004 vydal Roger Waters singl „To Kill the Child“/„Leaving Beirut“, který reagoval na válku v Iráku. Text ve skladbě „Leaving Beirut“ silně útočí na amerického prezidenta George W. Bushe a britského premiéra Tonyho Blaira.\n\n2. července 2005 vystoupil Waters poprvé po 24 letech s ostatními členy Pink Floyd na jednom pódiu. Stalo se tak na koncertě v rámci akce Live 8, Pink Floyd zde odehráli 23minutové vystoupení se skladbami „Speak to Me“/„Breathe“/„Breathe (Reprise)“, „Money“, „Wish You Were Here“ a „Comfortably Numb“. Ačkoliv Waters s Pink Floyd možnou spolupráci nevyvrátil, David Gilmour takové spekulace odmítl s tím, že se chce věnovat vlastním projektům.\n\nV září 2005 vyšla Watersova klasická opera \"Ça Ira\" o době francouzské revoluce, na které pracoval s přestávkami 16 let. Původní francouzské libreto napsal Étienne Roda-Gil, Waters jej od roku 1997 přepsal též do angličtiny.\n\nDalší turné, tentokrát s názvem The Dark Side of the Moon Live, uspořádal Roger Waters v roce 2006. Druhá polovina každého koncertu obsahovala živé provedení celého alba \"The Dark Side of the Moon\", v první půlce byly zahrány některé Watersovy sólové písně a především výběr z nejznámějších skladeb Pink Floyd. Turné pokračovalo i v roce 2007, kdy byl odehrán i druhý Watersův koncert v Česku. Ten se konal 13. dubna 2007 v tehdejší Sazka Aréně v Praze. Na několika koncertech v rámci turné byl hostem bubeník Pink Floyd Nick Mason, byl pozván i klávesista Rick Wright, který však pozvání odmítl s tím, že pracuje na vlastním sólovém projektu. Několik dalších koncertů se konalo i v první polovině roku 2008.\n\nV březnu 2007 byl uveden do kin sci-fi film \"Mimzy\", ke kterému složil Waters jednu píseň, jež vyšla i jako singl: „Hello (I Love You)“.\n\nDne 12. dubna 2010 oznámil Waters data a místa koncertů pro chystané turné The Wall Live. Severoamerická část turné začala 15. září 2010 v Torontu a skončila 21. prosince téhož roku v Ciudad de México. V roce 2011 turné pokračovalo v Evropě: 21. března byl odehrán první koncert v Lisabonu, poslední vystoupení proběhlo 12. července v Athénách. Jeho součástí byl i třetí a čtvrtý Watersův koncert v Česku – 15. a 16. dubna v O areně. Na londýnském vystoupení 12. května 2011 hostoval ve skladbě „Comfortably Numb“ David Gilmour (se kterým hrál také na charitativním vystoupení 10. července 2010), v závěru koncertu se připojil i Nick Mason. V roce 2012 byly odehrány koncerty v Oceánii, Jižní Americe a na velkých otevřených stadionech v Severní Americe. Evropské koncerty pro léto 2013, které byly většinou uspořádány rovněž pod širým nebem, byly oznámeny 9. listopadu 2012, včetně Watersova pátého českého vystoupení 7. srpna v Eden Aréně, jenž ale bylo později přesunuto do uzavřené O Areny. Samotné turné skončilo v září 2013. O rok později byl na Torontském mezinárodním filmovém festivalu představen dokumentárné-hudební film \"Roger Waters The Wall\" pocházející z tohoto turné a roku 2015 vyšlo koncertní album s audiozáznamem koncertu.\n\nV listopadu 2013 oznámil Waters v rozhovoru pro časopis \"Rolling Stone\", že dokončil demo nahrávku nového alba, které má mít formu rozhlasové hry a jehož tématem má být hledání důvodu starým člověkem a dítětem, proč jsou zabíjeny děti. Projekt od té doby ale změnil. Své čtvrté album s názvem \"Is This the Life We Really Want?\" vydal v roce 2017 a navázal na něj celosvětovým turné Us + Them (2017–2018, včetně dvou koncertů v pražské O areně, 27. a 28. dubna 2018).\n\nRoku 2018 vydal album mluveného slova \"The Soldier's Tale\", což je adaptace divadelního díla \"Příběh vojáka\" od Igora Stravinského. V říjnu 2019 byl na dva dny uveden do kin film \"Roger Waters Us + Them\", koncertní záznam ze stejnojmenného turné. V roce 2020 plánuje uspořádat turné This Is Not a Drill.\n\nV začátcích své hudební kariéry používal Roger Waters baskytaru Höfner, kterou ale brzy nato vyměnil za baskytaru Rickenbacker 4001S. Na přelomu 60. a 70. let začal hrát na Fender Precision Bass, kterou používá dodnes. Většinou hraje trsátkem, příležitostně ale i prsty.\n\nAčkoliv je Waters znám především jako baskytarista a zpěvák, v některých skladbách Pink Floyd hrál také na elektrickou kytaru („Shine On You Crazy Diamond“, „Pigs (Three Different Ones)“ a „Sheep“). Na koncertech používá též akustickou kytaru (ve skladbách z alba \"The Final Cut\" a písni „Mother“). Umí využívat i syntezátory a různé zvukové efekty.\n\n\n\n\n\n\n\n\n\n"}
{"id": "114971", "url": "https://cs.wikipedia.org/wiki?curid=114971", "title": "Cesta kolem světa za osmdesát dní", "text": "Cesta kolem světa za osmdesát dní\n\nCesta kolem světa za osmdesát dní \"(1873, Le tour du monde en quatre–vingts jours)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Díky napínavému ději a spádu vypravování se jedná o jednu z nejoblíbenějších Vernových knih. Do češtiny byl román přeložen již roku 1873 jako druhá Vernova kniha.\n\nPříběh začíná 2. října roku 1872 v Londýně a jeho hlavními hrdiny jsou bohatý, osamělý a svobodný anglický džentlmen Phileas Fogg se svým francouzským sluhou Passepartoutem (v některých českých vydáních označován jménem Proklouz), který se nechal u Philease Fogga zaměstnat, protože věřil, že díky pánovým pravidelným zvykům bude mít klidnou službu. Netuší, že jeho pán si odpoledne v \"Reformním klubu\", jehož je členem, přečte v \"The Daily Telegraph\" článek o otevření nové železniční tratě v Indii a spočítá si, že díky tomu je nyní možno vykonat cestu kolem světa během osmdesáti dnů. Když ostatní členové klubu vyjádří své pochybnosti o provedení takovéto cesty, vsadí se s nimi o celé své jmění (dvacet tisíc liber), že cestu uskuteční. A tak se ještě téhož dne večer musí Passepartout se svým pánem vydat vlakem ve 20.45 na strastiplnou cestu. Oba netuší, že jsou sledováni detektivem Fixem ze Scotland Yardu, protože Fogg je podobný bankovnímu lupiči, a protože si ho s ním spletli.\n\nCesta měla probíhat podle následujícího plánu:\n\nCestovatelé se bez problému dostanou do Suezu a nastoupí na parník do Bombaje. Fix cestuje s nimi, protože nezískal v Egyptě včas zatykač, a záměrně se spřátelí s Passepartoutem. V Bombaji všichni nastoupí na vlak do Kalkaty. Brzy se však ukáže, že zpráva o dokončení železnice byla poněkud přehnaná, a tak cestovatelé musí část cesty překonat na slonu, za kterého Phileas Fogg zaplatil závratnou cenu dva tisíce liber. Během této cesty zachrání Fogg s Passepartoutem z pohřební hranice mladou indickou ženu Aoudu, která měla být podle místních zvyků proti své vůli upálena se svým mrtvým manželem. Protože by Auda nebyla ve své vlasti v bezpečí, slíbí jí, že jí vezmou k jejímu příbuznému do Hongkongu.\n\nV Kalkatě se Fix pokusí Fogga zatknout, ale tomu je umožněno složit kauci. Fix je donucen následovat Fogga lodí do Hongkongu. Tam Fogg zjistí, že Aoudin příbuzný se odstěhoval někam do Evropy a rozhodne se vzít Aoudu na další cestu sebou. Protože detektiv Fix má poslední šanci, jak zatknout Fogga na místě, kde ještě platí britské zákony, zdrží Passepartouta v opiovém doupěti a tak mu zabrání sdělit Foggovi zprávu o předčasném odjezdu lodi do Jokohamy. Fogg loď sice zmešká, ale zaplatí si cestu v malém člunu do Šanghaje, kde parník do Jokohamy chytí.\n\nZ Jokohamy se dostanou bez problému přes Pacifik do San Francisca, přičemž Fix slíbí Passepartoutovi, že teď bude Fogga na jeho cestě podporovat (chce ho mít brzy na britské půdě, aby ho mohl zatknout). V San Franciscu nastoupí všichni na vlak do New Yorku. Cestou jsou však přepadeni Indiány, kteří zajmou Passepartouta jako rukojmého. Úspěšnou snahou o jeho zachránění se však Fogg natolik zdrží, že zmešká loď do Liverpoolu. Brzy však nalezne malý parník, mířící do Bordeaux, a přesvědčí posádku, aby změnili kurz lodě na Britské ostrovy. Loď pluje po několik dnů plnou parou a brzy se vyčerpá zásobu paliva. Fogg loď proto draze koupí a spálí jako palivo všechny její dřevěné části. Dostane se včas do Queenstownu (dnes Cobh) v Irsku a chce se přes Dublin a Liverpool dostat do Londýna. Fix jej však zatkne. Omyl se zakrátko vysvětlí, protože pravý bankovní lupič byl před několika dny zadržen. Fogg podlehne náhlému popudu a srazí Fixe dobře mířeným direktem na zem, nicméně zmešká vlak a vrátí se do Londýna o pět minut později a tím sázku prohraje.\n\nDruhý den se Fogg ve svém domě omlouvá Aoudě, že v důsledku prohrané sázky přišel o všechen majetek a nemůže jí finančně podporovat. Aouda se mu však náhle vyzná, že ho miluje, a zeptá se ho, zda si ji nechce vzít za ženu. Fogg okamžitě zavolá Passepartouta, aby zajistil kněze. U něj Passepartout zjistí, že není 22. prosince, jak si Fogg, Aouda i Passepartout myslí, ale teprve 21. prosince, takže Fogg ve skutečnosti sázku vyhrál. Jak to bylo možné? Phileas Fogg, aniž by to tušil, získal k dobru jeden den, protože cestoval východním směrem. Po překročení každého poledníku směrem na východ, získal čtyři minuty. A tak, jelikož obvod Země má celkem 360 stupňů, to úhrnem dělá 360 × 4 = 1440 minut, čili 24 hodin. To, že tento fakt zjistil Phileas Fogg čirou náhodou, je nejméně pravděpodobnou částí celého románu, neboť jednak Fogg na začátku příběhu věnoval velkou pozornost časovému rozvrhu celé cesty, jednak se posunutí data muselo po překročení datové čáry projevit už ve Spojených státech. Fogg se dostaví do Reformního klubu (a to přesně ve 20 h 45 min), aby tu sázku vyhrál. Druhého dne si vezme Aoudu za ženu.\nKnihu \"Cesta kolem světa za osmdesát dní\" ilustroval Alphonse de Neuville a Léon Benett.\n\n\n\n"}
{"id": "114972", "url": "https://cs.wikipedia.org/wiki?curid=114972", "title": "Antropocentrismus", "text": "Antropocentrismus\n\nAntropocentrismus (z řeckého \"anthrópos\", člověk, a \"kentron\", střed) znamená soběstředný způsob myšlení, názor či postoj, podle něhož je člověk středem všeho, východiskem a měřítkem každého hodnocení, případně i cílem vesmíru. Pojem je sice moderní a spíše polemický, jako antropocentrismus lze ale vyložit i slavný výrok Prótagorův, že „člověk je mírou všech věcí – jsoucích, že jsou, nejsoucích, že nejsou“.\n\nKaždý člověk sice vidí sám sebe „ve středu“ svého obzoru či světa, který se rozkládá „kolem něho“, nicméně také ví, že stejný dojem mají i všichni ostatní. Tento přirozený základ jisté sebestřednosti se tedy může snadno korigovat a není ještě antropocentrismem.\n\nPojem antropocentrismus vznikl koncem 19. století v německé protestantské teologii jako kritika moderního myšlení, které na vrchol světa a do středu pozornosti místo Boha staví člověka. Proti tomu ale například filosof Wilhelm Windelband zastával názor, že právě křesťanství je plným právem antropocentrické, neboť v Kristu se sám Bůh stal člověkem. Proti antropocentrismu se i dnes staví některé radikálně křesťanské (evangelikální) skupiny v USA, které proti němu kladou obraz světa, soustředěný kolem Boha Stvořitele a okolo Krista (christocentrismus), který je středem Vesmíru. \n\nSoučasná kritika antropocentrismu vychází nejčastěji z holistických a environmentalistických pozic a vytýká mu především přezíravý a kořistnický přístup k ostatním živým bytostem a k přírodě. Antropocentrismus uznává pouze hodnotu člověka a všechno v přírodě dělí jen podle toho, zda je člověku užitečné nebo naopak škodlivé. Praktickým příkladem může být téměř úplné vyhubení „škodlivých“ dravců nebo zmijí v bohatých zemích, které se nakonec obrací i proti člověku samému. Zastánci antropocentrismu naproti tomu zdůrazňují, že člověk a lidstvo, humanita, musí být pro člověka středem zájmu a poslední hodnotou mimo jiné proto, že jedině člověk může dnes být dobrým hospodářem světa a zajistit i ochranu přírody.\n\nKe kritikům antropocentrismu patřil i český filosof Egon Bondy. Uváděl ho v souvislosti se svou vizí neorganického života i s úvahami o smyslu a hodnotě ontologického celku vesmíru, ve kterém lidstvo představuje pouze nepatrnou část. \n\n\n"}
{"id": "114974", "url": "https://cs.wikipedia.org/wiki?curid=114974", "title": "Buckethead", "text": "Buckethead\n\nBuckethead, vlastním jménem Brian Carroll (* 13. května 1969, Kalifornie) je avantgardní americký hudební skladatel a kytarista. Jeho charakteristickým znakem je bílá maska na tváři a kýbl od kuřecích kousků z KFC na hlavě, které nosí při všech svých koncertech. Buckethead nahrál několik sólových alb a spolupracoval s mnoha známými umělci jako jsou Les Claypool, Tony Williams, Bootsy Collins, Serj Tankian, nebo Bill Laswell a kapela Praxis. V letech 2000 - 2004 byl Buckethead členem Guns N' Roses.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "114975", "url": "https://cs.wikipedia.org/wiki?curid=114975", "title": "SK Čechie Karlín", "text": "SK Čechie Karlín\n\nSK Čechie Karlín (Sportovní klub Čechie Karlín) byl jeden z nejstarších českých fotbalových klubů. Klub byl založen jako Sportovní kroužek Slavoj Karlín v roce 1898, postupně se ke klubu přidávaly další sporty. V letech 1925-1951 strávila Čechie 12 sezón ve fotbalové lize, kde celkem odehrála 215 zápasů s bilancí 52 výher, 34 remíz a 129 proher s skóre 373:654. V roce 2004 došlo ke sloučení s TJ Dubeč do TJ Čechie Dubeč, čímž klub s dlouhou tradicí vlastně zaniká. V současné době sdružuje TJ Čechie Karlín tři oddíly (kuželky, tenis, turistika).\n\nZdroj: \n\n\nZdroj: \n\n"}
{"id": "114976", "url": "https://cs.wikipedia.org/wiki?curid=114976", "title": "Borovice zobanitá", "text": "Borovice zobanitá\n\nBorovice zobanitá (\"Pinus uncinata\") je druh borovice z taxonomicky složitého okruhu druhů borovice kleče (\"Pinus mugo\" agg.), některými taxonomy pojímaný jako samostatný druh, jinými jako pouhý poddruh (\"Pinus mugo\" subsp. \"uncinata\"). Od kleče se liší především monokormním růstem, tj. jedním vzpřímeně rostoucím kmenem (na rozdíl od poléhavé či vystoupavé a vícekmenné kleče).\n\nCelý agregát borovice kleče je složitá taxonomická skupina zahrnující tři výchozí taxony a množství kříženců a přechodných forem. Vedle kleče (\"Pinus mugo\" subsp. \"mugo\") je to právě borovice zobanitá, u níž se rozlišují dva poddruhy, ve starší literatuře brané i jako samostatné druhyː\n\n\nDeterminace jednotlivých taxonů je ovšem obtížná vzhledem k morfologické proměnlivosti, ekologické plasticitě a především snadné hybridizaci jak jednotlivých poddruhů, tak kříženců navzájem; složité hybridní roje vznikají také tam, kde se připojuje ještě borovice lesní.\n\nJe to vzpřímeně rostoucí menší strom, 10–15(–20) m vysoký, s pravidelnou košatou korunou a zpravidla rovným průběžným kmenem. Borka je i v horní části kmene tmavá. Jehlice jsou dlouhé 3–5 cm a vyrůstají ve svazečcích po dvou; na rozdíl od blatky jsou poněkud kratší a tmavší. Samičí dozrálé šišky jsou 4–5 cm dlouhé, kuželovité, asymetrické, výstředně stopkaté, pupek je excentrický. Apofýzy s nápadně hákovitými štítky vyčnívají na volné straně více než na straně obrácené k větvi.\nVyskytuje se v Pyrenejích, západních Alpách a západním Švýcarsku až do nadmořské výšky 2300 m, s optimem 1500 – 2200 m. V Česku se přirozeně nevyskytuje. Na rozdíl od borovice blatky roste na minerální půdě (vápence, metamorfované usazeniny) až k horní hranici lesa a dorůstá do větších výšek. V kontaktních zónách s borovicí lesní se vyskytují četné mezidruhové hybridy.\n\nHospodářské využití není známé, v Česku bývá v poslední době hojně využívána pro svůj kompaktní habitus v okrasných zahradách a parkových výsadbách.\n\n\nStředoevropský endemit, který se vyskytuje jen v prostoru podél severního úpatí a dále na sever od masívu Alp, s těžištěm v jihozápadních a jižních Čechách V České republice se přirozeně vyskytuje na Třeboňsku, na šumavských rašeliništích a ve Slavkovském lese, na Moravě na Rejvízu v Hrubém Jeseníku. Jde o poddruh specializovaný na rašeliniště zejména přechodového typu.\n\nPokud není ovlivněna mezidruhovou hybridizací, je to v dospělosti strom střední výšky (12–20 m), monokormní, vzpřímený, s kuželovitou a kompaktní korunou. Šišky jsou 2,7–5,4 cm dlouhé, kuželovité až vejčité, slabě zygomorfní. Pupek (umbo) má krátký se slabě zahnutým ostnem. Na rozdíl od borovice lesní a jejích kříženců, u kterých je stopka koneletů (jednoletých šištic) ohnutá, mají její konelety přímou stopku.\n\n\n\n \n"}
{"id": "114977", "url": "https://cs.wikipedia.org/wiki?curid=114977", "title": "Dub balkánský", "text": "Dub balkánský\n\nDub balkánský neboli dub uherský (\"Quercus frainetto\") je strom dorůstající výšky až 40 m. Listy jsou poměrně velké, s hlubokými zářezy. Je rozšířen zejména v jihovýchodní Evropě a zasahuje i na jižní Moravu. Občas se pěstuje jako okrasná dřevina.\n\nDub balkánský je opadavý strom dorůstající výšky až 40 m. Koruna je mohutná, široce rozložitá, v horní části nepravidelně protáhle polokulovitá. Letorosty jsou zprvu plstnaté, později olysávající. Listy jsou poměrně velké, obvejčité až podlouhle obvejčité, krátce řapíkaté, na bázi nejčastěji srdčitě ouškaté. Čepele listů jsou laločnaté, nejčastěji se 7 (6 až 12) laloky na každé straně. Laloky jsou úzké a zářezy mezi nimi hluboké. Na líci jsou listy tmavě zelené a nakonec lysé, na rubu šedozelené a chlupaté. Žilnatina je tvořena asi 10 páry postranních žilek. Řapík je 2 až 12 mm dlouhý. Palisty jsou huňaté a poměrně dlouho vytrvávající. Žaludy jsou nejčastěji po 2 až 6, přisedlé nebo krátce stopkaté, podlouhle vejcovité, 12 až 35 mm dlouhé, asi do 1/5 až 1/3 kryté polokulovitou číškou s hnědavě pýřitými šupinami.\n\n\nDub balkánský roste hlavně v JV Evropě, na Balkánském poloostrově, v Rumunsku, Maďarsku. Původní areál zasahuje na sever až na J Slovensko a snad i jižní Moravu. Je znám z Jevišovicka a z Podyjí. V jiných oblastech České republiky byl vysazován do parků a arboret, popř. výjimečně i do volné přírody. Jedná se o teplomilnou dřevinu, jejím stanovištěm jsou teplomilné doubravy (sv. \"Quercion pubescenti\"-\"petraeae\").\n\nDub balkánský je v Česku vysazován jako okrasný strom, ceněný zejména pro krásný tvar listů a mohutný vzrůst. Pěstují se také různé okrasné kultivary.\n\n\n\n"}
{"id": "114985", "url": "https://cs.wikipedia.org/wiki?curid=114985", "title": "Gwyneth Paltrow", "text": "Gwyneth Paltrow\n\nGwyneth Kate Paltrow (* 27. září 1972 Los Angeles, Kalifornie, USA) je americká herečka a zpěvačka.\n\n\nNarodila se 27. září v kalifornském Los Angeles v USA herečce Blythe Danner a významnému hollywoodskému producentovi Bruceovi Paltrowovi. Její otec byl židovského původu. Vyrůstala v Santa Monice v Kalifornii, střední školu studovala v New Yorku na soukromé dívčí škole Spence School. Později vystudovala na Kalifornské univerzitě v Santa Barbaře v Kalifornii obor Historie umění. V prosinci 2003 se vdala za britského rockera Chrise Martina. Svatební obřad se konal v jižní Kalifornii. 14. května 2004 se jim narodila dcera Apple Martin a 8. dubna 2006 syn Moses Martin. Dne 26. března 2014 ale oznámila, že chystá rozvod. V roce 2018 se provdala za Brada Falchuka. \n\nHovoří několika světovými jazyky, mj. francouzsky a španělsky.\n\nDebutovala v roce 1991 ve filmovém muzikálu \"Křik\", později v tomtéž roce obdržela malou roli od rodinného přítele Stevena Spielberga ve filmu \"Hook\". Následovalo několik dalších vedlejších rolí, až přišla vedlejší role ve filmu \"Sedm\", která jí zaručila pozornost médií. V době natáčení filmu \"Sedm\" se seznámila s hercem Bradem Pittem, se kterým se přátelila až do jejich vzájemného rozchodu v roce 1998. Hlavní role se dočkala až v roce 1996 ve filmu \"Emma\". V roce 1998 si za hrála v několika neméně úspěšných filmech, jako např. \"Srdcová sedma\", \"Velké naděje\" (podle románu Charlese Dickense) nebo \"Dokonalá vražda\", ale hlavní byla její role Violy de Lessepsové ve filmu \"Zamilovaný Shakespeare\", která jí přinesla filmového Oscara za nejlepší ženský herecký výkon v hlavní roli. V době natáčení se nakrátko sblížila s hereckým kolegou Benem Affleckem. Ve své kariéře si zahrála ještě několik dalších pozoruhodných rolí.\n\n\n"}
{"id": "114987", "url": "https://cs.wikipedia.org/wiki?curid=114987", "title": "Desetinná svíčka", "text": "Desetinná svíčka\n\nDesetinná svíčka (též decimální svíčka; značka 1 bd – z francouzského \"bougie décimale\") je jednotka svítivosti používaná počátkem 20. století.\n\nDesetinná svíčka je definována dvěma způsoby: \nTato definice byla schválena na Mezinárodní konferenci elektrotechniků v Paříži v roce 1884 a na sjezdu elektrotechniků v Paříži roku 1899.\n\n"}
{"id": "114989", "url": "https://cs.wikipedia.org/wiki?curid=114989", "title": "Malá Prašivá", "text": "Malá Prašivá\n\nMalá Prašivá je horský spočinek, vybíhající 1,3 km směrem na západ od mateřské hory Prašivá (843 m), v Moravskoslezských Beskydech v blízkosti Vyšních Lhot při severním okraji CHKO Beskydy. Dosahuje výše 706 m n. m., na jejím vrcholu se nachází Chata Prašivá a Kostel svatého Antonína Paduánského ze 17. století.\n\nPojmenování „Prašivá“ pochází z předkřesťanské doby, kdy se do lesů na svazích hory vyváželi lidé nemocni tzv. prašivinou.\n\nHora se nachází v katastru obce Vyšní Lhoty. Malou Prašivou začíná hřeben, který dále pokračuje Prašivou, Čuplem, Lipím, Ropičkou, Příslopem, Velkým Lipovým a Ropicí.\n\nTéměř na vrcholku Malé Prašivé se nachází dřevěný kostel z roku 1640 zasvěcený sv. Antonínu Paduánskému. Prašivá se postupně stala významným poutním místem pro Těšínsko i nedalekou Moravu a Slovensko. Poutě se na Prašivou (lidově „Prašivku“) konají doposud.\n\nJiž od konce 19. století se uvažovalo o tom, že by na Prašivé měla vzniknout turistická chata. Když se 1. září 1910 konala ustanovující schůze spolku Beskydská jednota slezská, jedním z jejich cílů byla výstavba turistické chaty na Prašivé. Jejich úmysl byl mimo jiné motivován snahou podpořit turistický ruch Čechů po Beskydech, protože většina tehdejších beskydských turistických ubytoven patřila Němcům. Beskydská jednota slezská v roce 1912 odkoupila stavební parcelu u vrcholu Prašivé od manželů Velčovských a začala chystat plány na výstavbu. Následkem první světové války však byla stavba chaty pozdržena a znovu se o ní začalo uvažovat v roce 1918.\n\nPo řadě příprav bylo v 11. dubna 1921 započato s výstavbou chaty podle projektu místeckého stavitele Jara Čermáka. Již 2. října téhož roku byla chata oficiálně otevřena. Chata měla tři podlaží. V prvním se nacházela jídelna s výčepem, kuchyní a verandou, druhé patro zabírala obytná část a třetí patro rozhledna. Na stavbu chaty přispěla řada peněžních ústavů, okolních obcí i drobnějších dárců včetně Petra Bezruče a T. G. Masaryka, který dokonce přispěl částkou 5000 Kčs, což byla relativně vysoká částka vzhledem k celkovému rozpočtu 273 300 Kčs.\n\nBěhem druhé světové války připadla chata německému turistickému spolku Beskidenverein a přístup na ní byl zakázán. Po únoru 1948 byla chata znárodněna, po roce 1989 připadla Klubu českých turistů Frýdek-Místek.\n\n\n\n"}
{"id": "114996", "url": "https://cs.wikipedia.org/wiki?curid=114996", "title": "Biocentrismus", "text": "Biocentrismus\n\nBiocentrická filosofie či biocentrismus je filosofický princip myšlení, jehož podstatou je přesvědčení, že příroda neexistuje proto, aby sloužila lidem, ale naopak. Člověka chápe jako součást přírody, jedním druhem mezi mnoha jinými. Všechny druhy mají právo existence a to nikoli samy o sobě, ale kvůli sobě samým, bez ohledu na jejich užitečnost pro lidstvo. Podstatou myšlenky je hodnota, podstatná pro rozvoj veškerého, nejen lidského života, tzv. biodiverzita, tedy jeho různorodost. Vše, oč biocentrismus usiluje, je dokázat, že sám o sobě je přírodním zákonem existujícím nezávisle na jeho subjektivním přijetí. Je protikladem antropocentrismu. Biocentrismus je přirozeným přístupem a existuje tedy ve filosofii stejně dlouho, jako ona sama, i když své individuální protagonisty nachází až v moderním věku. Je tomu tak proto, že moderní průmyslová společnost tento princip ignoruje se všemi důsledky, proto logicky vynutila systémem akce - reakce jak specifický teoretický filosofický směr, tak hnutí, která jej praktikují. \n\nBiocentrismus bývá též nazýván hlubinnou ekologií.\n\nO biocentrismu pojednávají biolog Robert Lanza a astronom Bob Berman ve své knize “Biocentrismus: Život a vědomí jako klíče k pochopení opravdové povahy vesmíru”. Nabízejí tím nový pohled na chápání podstaty vesmíru skrze biocentrickou filozofii. V tomto díle mimo jiné detailně popisují na základě vědeckých poznatků důležitost lidské přítomnosti u pohybu částic a přicházejí se sedmi principy, jež biocentrismus definují. \n\nPrincipy biocentrismu dle Lanzy a Bermana\n\nPrvní princip biocentrismu: To, co člověk vnímá jako realitu je pouze proces, který zahrnuje naše vědomí\n\nPrvní princip poukazuje na nutnost přítomnosti lidského vědomí při vnímání reality. Tvrdí, že nelze zkoumat chování věcí či jevy bez přítomnosti lidského oka. Pakliže lidské oko chybí, lze mluvit jen o pravděpodobnosti výskytu daného jevu. Jako příklad uvádí Robert Lanza duhu, jejíž existence je podmíněna lidským okem, jež na ni nahlíží z určitého úhlu. \n\nDruhý princip biocentrismu: Naše vnější a vnitřní vjemy jsou tak propleteny, že je nelze rozplést. Jsou různými stranami téže mince a nelze je oddělit.\n\nTvrzení, že nelze oddělit vnější a vnitřní vjemy, jelikož vnější svět je vždy vnímán skrze lidský mozek, ve kterém probíhá smyslové vnímání. Nelze tedy tyto dva prvky úplně odlišit, jelikož to, co vidíme, je jen naše mysl. Jediná realita probíhá v přítomnosti na základě našeho vlastního zprostředkování.\n\nTřetí princip biocentrismu: Chování subatomárních částic - vlastně všech částic a objektů - je nerozlučně spojeno s přítomností nějakého pozorovatele. Bez přítomnosti vědomého pozorovatele by existovaly přinejmenším jen v neurčitém stavu vln pravděpodobnosti.\n\nTřetí princip se opírá o vědecké pozorování. Na základě pozorování částic lze vyvodit, že přítomný pozorovatel do jisté míry ovlivňuje případný pohyb částic, jež jsou pozorovány. Nutno také zdůraznit, že částice existují v rámci páru a tento pár funguje, aniž by musel nutně být spojen časem či prostorem. Tento objev vyvrací Einsteinovo tvrzení o „lokálnosti“, která tvrdí, že nic nemůže ovlivnit nic jiného nadsvětelnou rychlostí, jelikož páry reagovaly rychlostí vyšší. Částice existují pouze v určitých vlnách, které definují možnou polohu částic. Avšak až s přítomností pozorovatele částice vykonávají pohyb.\n\nČtvrtý princip biocentrismu\n\nVnímání a tvorba zákonů v biocentrismu úzce souvisí s kvantovou teorií, která přinesla ve 20. století revoluci v lidském myšlení – zabývá se pravděpodobností. Předpokládá pravděpodobnost míst, na nichž se mohou objevit částice a snaží se odhadnout jejich chování. Po nespočtu experimentů kvantové teorie, biocentrismus dospívá k názoru, že nikdy nemůžeme dospět k žádným zákonům bez pozorovatele, jen skrze pozorování můžeme vytvořit realitu. Každý vesmír bez pozorovatele existuje jen v pravděpodobnosti.\n\nPátý princip biocentrismu\n\nBiocentrismus prosazuje, že kdekoliv je život, rychle se kolem něj objevuje svět, který je stvořen pro život živočichů. Ovšem vesmír nám není přizpůsoben náhodou, otázkou zůstává, proč vesmír vypadá tak, jako by byl pro člověka navržen? Klíčovou odpovědí pro biocentrismus je antropický princip, který udává, že prostředí se vytváří podle toho, co je zapotřebí.  Další uplatňující princip (navazující na čtvrtý princip biocentrismu) hovoří o vesmíru, který má tak vhodné vlastnosti, protože byl navržen pro pozorovatele, ti jsou nutní vůbec už jen ke vzniku vesmíru, který se předtím nachází pouze v nejasném nedeterminovaném stavu, svůj stav musí přizpůsobit tomu, aby umožňoval i život pozorovatele.\n\nŠestý princip biocentrismu\n\nBiocentrismus zpochybňuje čas (jak ho vnímáme my), naše jednotlivé aktivity dávají času podobu směřování kupředu, avšak pohyb je řada nespojených, ustálených událostí, které si člověk propojuje pro sebe v mysli. Čas je jen lidským konstruktem mysli – proto, aby mohl mimo jiné popisovat události, které se odehrávají jindy, než nyní (což je v biocentrismu jediný čas, kdy naše mysl existuje). Čas považován jako něco subjektivního – něco, na čem jsme se vzájemně dohodli. Neexistuje mimo náš svět, my stárneme a měníme se, protože máme čas, který je vytvořen speciálně pro nás. Je postaven mimo reálnou existenci, je to jen způsob, kterým živočich vnímá okolní vesmír.\n\nSedmý princip biocentrismu\n\nDennodenně je člověk nucen podléhat času a prostoru, jehož existenci dokládají naše fyzické zkušenosti. Prostor nelze zkoumat jako věc v laboratoři – nelze určit, kde jsou hranice jednoho objektu a kde začínají hranice objektu druhého, objekty vnímáme v jejich komplexnosti. Pokud prostor vnímáme jen jako naši vnitřní součást, pak vše co je vně, bude ve vědomí živočichů propojeno. Prostor neexistuje sám o sobě mimo živočicha, jsme to opět my, kdo si prostor tvoří sám pro sebe. \n\nBiocentrismus se dá považovat za odrazový můstek ještě k hlubšímu bádání a také zkoumání přírody a vesmíru. Pojímá vesmír tak, že neexistuje žádný zvláštní fyzikální vesmír. Prostor a čas existují pouze v naší mysli, jsou pouze iluzí a nástrojem našeho vnímání. Realita je tvořena pouze naším vědomím. Všechny příležitosti jsou pouze tady a teď, svobodná vůle člověka není ani vyžadována, ani odmítána. Má však i své hranice, i přestože vysvětluje chod věcí takové jaké jsou. \n\nLidské výtvory jsou však den ode dne dokonalejší, absencí základní otázky, co je podstatou reality či vesmíru jako celku. Dříve byla prvotní myšlenka obhajována bohem, nyní se není k čemu odkázat, protože tato filozofie nezaujímá vůči Bohu žádné stanovisko, naopak se kloní k principům východních náboženství. Tvrdí, že je chybný celkový světový názor, a že řešení spočívá ve změně lidského chápání. \n\n"}
{"id": "114998", "url": "https://cs.wikipedia.org/wiki?curid=114998", "title": "Basil Hall Chamberlain", "text": "Basil Hall Chamberlain\n\nBasil Hall Chamberlain (18. října 1850 – 15. února 1935) byl profesorem na Tokijské císařské univerzitě a zároveň byl spolu s Ernestem Masonem Satowem a Williamem Georgem Astonem předním britským japanologem sklonku 19. století. Jako jeden z prvních začal překládat do angličtiny haiku. Je znám díky jednosvazkové encyklopedii „\"Things Japanese\"“, kterou několikrát revidoval. Byl člověkem s širokým rozhledem, o čemž svědčí např. sbírka básní, kterou napsal ve francouzštině.\n"}
{"id": "115005", "url": "https://cs.wikipedia.org/wiki?curid=115005", "title": "Tuhaň (okres Česká Lípa)", "text": "Tuhaň (okres Česká Lípa)\n\nObec Tuhaň (něm. \"Tuhan\") se nachází v okrese Česká Lípa, v Libereckém kraji, zhruba 5 km západně od Dubé. Žije zde  obyvatel.\n\nPrvní písemná zmínka o obci pochází z roku 1352. Po druhé světové válce byli z obce deportováni původní němečtí starousedlíci a počet obyvatel rapidně klesl. Historii obce podrobně zpracoval kronikář Jiří Plecháček.\n\nNad vsí stojí barokní kostel sv. Havla z roku 1711, u něhož stojí samostatně empírová zvonice postavená roku 1833. Ve vesnici stojí mnoho zachovalých roubených stavení a také řada barokních soch z 18. století.\n\nV Tuhani je křižovatka silnice II/260 a II/269. Železniční trať poblíž nevede, ve vsi je autobusová zastávka. Ke vsi přiléhá od severu kopec Stráž (328 m. n.m.), vede zde cyklotrasa 0057 a také západní hranice CHKO Kokořínsko-Máchův kraj. Katastrální území Tuhaň je zároveň součástí evropsky významné lokality Roverské skály.\n\nNa katastru administrativně připojené vsi Tuhanec byla roku 2002 vyhlášena přírodní rezervace Kostelecké bory.\n\n\n\n"}
{"id": "115007", "url": "https://cs.wikipedia.org/wiki?curid=115007", "title": "TJ Čechie Karlín", "text": "TJ Čechie Karlín\n\nTJ Čechie Karlín je jeden z nejstarších sportovních klubů v Praze, pokračovatel slavných tradic SK Čechie Karlín. Historie tohoto klubu je spjata s městskou čtvrtí Karlín.\n\nNa začátku klubové historie stáli fotbalisté, kteří klub v roce 1898 založili. Postupně se přidávaly další sporty a již v roce 1900 se v Čechii pěstovala např. atletika, cyklistika, bruslení a ragby. Nejslavnější etapa klubu však byla spojena s fotbalem.\n\nKlub je registrován jako občanské sdružení. Od 90. let klub opustily (nebo zanikly) některé oddíly např. fotbal a softball. V současné době klub sdružuje pouze tři oddíly. Fotbal v Čechii (a v Karlíně) v podstatě zanikl. Fotbalový oddíl se sloučil s TJ Dubeč do TJ Čechie Dubeč. V místech fotbalových hřišť Čechie je dnes golfové odpaliště. Kuželna Čechie byla zničena při záplavách v srpnu 2002 a následně zbourána. Dnes je v rámci klubu nejviditelnější turistický odbor, který provozuje loděnici na Císařské louce v Praze Smíchově.\n\n\n\n"}
{"id": "115008", "url": "https://cs.wikipedia.org/wiki?curid=115008", "title": "Hlubinná ekologie", "text": "Hlubinná ekologie\n\nHlubinná ekologie (z anglického \"deep ecology\") je směr environmentální etiky, holistický způsob nazírání na přírodu jako na součást člověka a na člověka jako součást přírody. Dualita klasické etiky „já – svět“ je nahrazena jedním velkým Já, které zahrnuje celý ekosystém Země, živé bytosti i jejich prostředí. Hodnota přírody tak není odvozena od její užitečnosti pro člověka (antropocentrismus), ale má hodnotu sama o sobě. Člověk ji má poznat vcítěním, ztotožněním se; důležitějším nástrojem pro to jsou emoce než rozum.\n\nHlubinná ekologie nechce vyčleňovat člověka z biotického společenství, naopak jej do něj skrze empatické ztotožnění vrací. Pokouší se překonat dualitu, na níž je postaveno západní myšlení, přičemž příčinu ekologické krize vidí právě v lidských postojích nadřazenosti vůči přírodě.\n\nHlubinnou ekologii poprvé definoval v roce 1973 norský myslitel Arne Næss v článku „Ekologie mělká a všeobjímající hlubinně ekologické hnutí. Shrnutí.“ Filosofii, kterou hlubinná ekologie používá, pojmenoval Naess jako ekofilosofie. Næss byl inspirován zejména Erichem Frommem, Gándhím a Baruchem Spinozou. Koncem 70. let nejvíce propagovali Naessovy myšlenky akademici Bill Devall a Gerge Session. Jeho žáci nauku posunuli více k New Age hnutím. Pokračovateli hlubinné ekologie jsou Gary Snyder, John Seed, David Abram, Michael Zimmerman nebo radikální aktivistické hnutí Earth First. Kritickou analýzou hlubinné ekologie se v České republice zabýval Bohuslav Binka.\n\nFilozofický základ hlubinné ekologie spočívá v ekofilosofii a ekosofii, která využívá elementárních termínů ekologie – jako jsou propojenost, diverzita a symbióza. Dalšími základními ekologickými principy jsou jednota a rozmanitost. Naess definoval ekofilosofii jako: „Obor, zabývající se problémy společnými ekologii i filosofii…“ Ekosofie je dle Naesse „osobní hodnotový systém a světový názor, jimž se člověk řídí při rozhodování,“ a který „vztahujeme na otázky týkající se člověka a přírody.“\n\nMělká ekologie, jinak také plochá ekologie je přístup, který řeší environmentální problémy pouze povrchně, nejde ke kořenům samotných problémů, řeší pouze následky, nikoli podstatu samotné věci. Snaží se pouze o zmírňování projevů ekologické rovnováhy.\n\nPro příznivce hlubinné ekologie je typické kladení si sofistikovanějších (hlubších) otázek, které se nesnaží o povrchní řešení problémů, ale o jejich dlouhodobější řešení. Hnutí zpočátku přitahovalo jedince, kteří nesouhlasili s přístupem lidského druhu k planetě a pociťovali hořkost nad tímto jednáním. Hlubinná ekologie jim ukázala nearogantní, pokorný pohled, který staví člověka a ostatní živočichy na stejný stupeň důležitosti a rovnocennosti.\n\n1.     Prosperita života lidí i veškerého ostatního života na Zemi má svou hodnotu. Hodnota životních forem je nezávislá na užitečnosti z hlediska úzkých lidských zájmů.\n\n2.    Hojnost a pestrost života jsou hodnotami samy o sobě a obohacují lidský i veškerý další život na Zemi.\n\n3.    Člověk nemá právo tuto hojnost a pestrost omezovat – výjimkou je uspokojování základních potřeb.\n\n4.    Současné zasahování člověka do přírody je neúnosné, a situace se rychle zhoršuje.\n\n5.    Život a kultura lidstva nijak neutrpí podstatným snížením počtu obyvatel. Dobrý stav přírody se bez takového poklesu neobejde.\n\n6.    Podstatné zlepšení životních podmínek není možné bez proměny politiky, neboť ta ovlivňuje  ekonomické, technické a ideologické struktury.\n\n7.     Ideologická proměna spočívá v uznávání především kvality života (její podstatou jsou hodnotné situace), a nikoliv životní úrovně. Je třeba si důkladně uvědomit rozdíl mezi tím, co je „velké“ a co je „ohromné“.\n\n8.    Kdo se s uvedenými body ztotožní, má povinnost se přímo či nepřímo zúčastnit pokusu o prosazení nezbytných změn.\n\n\nSborník textů \"Myslet jako hora: Shromáždění všech bytostí\" (1988) klade důraz na duchovní poznání a prožívání, jako zásadní hodnotu vnímá cit a intuici. Inspiruje se jak východními naukami, tak i evropským šamanistickým odkazem, které spojuje s moderními psychologickými postupy. Shromáždění všech bytostí je koncipováno jako skupinová práce, svou strukturou připomínající rituál. V účastnících má probudit schopnost ztotožnění se s mimolidskými formami života a navodit zážitek jednoty, který je výchozí pro praktickou ekologickou aktivitu. Název knihy odkazuje na Aldo Leopolda, který v \"Obrázcích z chatrče\" (1949) v kapitole nazvané \"Myslet jako hora\" poukazuje na rozdíly mezi krátkodobými zájmy člověka a zájmy ekosystému jako takového. V hlubinné ekologii „myslet jako hora“ znamená ztotožnit se s ekosystémem, být si vědom/a svého místa v celku a zároveň pocítit, že se tento celek ve mně odráží.\n\n\n"}
