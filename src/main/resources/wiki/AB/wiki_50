{"id": "138370", "url": "https://cs.wikipedia.org/wiki?curid=138370", "title": "Udice", "text": "Udice\n\nUdice je sestava rybářského vybavení a doplňků, která se používá k lovu ryb. Slovo \"udice\" nebo \"udička\" je také zastaralý název pro rybářský háček.\n\nUdice slouží především k těmto účelům:\n\nSoučásti udice se značně liší v závislosti na použitém rybolovném způsobu. Za základní lze považovat tyto:\n"}
{"id": "138373", "url": "https://cs.wikipedia.org/wiki?curid=138373", "title": "Kaš", "text": "Kaš\n\nKaš () je řeka v autonomní oblasti Sin-ťiang na západě ČLR. Je 350 km dlouhá. Povodí má rozlohu 10 000 km².\n\nPramení v masívu Iren-Chabyrga (Východní Ťan-Šan). Převážnou část toku protéká dlouhou dolinou mezi hřbety Borochoro a Avral-Ula. Místy protéká těžko dostupnými soutěskami. Ústí zprava do řeky Ili (povodí jezera Balchaš).\n\nZdroj vody je ledovcovo-sněhový. Průměrný roční průtok na dolním toku je 127 m³/s (maximální 700 m³/s).\n\nVyužívá se pro zavlažování.\n"}
{"id": "138381", "url": "https://cs.wikipedia.org/wiki?curid=138381", "title": "Čaryn", "text": "Čaryn\n\nČaryn nebo Šaryn (rusky \"Чарын\" nebo \"Шарын\") je řeka v Almatinské oblasti v Kazachstánu. Na horním toku se nazývá Šolkodagsu a na středním toku Kegen. Je levým přítokem Ili.\n\nJe 427 km dlouhá. Povodí má rozlohu 7 720 km².\n\nPramení na jižním svahu hřbetu Ketmeň. Na dolním toku se rozvětvuje na několik ramen.\n\nZdroj vody je sněhový a podzemní. Průměrný roční průtok je 35,4 m³/s ve vzdálenosti 84 km od ústí. Zamrzá v listopadu až v únoru a rozmrzá v březnu až na začátku dubna.\n\nVyužívá se pro zavlažování.\n"}
{"id": "138386", "url": "https://cs.wikipedia.org/wiki?curid=138386", "title": "KTM-21", "text": "KTM-21\n\nKTM-21 (podle unifikovaného označení 71-621) je typ ruské tramvaje, navržené a vyrobené společností UKVZ. Vychází z tramvaje typu KTM-19, avšak několik prvků se zde výrazně liší (například délka kabiny).\n\nKTM-21 je experimentální tramvajový vůz, standardní koncepce (jednosměrný, 12 m dlouhý s vysokou podlahou). Je zástupcem nové generace tramvají z řady 616-619-621, které byly nasazeny do sítě moskevských tramvají. Sem byl dovezen ke konci roku 1999, vybaven německým polopantografem (který byl později odstraněn, vzhledem k problémům s trolejovým křížením u trolejbusové sítě) a několik měsíců testován. Nakonec se ale objevily problémy s rozměrem celé tramvaje, nevhodný byl vzhledem ke konstrukci vozovny (problémy s montážní jámou). Celý projekt tudíž neuspěl, jediná tramvaj tohoto typu je však stále v provozu a má evidenční číslo 1000. V současné době se nachází ve vozovně Apakova.\n\n\n"}
{"id": "138387", "url": "https://cs.wikipedia.org/wiki?curid=138387", "title": "Zemí šelem", "text": "Zemí šelem\n\nZemí šelem \"(1880, La Maison à vapeur)\" je dobrodružný román s vědeckofantastickými prvky od francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Francouzský název románu znamená v překladu \"Dům na páru\", česky kniha také vyšla pod názvem \"Nana Sahib\" nebo \"Ocelový olbřím\".\n\nRomán vypráví napínavý příběh odehrávající se v Indii roku 1867. Inženýr Banks pozve plukovníka Munra, kapitána Hooda a Francouze Mauclera na výpravu po severních částech Indie. Jako dopravní prostředek jim má sloužit obrovský ocelový slon poháněný parním strojem, původně vyrobený jako hračka pro bohatého rádžu. Kolos jako kráčející lokomotiva táhne dva pojízdné obytné bungalovy, je však také schopen plavby ve vodě, neboť jeho nohy mohou ve vodním prostředí sloužit jako lopatková kola a bungalovy mohou rovněž plavat. Jako komín slouží stroji zvednutý chobot. Popis putování výpravy je pro Verna rámcem, do kterého kromě geografických a přírodních zajímavostí vložil jako hlavní dobrodružný motiv snahu plukovníka Munra pomstít smrt své ženy. Za tu je odpovědný jeden z bývalých vůdců povstání sipáhijů z roku 1857 Nana Sáhib, který je již deset let hledán pro zločiny, které během tohoto povstání spáchal. Na jeho rozkaz byla plukovníkova žena vržena do studny a tam pak byla zasypána. Dozvídáme se však také, že plukovník Munro zavinil smrt družky Nany Sáhiba.\n\nPo dlouhé cestě, která vedla z Kalkaty až k úpatí Himálaje a odtud do Jabalpuru ve střední Indii a na které došlo i k dramatickým střetům s divokými slony a tygry, dojde ke konečnému střetnutí plukovníka Munra a Nany Sáhiba. Plukovník Munro je nejprve svým nepřítelem zajat. V zajetí zjistí, že jeho žena není mrtvá. Podařilo se jí ze zasypané studny vylézt, ale vlivem prožitých hrůz ztratila rozum a nepoznává ho. Plukovníkovi přátelé Munra osvobodí, zmocní se dokonce Nany Sáhiba a na ocelovém slonovi prchají před pronásledovateli. Když už se zdá, že budou přemoženi, zatarasí inženýr Banks slonem cestu a zatíží bezpečnostní záklopky slonova parního stroje. Jakmile se k němu pronásledovatelé přiblíží, aby osvobodili Nanu Sáhiba, přivázaného ke krku slona, parní stroj vybuchne. Nana Sáhib zahyne a naši přátelé jsou zachráněni. Později se manželce plukovníka Munra vlivem jeho láskyplného zacházení vrátí zdravý rozum.\nKnihu \"Zemí šelem\" ilustroval Léon Benett\n\n"}
{"id": "138391", "url": "https://cs.wikipedia.org/wiki?curid=138391", "title": "Tekes", "text": "Tekes\n\nTekes je řeka v autonomní oblasti Sin-ťiang v ČLR (dolní tok) a v Almatinské oblasti v Kazachstánu (horní tok). Je jednou ze zdrojnic řeky Ili. Je 438 km dlouhá. Povodí má rozlohu 29 600 km².\n\nPramení u východního konce hřbetu Terskej-Alatau. Protéká převážně širokou mezihorskou rovinou, která rozděluje osově hřbety Východní Ťan-Šan a Ketmeň. Poblíž ústí se nacházejí slaniska a bažiny.\n\nV létě má větší vodnost a zamrzá od prosince do března. Průměrný roční průtok poblíž ústí je 270 m³/s.\n\nVyužívá se pro zavlažování.\n"}
{"id": "138395", "url": "https://cs.wikipedia.org/wiki?curid=138395", "title": "Šmíd", "text": "Šmíd\n\nPříjmení Šmíd je počeštěným pravopisem psané německé apelativum \"der Schmied\" = \"kovář\". Ženskou variantou je Šmídová.\n\n"}
{"id": "138397", "url": "https://cs.wikipedia.org/wiki?curid=138397", "title": "Rudolf", "text": "Rudolf\n\nRudolf je křestní mužské jméno. Má německý původ ze staroněmeckých slov \"hrud\", \"hrod + wolf\" s významem \"„slavný vlk“\". V ČR slaví svátek 17. dubna. Domácími podobami jména jsou Ruda, Rudy, Ruděk, Rudla, Rudáš, Rudoušek.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,5%, což svědčí o poměrně značném poklesu obliby tohoto jména.\n\n\n\n\n\n\n\n"}
{"id": "138398", "url": "https://cs.wikipedia.org/wiki?curid=138398", "title": "Highland", "text": "Highland\n\nHighland, česky Vysočina (ve skotské gaelštině \"Sgìre Comhairle na Gàidhealtachd\") je jedna ze 32 správních oblastí Skotska. Vznikla v roce 1975 z dřívějších hrabství Sutherland, Caithness a Nairnshire a částí hrabství Inverness-shire, Ross a Cromarty, Argyll a Moray (více zde). V současné podobě existuje od 1. dubna 1996, kdy došlo ke zrušení zdejších distriktů a správní orgány dosavadního regionu začaly plnit i úkoly, které plnily správní orgány zrušených distriktů. Oblast má rozlohu 25 657 km² (největší správní oblast Skotska) a 232 000 obyvatel (v roce 2010). Sousedí se správními oblastmi Moray, Aberdeenshire, Perth a Kinross a Argyll a Bute. Největším městem a správním centrem oblasti je Inverness.\n\n\n"}
{"id": "138408", "url": "https://cs.wikipedia.org/wiki?curid=138408", "title": "Firebird", "text": "Firebird\n\nFirebird ([ˈfaiəˌbəːd]; známý též jako FirebirdSQL [ˈfaiəˌbəːd ˌeskjuːˈel]) je v informatice název implementace relační databáze, která je multiplatformní (běží na různých unixových systémech včetně Linuxu a též na MS Windows). Firebird vznikl v roce 2000 jako fork z open source databáze InterBase [ˌintəˈbeis] od společnosti Borland, avšak od verze 1.5 byl kód Firebirdu z velké části přepsán.\n\n\nV roce 2000 se firma Borland rozhodla uvolnit zdrojové kódy betaverze InterBase 6.0 pod open source licencí, což přispělo k výraznému zvýšení zájmu vývojářů. Borlandu se však nepovedlo vytvořit vlastní otevřenou vývojářskou komunitu. Proto ukončil rozvoj volně šiřitelné verze InterBase Open Edition, a s uvedením verze 6.5 se definitivně vrátil k modelu placených licencí s uzavřeným zdrojovým kódem.\n\nJen týden po otevření zdrojových kódů v roce 2000 vznikl na SourceForge.net samostatný fork s názvem Firebird a dalším forkem byl Yaffil. Na vývoji Firebirdu se podílí i několik bývalých zaměstnanců firmy Borland. Firebird vyvíjí a spravuje Firebird Foundation, který použil licenci Interbase Public License. Nový kód je pod licencí Initial Developer's Public License. Obě tyto licence jsou odvozeny od Mozilla Public License.\n\nV dubnu 2003 se Mozilla Foundation po sporu o ochrannou známku s firmou Phoenix Technologies (výrobce BIOSů) rozhodla přejmenovat svůj webový prohlížeč z Phoenix na Firebird. Toto rozhodnutí způsobilo znepokojení v komunitě okolo databáze Firebird. Panovaly obavy ze zmatení uživatelů a vyhledávacích enginů. Vývojáři z Mozilly vydali prohlášení že jejich softwarový balík se nazývá \"Mozilla Firebird\", nikoli pouze \"Firebird\". V prohlášení dále uvedli že jméno \"Mozilla Firebird\" bylo pouze kódové označení projektu a 9. února 2004 Mozilla ukončila zmatek přejmenováním svého prohlížeče na Mozilla Firefox.\n\n\n\n"}
{"id": "138409", "url": "https://cs.wikipedia.org/wiki?curid=138409", "title": "Ullevi", "text": "Ullevi\n\nUllevi je stadion ve švédském Göteborgu, který je vůbec největším v celé Skandinávii. \"Ullevi\" bylo původně postaveno pro účely Mistrovství světa ve fotbale v roce 1958. Od té doby stadion hostil velké množství významných sportovních akcí. Odehrálo se zde například několik utkání EURA 92 včetně finále, finále PVP 1983 a 1990 a finále poháru UEFA v roce 2004. \"Ullevi\" bylo rovněž dějištěm atletického mistrovství světa 1995 a mistrovství Evropy v roce 2006.\n"}
{"id": "138410", "url": "https://cs.wikipedia.org/wiki?curid=138410", "title": "Ragnarok Online", "text": "Ragnarok Online\n\nRagnarok Online, s podtitulem The Final Destiny of the Gods, zkráceně \"RO\", je počítačová hra typu MMORPG vytvořená společností GRAVITY Co., Ltd., inspirovaná manhwa komiksem \"Ragnarok\", jehož autorem je Lee Myung-jin. Hra byla poprvé vydána v Jižní Koreji 31. srpna 2002 a od té doby se rozšířila do celého světa. Na motivy hry vznikl animovaný seriál Ragnarok the Animation a ve vývoji je pokračování – . Herní svět je tvořen 3D prostředím, ve kterém se pohybují 2D postavy. Hlavní změny a pokračování příběhu jsou zaváděny ve formě tzv. epizod.\n\n\"Ragnarok Online\" je tvořen množstvím různorodých map (neboli herních lokací) a monster, přičemž mnoho stejných monster se nachází v různých mapách. Cestování mezi mapami vyžaduje jejich nahrávání. Monstra cestovat nemohou.\n\nSoučástí světa \"Ragnaroku\" jsou oblasti ze severské mytologie jako je Niflheim, země mrtvých, a Valhalla, kde hráči mohou přestoupit na tzv. Transcendent Classes (tj. znovuzrozené povolání). Nové mapy jsou do hry průběžně přidávány spolu s novými epizodami. Každý hráč začíná v oblasti zvané Rune Midgard.\n\nNěkteré servery prošly od roku 2010 značnými změnami, dohromady pojmenovanými \"Renewal\" (tj. obnovení). Renewal přineslo mnoho změn do herní mechaniky, z nichž asi největší se týká přebudování systému charakterových bodů a jejich vlastností a dále také uvedení tzv. 3rd Classes (tj. třetích povolání). Mezi další změny patří i úpravy uživatelského rozhraní, klávesových zkratek a dovedností.\n\n\"Ragnarok Online\" obsahuje tradiční prvky MMORPG her, jakou jsou NPC questy, party systém, guildy (neboli organizované spolky hráčů), výroba předmětů, obchodování, zvířecí pomocníci, bossové atd.\n\nVelkou důležitost mají \"karty\", které s velmi malou pravděpodobností padají ze zabitých monster. Tyto karty lze vkládat do některých typů zbraní a zbroje a vylepšovat tak jejich vlastnosti.\n\nPvP systém je rozdělen na tři části. \"War of Emperium\", zkráceně \"WoE\" (nebo také Guild Wars, \"GW\"), je bitva guild o tzv. guildovní hrady. Cílem je rozbít krystal zvaný \"Emperium\" uprostřed hradu bráněného nepřátelskou guildou. WoE se konají jen v určitých časech, zpravidla dvakrát týdně.\n\nV některých městech jsou přístupné klasické PvP arény. Hráči si mohou vybrat boj s rizikem ztráty zkušeností a předmětů při smrti, nebo zcela bez rizika.\n\n\"Battlegrounds\" (tj. bojiště) jsou arény se speciálními pravidly, kde hráči mohou za účast v boji získat unikátní odměny.\n\nNěkteré servery dovolují PK systém, což je boj hráčů mezi sebou mimo PvP arény.\n\nPovolání jsou jedním z nejdůležitějších článků \"Ragnaroku Online\". Systém povolání se zpočátku skládal ze 13 specializací, jejichž počet se s postupnými aktualizacemi rozrostl na více než 50. Každé povolání má své unikátní dovednosti, které odpovídají typickým rolím ve hrách na hrdiny. Velké množství vybavení herních postav je dostupné výhradně určitým povoláním.\n\nVšichni hráči začínají jako \"Novice\" (tj. nováček). Novice je tréninkové povolání, které novému hráči umožňuje seznámit se s herními základy. Hráč má po dosažení určité úrovně (v závislosti na vybraném povolání) tři možnosti: 1) výběr jednoho z \"First Classes\" (tj. prvních povolání), 2) výběr z \"Expanded Classes\" (tj. rozšířených povolání), nebo 3) stát se \"Super Novice (tj. supernováčkem). Po dosažení další potřebné úrovně mohou postavy prvního povolání postoupit na \"Second Class\" (tj. druhá povolání). Každé první povolání má na výběr ze dvou možností pro druhé povolání. Například \"Swordsman\" (tj. šermíř) může postoupit na povolání \"Knight\" (tj. rytíř) nebo \"Crusader\" (tj. křižák). Hráč má po dosažení základní úrovně 99 a úrovně povolání 50 možnost \"znovuzrodit\" svojí postavu (to se netýká rozšířených povolání a Super Novice). Znovuzrození vrací postavu zpátky na základní úroveň a úroveň povolání 1. Znovuzrozené postavy se obecně vyvíjejí jako obyčejné postavy až do postupu na druhé povolání, kde místo druhého povolání postavy přestoupí na \"znovuzrozené druhé povolání\", což znamená více dovedností a větší počet charakterových bodů. Ovšem křivka získávání zkušeností je pro ně výrazně strmější.\n\nTřetí povolání mohou být dosažena s postavou druhého nebo znovuzrozeného druhého povolání. Hráči, který přeskočí znovuzrození (čili opakovaný vývoj) a postoupí rovnou na třetí povolání, není umožněno získat zpětně výhody v podobě dovednostních a charakterových bodů, které by jinak během znovuzrození získal.\n\nSoundtrack \"Ragnaroku Online\" se skládá z více než 100 samostatných skladeb, jejichž autorem je SoundTeMP a Hankook Recording Studio, doplněných skladbami od NEOCYON a dalších. Herní hudba pokrývá mnoho hudebních žánrů, včetně trance, techna, jazzu, rocku, a klasiky. Nové skladby jsou přidávány do soundtracku s každým rozšířením herního světa.\n\n\"Ragnarok Online\" je vyvíjen a provozován společností Gravity v Jižní Koreji, jeho mezinárodní verze jsou pak licencovány a provozovány společnostmi v jednotlivých světových regionech. To vede k množství rozdílů ve hře, jako jsou překlady, vlastní herní události (např. u příležitosti státních svátků) a platební modely.\n\nPůvodně byly všechny oficiální servery placené (formou měsíčního předplatného nebo předplacenými kartami). Dnes většina serverů nabízí vedle placené verze i tzv. \"Free to Play\" (F2P) model, tedy hru zdarma s určitými omezeními a možností zakoupení speciálních výhod a předmětů. Tyto \"mikrotransakce\" jsou uskutečňovány pomocí tzv. \"Kafra Shop\". Platí se v měnách států, kde jsou servery provozovány.\n\nPrivátní freeservery \"Ragnaroku\" jsou provozované na emulátorech. Kvalitou nedosahují úrovně oficiálních serverů, nicméně hraní na nich je zcela zdarma a často obsahují vlastní úpravy, questy apod.\n\n\"Ragnarok Online\" se u nás dostal do hráčského povědomí počátkem roku 2004 díky projektu CzechRO a později jeho sesterskému serveru Reborn. Na vlně popularity vzniklo několik dalších fan webových stránek a freeserverů.\n\n\n"}
{"id": "138412", "url": "https://cs.wikipedia.org/wiki?curid=138412", "title": "Caproni Ca.4", "text": "Caproni Ca.4\n\nCaproni Ca.4 byl italský trojplošný těžký bombardér vyráběný během první světové války a používaný k náletům na cíle v Rakousko-Uhersku. \n\nPo úspěchu těžkého bombardéru Caproni Ca.3 začal Gianni Caproni pracovat na návrhu ještě většího letounu. Ten se svým předchůdcem sdílel neobvyklé uspořádání se dvěma trupy, jedním tlačným motorem v zadní části centrální gondoly a dvěma tažnými motory v přední části obou trupů. Nejnápadnější ale na novém letounu bylo použití tří nosných ploch místo obvyklých dvou.\n\nNový, obří bombardér byl přijat do výzbroje italské armády pod vojenskám označením Ca.4, ale následně se vyráběl v několika variantách, z nichž každá nesla své vlastní tovární označení.\n\n\"Poznámka: Během války byla všechna letadla označována italskou armádou jako Ca.4. Ve stejnou dobu Caproni označoval různé varianty podle celkového výkonu jejich motorů. Po válce přešel Caproni k novému systému značení vlastních konstrukcí, který je také použit níže.\"\n\nÚdaje o počtu vyrobených strojů se v různých publikacích liší. Nejpravděpodobnější počty jsou 38 strojů všech variant Ca.4 (podle jiných zdrojů: 38 kusů Ca.40 a Ca.41 a 6 kusů Ca.42 nebo 32 kusů Ca.42 a 21 kusů dalších variant). Mnoho publikací nesprávně označuje všechny varianty jako Ca.42.\n\nCa.4 byly testovány Italským letectvem v roce 1917 a operačně byly nasazeny v roce 1918. Protože se používaly k náletům na cíle v Rakousko-Uhersku, při kterých musely překonávat Alpy, byly od nich vyžadovány dobré výškové výkony. V dubnu 1918 bylo 6 Ca.42 používáno 227. perutí britské RNAS. Nejméně tři CA.42 byly zaslány do USA, kde se podrobovaly zkouškám. Po válce byly v Italském letectvu Ca. 4 nahrazeny stroji Ca.36.\n\nI přes svůj křehký zjev byl Ca.4 dobře navrženým letounem. Velikostí a hmotností byl srovnatelný se zahraničními letouny stejné třídy. S motory Liberty byl stejně rychlý jako jiné těžké bombardéry a nákladem bomb většinu z nich překonával. S ostatními motory nebyly jeho výkony už tak vynikající.\n\nCa.4 byl třímotorový, dvoutrupý trojplošník s dřevěnou kostrou pokrytou plátnem. Centrální otevřená gondola byla připevněna ke spodní části prostředního křídla. Byl v ní umístěn tlačný motor, pilot a přední střelec. Nejméně v jedné variantě centrální gondoly seděla posádka v tandemu střelec/bombometčík a za ním pilot. Dva zadní střelci byli umístěni v obou trupech hned za prostředním křídlem. Také tam mohl být mechanik nebo druhý pilot. Podvozek se skládal z osmi hlavních kol ve dvou klastrech po čtyřech kolech a dvou ocasních ostruh – vysoký počet kol byl dán snahou o rozložení velké hmotnosti letounu po co největší ploše tehdejších nekvalitních travnatých letišť.\n\nObranná výzbroj sestávala ze 4 až 8 kulometů Revelli ráže 6,5 mm nebo 7,7 mm v jednom předním a dvou zadních střelištích. Bomby bývaly neseny pod centrální gondolou na zvláštním tělese připevněném ke spodnímu křídlu.\n\n\n\n\n\nLangenzersdorf\n"}
{"id": "138415", "url": "https://cs.wikipedia.org/wiki?curid=138415", "title": "Biskup koadjutor", "text": "Biskup koadjutor\n\nBiskup koadjutor (též biskup-koadjutor či biskup spolusprávce, u arcidiecéze arcibiskup koadjutor, relat. častou chybou je \"koadjuktor\") je zvláštní druh pomocného biskupa v katolické a anglikánské církvi, který má automatické právo nástupnictví po sídelním biskupovi diecéze, ke kterému je jmenován.\n\nV okamžiku, kdy biskup diecéze zemře nebo odstoupí, stává se biskup koadjutor sám sídelním biskupem. Příkladem může být emeritní biskup českobudějovický Jiří Paďour, jmenovaný v roce 2001 jako biskup koadjutor k biskupovi Antonínu Liškovi, který rezignoval v roce 2002).\n\nVe výjimečných případech může dojít k tomu, že jmenování biskupa koadjutora je spojeno s rozhodnutím, že zcela převezme administrativní správu diecéze. Zejména v dřívějších dobách se tak činilo tehdy, když sídelní biskup už nezvládal správu diecéze, ale Svatý stolec jej nechtěl nebo nemohl uvolnit. Příkladem je jmenování F. P. Kenricka biskupem-koadjutorem filadelfské diecéze poté, co více než osmdesátiletý a těžce nemocný biskup Conwell přestal zvládat správu diecéze a odbojné kněze.\n\nPřed rokem 1983 byli rozlišování (arci)biskupové koadjutoři s právem nástupnictví a bez něj, v současné době již je mají automaticky všichni.\n\nSpecifickým případem je správa anglikánské komunity v České republice. Biskupem ordinářem pro anglikánské věřící je na základě smlouvy mezi církvemi starokatolický biskup Dušan Hejbal, jemuž je jako koadjutor přidělen anglikánský biskup sídlící v anglickém městě Crawley.\n\n"}
{"id": "138417", "url": "https://cs.wikipedia.org/wiki?curid=138417", "title": "Gerlachovský štít", "text": "Gerlachovský štít\n\nGerlachovský štít, zvaný též Gerlach (pol. Gerlach), je nejvyšší horou Vysokých Tater, Slovenska a celých Karpat. Do roku 1992 byla hora nejvyšší horou Československa. Hora je pojmenována podle Gerlachova, nad kterým se vypíná a do jehož území patří. Leží v jihovýchodní rozsoše Zadného Gerlachu, od kterého ho odděluje Gerlachovské sedlo. Z vrcholu pokračuje hřeben na Kotlový štít, kde se rozvětvuje a vytváří známý Gerlachovský kotel. Gerlachovský štít je pro svoji výšku, dostupnost a krásnou horskou scenérii jedním z nejnavštěvovanějších vrcholů.\n\nMěření výšek tatranských štítů se datuje k roku 1763, kdy vídeňský dvůr nařídil tzv. josefínské mapování, tedy kartografické zpracování celé habsburské monarchie. To prováděli vojenští měřiči pod vedením Waldaufa a Fleischera, ale jejich výsledky nebyly publikovány. Zřejmě na základě těchto měření bylo v roku 1780 v díle \"„“\" uvedeno, že nejvyšším štítem celých Tater je Kriváň. Ke stejnému závěru dospěl v roce 1788 i bratislavský mineralog Ján Fichtel, který výšku Kriváně odhadl na 3800 metrů nad mořem. Anglický cestovatel Robert Townson považoval za nejvyšší štít Tater Lomnický štít. Ani vědci v 19. století, mezi nimi i známý švédsky botanik Göran Wahlenberg, neurčili výšku tatranských vrcholů správně. Jako nejvyšší uváděli Lomnický anebo Ľadový štít. Gerlach svojí výškou figuroval až na čtvrtém místě. V letech 1837 a 1838 prováděl měření tatranských štítů Ľudovít Greiner, ředitel jelšavské lesní správy koburgovského velkostatku. Až on správně zjistil, že nejvyšším štítem Tater je Gerlachovský štít. Veřejnost však Greinerovo objevné měření nepřijala, což se změnilo až v 70. letech 19. století.\n\n\nPrvní výstupy na Gerlachovský štít vykonali lovci a botanici. Je možné, že někteří z nich vystoupili až na vrchol. Pravděpodobně prvním člověkem, který prokazatelně v roce 1834 stál na vrcholu, byl spišský Němec Ján Still (1805–1890), učitel na katolické škole v Novej Lesnej. Výpravy na Gerlach se účastnil i jeho švagr Gellhof, stavitel z Veľkej, Martin Urban Spitzkopf, mlynář z Novej Lesnej a dva další neznámí lovci kamzíků. V roce 1855 vystoupili na vrchol z Gerlachovského kotle Z. Bośniacki a V. Grzegorzek, pravděpodobně s horskými vůdci ze Zakopaného. První zimní výstup uskutečnili v roce 1905 J. Chmielowski a K. Jordán s horskými vůdci.\n\nVýstup na Gerlachovský štít je povolen jen v doprovodu horského vůdce nebo osobám organizovaným v horolezeckých svazech. Cena za doprovod horského vůdce se pohybuje kolem 230 eur za skupinu. Berou s sebou maximálně tři osoby. Organizovaní horolezci nesmí vystoupit lehčí cestou než 2+ UIAA, což je hranice určená návštěvním řádem Tatranského národního parku.\n\n"}
{"id": "138419", "url": "https://cs.wikipedia.org/wiki?curid=138419", "title": "Asunción", "text": "Asunción\n\nAsunción (v jazyce guaraní \"Paraguaý\") je hlavní město Paraguaye. V jeho hranicích žije 542 000 obyvatel, zároveň je však střediskem aglomerace \"Gran Asunción\", která má přes 2 miliony obyvatel. Je sídlem vlády, přístavem na řece Paraguay, střediskem průmyslu a kultury země. Bylo založeno roku 1537 a jedná se tedy o jedno z nejstarších měst v Jižní Americe; proto mu bylo předzíváno „Matka měst“ (\"Madre de las ciudades\"). Název města znamená v češtině „Nanebevzetí“, plný název zní \"La Muy Noble y Leal Ciudad de Nuestra Señora Santa María de la Asunción\".\n\n"}
{"id": "138434", "url": "https://cs.wikipedia.org/wiki?curid=138434", "title": "Hackerův manifest", "text": "Hackerův manifest\n\nSvědomí hackera ( \"The Conscience of a Hacker\"), také známá pod názvem Hackerův manifest ( \"The Hacker Manifesto\"), je krátká esej, napsaná 8. ledna 1986 hackerem, jenž se nazývá The Mentor (jeho reálné jméno je Loyd Blankenship). Autor jej napsal po svém zatčení a uveřejnil jej v undergroundovém hackerském ezine Phrack ve svazku 1, čísle 7, souboru 3 z 10. Dnes je zkopírován na nespočet webových stránek.\n\nTento článek je považován za jeden ze základních kamenů kultury hackerů a poskytuje určitý náhled do filosofie raných hackerů. Říká se, že zformoval komunitu a její pohled na sebe samu a své motivace. Manifest tvrdí, že hackeři hackují, protože je to pro ně způsob jak se učit a protože jsou frustrováni a znuděni vzdělávacím systémem. Vyjadřuje také osvícení hackera v realizaci jeho potenciálu v počítačovém prostředí.\n\nČlánek je citován ve filmu Hackeři z roku 1995, kde je však čtený z vydání hackerského magazínu 2600 The Hacker Quarterly, nikoli z původního Phracku. Manifest se také objevil na vnitřku obalu CD počítačové hry Uplink.\n\n„A Hacker Manifesto“ je také název knihy napsané McKenziem Warkem, profesorem mediálních věd.\n\nThe Mentor přečetl manifest a přidal k němu další myšlenky, pomáhající pochopení psychologie hackera na konferenci H2K2.\n\nV současnosti slouží manifest jako průvodce hackerů (obzvláště nováčků) po celém světě. Slouží jako etický základ hackování a obhajuje myšlenky, že hackování nahrazuje sobecké touhy dostávat se do systémů ostatních nebo škodit ostatním lidem (jako cracker nebo black hat), že by technologie měly být využívány k rozšiřování našich obzorů a svět by měl zůstat svobodný.\n\n"}
{"id": "138435", "url": "https://cs.wikipedia.org/wiki?curid=138435", "title": "Talas", "text": "Talas\n\nTalas ( ) je řeka v Talaské oblasti v Kyrgyzstánu (horní tok) a v Žambylské oblasti v Kazachstánu (dolní tok). Je 661 km dlouhá. Povodí má rozlohu 52 700 km², z čehož na horskou část připadá 9240 km².\n\nVzniká soutokem řek Karakol a Učkošoj, které stékají ze svahů hřbetů Kyrgyzský Alatau a Talaský Alatau. Teče mezihorskou dolinou mezi oběma hřbety na západ až do Kirovské přehrady. Pod přehradou se stáčí na severozápad a pod městem Taraz (dříve \"Džambul\") na severovýchod. Pak protéká rovinatou písečnou pouští Mujunkum. Vytváří velký oblouk kdy mění směr ze severovýchodního na západní. V době velkých vodních stavů dosahuje bezodtokého slaného jezera Akžar. Při malém stavu vody se ztrácí v poušti.\n\nZdroj vody je ledovcovo-sněhový. Nejvyšší vodnosti dosahuje od konce dubna do začátku září. Průměrný roční průtok je:\nLed se objevuje od prosince do března, ale stálá ledová pokrývka se nevytváří.\n\nNa rovině se využívá pro zavlažování. Na \"Talasu\" u obce \"Kirovskoe\" v \"Kyrgyzstánu\" byla vybudována Kirovská přehrada. Na řece leží města a vesnice Čat Bazar, Talas, Kirovskoe, Pokrovka (\"Kyrgyzstán\") a Taraz (dříve \"Džambul\"), Mihajlovka, Sarybylak, Ždanovo, Ujyk (\"Kazachstán\").\n\nV roce 751 na řece Talas došlo k bitvě mezi arabským Abbásovským chalifátem a Tchangskou Čínou.\n"}
{"id": "138449", "url": "https://cs.wikipedia.org/wiki?curid=138449", "title": "Szabolcs-Szatmár-Bereg", "text": "Szabolcs-Szatmár-Bereg\n\nSzabolcs-Szatmár-Bereg [sabolč satmár bereg] je župa na severovýchodě Maďarska, v nejvýchodnější části země. Hraničí na severu krátce se Slovenskem, na severovýchodě s Ukrajinou a na jihovýchodě s Rumunskem (jediná maďarská župa hraničící se třemi státy), dále na jihozápadě se župou Hajdú-Bihar a na severozápadě Borsod-Abaúj-Zemplén. Jejím hlavním a zdaleka největším městem je Nyíregyháza. Župa má rozlohu 5 936 km² a žije zde asi 560 tisíc obyvatel.\n\nŽupa vznikla při správní reformě roku 1950 sloučením většiny Sabolčské župy se župou Szatmár-Ugocsa-Bereg a okrajovými částmi Zemplínské župy. Do roku 1991 se nazývala pouze \"Szabolcs-Szatmár\". Z hlediska historického členění Uherska zahrnuje dnešní župa téměř celou někdejší Sabolčskou župu \"(Szabolcs)\" a jen malé okrajové části žup Szatmár a Bereg.\n\nCelé území župy se prostírá v severní části Velké uherské nížiny, je tedy převážně ploché. Ve střední části se nachází zvlněná mírně vyvýšená oblast \"Nyírség\" (\"Březina\"), pokrytá lehkou písčitou půdou nebo navátými písky a porostlá březovými lesy. Toto území obtéká ze tří stran (od východu na sever a pak podél severozápadní hranice) řeka Tisa, do níž se poblíž Vásárosnaménye prakticky společně vlévají Szamos, Túr a Kraszna, přitékající z Rumunska. V župě se nachází množství stepních i lužních jezírek, mrtvých meandrů a mokřin, s výskytem cenné fauny a flóry.\n\nŽupa se nachází v nejodlehlejší části Maďarska vzhledem k metropoli Budapešť a vyspělejším částem Evropy, leží na hranici Evropské unie a ještě výrazněji i schengenského prostoru. Je sem nicméně z Budapešti dovedena dálnice M3 vedoucí kolem Nyíregyházy a Nagykálló do blízkosti Mátészalky. Severojižně ji křižuje dálková silnice č. 4 (E573) Debrecín - Nyíregyháza - Užhorod. Hlavním železničním uzlem župy je Nyíregyháza, kde se stýkají hlavní tratě z Miskolce a Debrecína (obě počínají v Budapešti), jediná trať z Maďarska na Ukrajinu přes přechod Záhony-Čop a lokální tratě, které mají druhý větší uzel ve stanici Mátészalka. Železniční spojení s Rumunskem zde existuje jen místní drahou Mátészalka - Carei, další tratě končí na státní hranici.\n\nŽupa je rozdělena na 13 okresů. Jsou to:\n\nPočet obyvatel uvedený v tabulce je k 1. lednu 2013\n\n"}
{"id": "138455", "url": "https://cs.wikipedia.org/wiki?curid=138455", "title": "Přebor Pardubického kraje", "text": "Přebor Pardubického kraje\n\nPřebor Pardubického kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Pardubickým krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů z Pardubického kraje, každý s každým hraje jednou na domácím hřišti a jednou na hřišti soupeře, celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize C. Poslední tým sestupuje do I.A třídy. Do Přeboru Pardubického kraje vždy postupuje vítěz I.A třídy. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem I.A třídy.\n\n"}
{"id": "138456", "url": "https://cs.wikipedia.org/wiki?curid=138456", "title": "Wight Quadruplane", "text": "Wight Quadruplane\n\nWight Quadruplane byl pokusný čtyřplošník britského konstruktéra Howarda T. Wrighta, vyvíjený v letech 1916 - 1918. Byl inspirován úspěchy trojplošníku Fokker Dr.I. Při rozpětí 5,8 m by měl teoreticky být sice vysoce obratný, ale ani přes dlouhý vývoj nepřekročila stíhačka fázi zkušebního prototypu.\n\nLetoun vyrobila firma J. Samuel White Co. na vlastní náklady.\nLetoun měl rozpětí 5,8 m, délku 6,25 m a výšku 3,2 m. Motor Clerget 9Z o výkonu 110 hp (82 kW) ale konstrukci s obrovským čelním odporem nebyl schopen dát odpovídající rychlost. Ani po řadě přestaveb a úprav se nepodařilo nectnosti stroje odstranit. Vyroben byl jen jeden exemplář.\n"}
{"id": "138459", "url": "https://cs.wikipedia.org/wiki?curid=138459", "title": "Nástraha", "text": "Nástraha\n\nJako nástraha se v rybaření označuje cokoli, co slouží jako potrava ryb nebo ji jen připomíná. Je připevněna k rybářskému háčku a jejím účelem je přimět rybu, aby tento háček pozřela. Mezi nerybáři se často používá nesprávný výraz návnada.\n\nPřirozené nástrahy jsou buď přímo rostliny nebo živočichové či jejich části a nebo jsou to nástrahy, které jsou z nich vyrobeny (např. různá těsta). Dělí se podle svého původu:\n\n\n\nUmělé nástrahy jsou vyrobeny z materiálů jako je například dřevo, kov či plasty a slouží k lovu dravců. Z tohoto důvodu k nim bývá připevněn jeden či více háčků (jednoduchých, dvoj- i trojháčků). Mezi základní typy umělých nástrah patří například:\n\nKaždý typ se pak vyrábí v nejrůznějších barvách a velikostech. K nejznámějším společnostem vyrábějícím umělé nástrahy patří finská Rapala či americká Mepps.\n\n"}
{"id": "138461", "url": "https://cs.wikipedia.org/wiki?curid=138461", "title": "Návnada", "text": "Návnada\n\nJako návnada se v rybaření označuje potrava vhazovaná do vody, jejímž účelem je přilákat nebo udržet ryby na určitém místě. Často je nesprávně zaměňovaná s nástrahou.\n\nNávnadu lze do vody dopravit různými způsoby, například:\n\nVnadit lze téměř vším, co se používá i jako nástraha. Nejčastěji (a to i při rybářských závodech) se však používají suché směsi nejrůznějšího složení, které se rozmíchají s vodou a v různě velkých kusech se vhazují do vody, kde se pomalu rozpadají. Do těchto směsí se často přidávají i větší částice (tzv. \"partikl\"), jako například kukuřice, obilné šroty, vařená pšenice atd.\n"}
{"id": "138462", "url": "https://cs.wikipedia.org/wiki?curid=138462", "title": "Airco D.H.2", "text": "Airco D.H.2\n\nAirco D.H.2 byl britský jednomístný dvouplošný stíhací letoun vyráběný firmou Airco a používaný během 1. světové války.\n\nKonstruktérem D.H.2 byl G. de Havilland, který při vývoji koncepčně navázal na letoun s tlačnou vrtulí F.E.2. Relativně malý letoun poháněl francouzský rotační sedmiválec Gnome Monosoupape (Jednoventilový), pilot byl vyzbrojen jedním kulometem Lewis s bubnovým zásobníkem, stavitelným na třech pozicích v kokpitu. U prvních letounů byl pohyblivý což mělo za důsledek obtížné zaměřování, takže ho nakonec výrobce na žádost pilotů upevňoval vpředu uprostřed, nad nosem trupové gondoly. Díky tomu se také prováděla snadnější výměna zásobníků, další munice byla upevněna na bocích trupu.\n\nVývoj této nové a dlouho potřebné stíhačky začal v roce 1915 a první let prototypu se uskutečnil 1. června. Na frontu se dostal v únoru 1916 právě v nejvyšší čas, aby pomohl zlomit nadvládu německých Fokkerů E.III ve vzdušném bojišti na počátku války. D.H.2 se projevil jako výrazně obratnější letoun než tehdejší Fokkerovy vládci nebes, nadšení z nového letounu však poměrně brzy opadlo. Letoun se snadno dostával do vývrtky, otevřený kokpit dostatečně nechránil před proudícím mrazivým vzduchem v zimních měsících, motoru se utrhávaly válce a nedaly se regulovat otáčky, takže neustále běžel na plný výkon. Kvůli tomu nebylo možné ovládat rychlost letounu, což působilo problémy zejména při přistání. Motory způsobily i dvě smrtelné nehody, když se za letu utrhly válce, které poškodily konstrukci motorového lože. Pozdější stroje byly proto vybavovány motory Le Rhône 9J s výkonem 110 hp (82 kW).\nJako první jednotka byla těmito stroji vybavena 24. peruť RFC, které velel Lanoe Hawker – nositel Viktoriina kříže (Victoria Cross). Když se poprvé utkal s Fokkerem E.III, v německém letounu neseděl nikdo menší než německé stíhací eso Max Immelmann – souboj skončil tím, že byl Immelmann se svým Fokkerem zahnán střemhlavým letem na ústup. Slavným dnem byl 1. červenec 1916, kdy major Lionel Rees sám zaútočil na formaci deseti německých dvoumístných letadel, dvě z nich sestřelil a ostatní zahnal. Typem D.H.2 bylo vybaveno celkem 6 perutí RFC.\n\nNěmci však na frontu brzy začali posílat nové typy dvouplošných Albatrosů a Halberstadtů. D.H.2 začínal být nedostačujícím a letky s těmito letouny trpěly čím dál většími ztrátami. V listopadu 1916 byl se svým D.H.2 sestřelen i sám Hawker, jeho pokořitelem byl budoucí nejúspěšnější německý stíhací pilot Manfred von Richthofen na novém Albatrosu. V následujícím období byly D.H.2 nahrazovány modernějšími typy britských dvouplošníků.\n\n\n\n\nVelká Británie (RFC)\n\n\n"}
{"id": "138464", "url": "https://cs.wikipedia.org/wiki?curid=138464", "title": "FK Tesla Pardubice", "text": "FK Tesla Pardubice\n\nFK Tesla Pardubice (celým názvem: Fotbalový klub Tesla Pardubice) byl český fotbalový klub, který sídlil v Pardubicích ve stejnojmenném kraji. Založen byl v roce 1910 pod názvem SSS Pardubice. V roce 2008 došlo k masivní fúzi pardubických fotbalových klubů, která měla za následek založení nového subjektu FK Pardubice. Největším úspěchem klubu byla účast ve fotbalové divizi (sezóny 1987/88 – 1995/96 a 2005/06 – 2007/08).\n\nSvé domácí zápasy odehrával na stadionu Pod Vinicí s kapacitou 3 000 diváků.\n\nV roce 1910 kroužek studentů pardubické reálky založil \"Studentské sportovní sdružení Pardubice\". Sdružení muselo kvůli válce v jejím prvním roce ukončit činnost. Ta byla obnovena v roce 1917 pod názvem \"Studentská IX. Pardubice\". Při zřízení Východočeské župy fotbalové v roce 1918 byl klub zařazen do její II. třídy. Hned první sezónu postoupili jako klub bez vlastního hřiště do I. A třídy, kde se umisťovali v dalších sezónách na předních příčkách. Protože se počet členů rozšiřoval, a nebyly to tak jenom studenti, změnil 4. září 1921 klub název na AFK Pardubice. 30. července 1922 se AFK sloučil s \"SK Sparta Pardubice\", název zůstal nezměněn. Během téhož roku klub vybudoval hřiště pod Bubenčem (v těchto místech stojí dnešní Letní stadion). V průběhu roku 1924 byl předsedou klubu zvolen MUDr. Prokop Jícha, což je pokládáno za mezník v dějinách klubu.\n\nV roce 1930 bylo rozhodnuto o sportovní výstavě v Pardubicích, a AFK tak přišel o své hřiště, podařilo se mu však záhy získat náhradní hřiště na Olšinkách. V roce 1934 klub získal pozemek pro nové hřiště Pod Vinicí, během 3 týdnů byla vybudována hrací plocha, kabiny i montovaná tribuna. Nadšení pokračovalo, a tak se AFK v téže sezóně podařilo postoupit do divize. Následoval sestup zpátky a opětovný postup. V dalších sezónách unikal AFK postup do ligy až v barážích.\n\nPo Únoru 1948, v době četných reorganizací, byl AFK sloučen se Spartou Pardubice do \"Sparty Pardubice\". V roce 1953 byl název změněn na \"Spartak Pardubice\" a tým postoupil do nově vytvořeného krajského přeboru. Protože klub už od roku 1925 spolupracoval s podnikem Tesla, byl v roce 1956 změněn název na \"Spartak-Tesla Pardubice\". 1. ledna 1960 se sloučily dva nejslavnější pardubické kluby \"Tatran\", pokračovatel tradice SK Pardubice, a Spartak-Tesla. Vzniklý klub vystupoval pod jménem \"TJ Tesla Pardubice\". Následujících 30 let se klub pohyboval v krajských soutěžích, než v roce 1987 postoupil do divize, v němž hned první sezónu obsadil 2. místo. Na přelomu let 1993 a 94 došlo k odtržení fotbalového oddílu od TJ pod jménem \"FC PARD Pardubice\". O 2 roky později klub sestoupil z divize, což znamenalo konec FC PARD a návrat Tesly Pardubice. Následoval sestup, až do I. B třídy, z níž se Tesla dokázala vrátil zpátky do divize. V roce 2008 došlo ke sloučení FK Tesla Pardubice, FK Junior Pardubice a MFK Pardubice. Tento čin se považuje za konečné sloučení pardubické kopané.\n\nZdroj: \n\n\n\nPoznámky:\n\n"}
{"id": "138469", "url": "https://cs.wikipedia.org/wiki?curid=138469", "title": "Jan Suchý", "text": "Jan Suchý\n\nJan Suchý (* 10. října 1944 Německý Brod) je bývalý český hokejový obránce, který jako jeden z prvních hráčů začal soupeřovy střely blokovat vlastním tělem. Je nejproduktivnějším obráncem v historii československého hokeje.\n\nJeho bratrem je bývalý hokejista Pavel Suchý a vnukem hokejista Šimon Szathmáry. Jeho syn Dušan Suchý je bývalým prvoligovým fotbalistou Vítkovic (1985) a Hradce Králové (1995), který získal dorostenecký titul se Zbrojovkou Brno (1982/83).\n\nJan Suchý je odchovanec týmu Jiskra Havlíčkův Brod, kde začínal pod vedením trenérů Jana Tománka a Václava Chytráčka. V této době se zajímal také o fotbal (hrál v obraně nebo v záloze), ve kterém se stal členem širšího kádru juniorské reprezentace. Před nabídkou z fotbalové Dukly Praha ale dal přednost hokeji v nedaleké Dukle Jihlava (společně s Jiřím Holíkem narukoval v roce 1963).\n\nV Jihlavě se od začátku prosadil do základní sestavy, kde začínal v obranné dvojici s Petrem Lindauerem (Sparta Praha), nejvíc zápasů ale odehrál po boku kapitána Dukly Ladislava Šmída. Jejich spolupráce byla výsledkem kombinace naprosto rozdílných herních typů: Šmíd se specializoval na obrannou činnost, Suchý bleskovými přechody do útoku podporoval ofenzívu. Ve spojení s prvním útokem Dukly (Jiří Holík, Jaroslav Holík, Jan Klapáč) vytvořili Suchý a Šmíd jednu z nejkompaktnějších a nejlépe fungujících pětek československého hokeje. V Dukle Jihlava získal za svou kariéru sedm titulů a hrál zde až do roku 1979. Poté působil v Rakousku (WAC Stadtlau Vídeň – společně s Josefem Černým) a v Německu (Landsberg, Kaufberen). Ročník 1983/84 strávil v nižší rakouské soutěži za celek UEC Mödling. Po návratu ze zahraničí ještě nastupoval v týmu Třeště a později mateřského Havlíčkova Brodu.\n\nJan Suchý přinesl do československého hokeje nové moderní pojetí hry obránce. Dokázal plnit defenzívní úkoly a navíc vyrážel do nebezpečných protiútoků. To vedlo k jeho poměrně brzké nominaci do reprezentace. Známým se stal jeho gól do sítě SSSR na Mistrovství světa 1969, který pomohl k výhře. Na světových šampionátech byl dvakrát vyhlášen nejlepším obráncem turnaje a čtyřikrát byl zařazen do All stars MS (1968–1971). Startoval také na Zimních olympijských hrách 1968, kde pomohl k zisku stříbrných medailí.\nVětšinu svých gólů v reprezentaci a lize (44 + 162) dal z bezprostřední blízkosti soupeřovy brány.\n\nJako jediný obránce dokázal vyhrát bodování československé ligy 1968/69 – 56 bodů za 30 gólů a 26 asistencí. V lize a v reprezentaci nastřílel dohromady 206 gólů (162 + 44), což je mezi československými obránci dodnes nepřekonaný rekord. Jako obránce drží několik dalších neoficiálních rekordů: v roce 1969 zaznamenal v utkání proti Českým Budějovicím (13:4) 5 gólů a 4 asistence; na podzim roku 1971 vstřelil v zápase proti Košicím tři góly za 47 sekund (2× inkasoval Holeček, 1× Svitana).\n\nTitul mistra světa Jan Suchý nezískal. Na začátku sezony 1971/72 mělo auto, které řídil, havárii, při které zahynul jeden člověk. Suchý byl, kvůli alkoholu v krvi, následně odsouzen k několikaměsíčnímu trestu odnětí svobody. Po návratu z vazby dál prokazoval vysokou formu v ligové soutěži, zúčastnil se i přípravného kempu československé reprezentace před mistrovstvím světa v roce 1972, vedení tehdejší tělovýchovy ale jeho účast na šampionátu nakonec zamítlo. Do vězení v Oráčově nastoupil v červenci 1972, propuštěn byl po polovině trestu.\n\nJan Suchý je ženatý, má tři děti (dva syny, dceru), žije v Havlíčkově Brodě.\n\n\n\n\n"}
{"id": "138475", "url": "https://cs.wikipedia.org/wiki?curid=138475", "title": "Ktož jsú boží bojovníci", "text": "Ktož jsú boží bojovníci\n\nKtoz jsu bozi boyownici, v modernějším přepisu Ktož jsú boží bojovníci (čili moderně \"Kdo jsou boží bojovníci\"), je jeden z nejznámějších chorálů husitské doby, kterému je někdy připisována funkce jakési husitské hymny.\n\nJeho vznik a autorství přitom v minulosti nebyly vždy zcela vyjasněny Až roku 1872, po objevení tzv. Jistebnického kancionálu, se začalo vycházet z autorství kněze Jana Čapka z Klatov – tuto domněnku vyslovil jako jeden z prvních roku 1913 Zdeněk Nejedlý.\n\n<poem>\nKtož jsú boží bojovníci\na zákona jeho,\nprostež od Boha pomoci\na úfajte v něho,\nže konečně vždycky s ním svítězíte.\nKristusť vám za škody stojí,\nstokrát viec slibuje,\npakli kto proň život složí,\nvěčný mieti bude;\nblaze každému, ktož na pravdě sende.\nTenť pán velíť se nebáti\nzáhubcí tělesných,\nvelíť i život složiti\npro lásku svých bližních.\nProtož střelci, kopiníci\nřádu rytieřského,\nsudličníci a cepníci\nlidu rozličného,\npomnětež všichni na pána štědrého!\nNepřátel se nelekajte,\nna množstvie nehleďte,\npána svého v srdci mějte,\nproň a s ním bojujte\na před nepřáteli neutiekajte!\nDávno Čechové řiekali\na příslovie měli,\nže podlé dobrého pána\ndobrá jiezda bývá.\nVy pakosti a drabanti,\nna duše pomněte,\npro lakomstvie a lúpeže\nživotóv netraťte\na na kořistech se nezastavujte!\nHeslo všichni pamatujte,\nkteréž vám vydáno,\nsvých hauptmanóv pozorujte,\nretuj druh druhého,\nhlediž a drž se každý šiku svého!\nA s tiem vesele křikněte\nřkúc: Na ně, hr na ně!\nBran svú rukama chutnajte,\nbóh pán náš, křikněte!\n</poem>\n\n\nHusitský chorál, mající v sobě značnou dávku vlastenectví, národní identifikace a boje proti utiskovatelům, inspiroval i mnoho dalších hudebníků, kteří tento chorál v té či oné podobě převzali. Nejedná se přitom pouze o tradiční komponisty vážné hudby, spektrum jde přes folk až po punk a metal. Výběr:\n\n\n\n"}
{"id": "138477", "url": "https://cs.wikipedia.org/wiki?curid=138477", "title": "Nižší rostliny", "text": "Nižší rostliny\n\nNižší rostliny jsou archaickým označením pro tzv. \"stélkaté bezcévné rostliny\". Dnešní věda již s tímto termínem prakticky neoperuje, protože se s ohledem na původní pojetí jedná o skupinu zahrnující naprosto nesourodý konglomerát organismů. Ty v mnoha případech dokonce ani zdaleka nepřipomínají cokoli podobného rostlinám. Dosud objasněné fylogenetické vztahy jednotlivých zástupců nižších rostlin zřetelně poukazují na vnitřní heterogenitu této skupiny, která navíc patrně nepochází ze společného předka. Tzn. není monofyletická a v žádném případě netvoří relevantní taxonomickou jednotku na tradiční úrovni oddělení (tj. např. bývalá \"Thallobionta\" = „rostliny stélkaté“). Lze shrnout, že pod pojmem nižší rostliny se rozuměly zejména organismy z následujících skupin: bakterie, sinice, řasy, houby, lišejníky a mechorosty. Protože již samotné uvedené skupiny jsou podle nejnovějších poznatků zařazovány do zcela odlišných a jen vzdáleně příbuzných systematických jednotek na úrovni říší, ztrácí existence slovního spojení „nižší rostliny“ zcela své odpostatnění.\n\n"}
{"id": "138479", "url": "https://cs.wikipedia.org/wiki?curid=138479", "title": "Seznam ryb Česka", "text": "Seznam ryb Česka\n\nSeznam ryb v Česku je seznam druhů z třídy paprskoploutví, které se vyskytují nebo v novodobých dějinách prokazatelně vyskytovaly ve volných vodách na území dnešního Česka a jsou takto uváděny v literatuře po roce 1993. Zahrnuje tedy druhy vymizelé i druhy introdukované. Naopak nezahrnuje druhy náhodně vypuštěné do volných vod, které se nerozšířily stejně jako ryby, jejichž introdukce nebyla úspěšná. Druhy jsou v seznamu řazeny systematicky a jejich taxonomické zařazení odpovídá zařazení podle databáze ITIS.\n\nČeská republika se nachází na území tří úmoří – Baltského moře, Severního moře a Černého moře – z nichž druhově nejbohatší je úmoří Černého moře. Celkový počet rybích druhů na území Česka se neustále mění kvůli přirozené migraci z okolních oblastí i cíleným či náhodným vysazováním člověkem.\n\n"}
{"id": "138482", "url": "https://cs.wikipedia.org/wiki?curid=138482", "title": "AvtoVAZ", "text": "AvtoVAZ\n\nAvtoVAZ (v minulosti pouze VAZ) je ruská firma vyrábějící automobily značky Lada. Jejich produkce probíhá ve městě Togliatti ve Volžském automobilovém závodě. Značka Lada byla vybrána pro export automobilů, které byly na tehdejším sovětském trhu prodávány pod značkou Žiguli. Od 80. let se označení Lada používalo i v Sovětském svazu. Nejúspěšnějším modelem Lady a zároveň nejprodávanějším ruským modelem byla Lada 2105/2107 (také \"Žigulík\").\n\nMajoritním vlastníkem AvtoVAZ je s 83,5 % Alliance Rostec Auto, ve kterém drží Renault 61,1 % akcií.\n\nV roce 2010 obsadily vozy Lada první příčku mezi nově prodanými vozy v Rusku s celkovým počtem 517 147 vyrobených kusů. AvtoVAZ je největší automobilka v Rusku a ve Východní Evropě.\n\nV důsledku socialistického centrálního plánování vznikl projekt zrodu automobilky v Togliatti. Doslova na zelené louce vyrostl gigant na výrobu osobních automobilů. Komise ministerstva automobilového průmyslu SSSR vybrala 22. srpna 1966 místo pro výstavbu nového závodu. Město Togliatti má velmi příznivé klima, léto trvá od dubna až do října. Zima je zde bez velkých mrazů. Klíčovou roli hrála rovněž mohutná řeka Volha, a na poměry Sovětského svazu poměrně dobrá infrastruktura a velmi silné průmyslové zázemí, stavební, strojírenské a chemické továrny.\n\nNávrh prvních typů automobilů vycházel z vozu Fiat 124 (vůz roku 1966). Sovětský svaz za poskytnutou licenci Fiatu částečně zaplatil zbožím a surovinami, zejména dodávkou ocelových plechů. Projekční přípravě a výstavbě se věnovalo více než 40 resortních ministerstev a odborníci z automobilky Fiat. Technici na obou stranách prošli speciálním jazykovým kurzem, byly vydány technické slovníky příslušného zaměření. Výrobní technologie byly nakupovány na základě pečlivého výběrového řízení. Tak se při dodávkách uplatnily jen velmi dobře zavedené značky, ať se jednalo o karosářskou technologii, povrchovou úpravu, roboty či obráběcí stroje. Nechyběly mezi nimi firmy jako Bosch, KUKA, Thyssen a desítky dalších, jejichž investice v Togliatti patřila v té době k největším v automobilovém průmyslu.\n\nVýstavba začala 14. září 1966. Do města, u kterého se stavěla nová automobilka, se denně stěhovalo až šedesát rodin. V roce 1966 mělo Togliatti 140 tisíc obyvatel, v roce 1967 už 152 tisíc a koncem roku 1969 již 230 tisíc. Celá výstavba trvala čtyři roky. Celkem zastavěná plocha je dva milióny čtverečních metrů. Výrobní haly zabírají 70 hektarů a hlavní komplex se třemi montážními linkami je dlouhý 1847 metrů a široký 500 metrů. K 1. červenci 1969 byl uveden do provozu první objekt automobilky – kovárna.\n\n19. dubna 1970 opustil výrobní linky první vůz značky VAZ, model 2101 neboli \"Žiguli\". Ten se stal základem pro řadu příbuzných modelů, z nichž některé se vyrábějí dodnes. Jsou jimi v zemích bývalého Sovětského svazu a socialistických státech známé modely 2102, 2103, 2104, 2105, 2106, 2107. V roce 1978 se začal vyrábět významný malý terénní vůz Lada Niva, od roku 1984 probíhá prodej modelu Samara. Přestože se jedná o automobily vyvíjené v 70. a 80. letech v SSSR, hrají i dnes ve výrobním programu značky důležitou úlohu.\n\nV prosinci roku 1972 sjel z linky již půlmilióntý automobil. Milióntý automobil opustil brány závodu v roce 1973. V Československu se první vozy VAZ objevily v roce 1971. Do roku 1985 jich bylo dovezeno do ČSSR více než 250 tisíc. Ve srovnání s tehdejšími automobilkami východního bloku vynikala vozidla VAZ rovnoměrnou kvalitou, na níž měli zpočátku hlavní zásluhu italští kontroloři. Volžský automobilový závod patřil v prvních letech k nejmodernějším automobilkám na světě.\n\nVAZ byl v roce 1994 privatizován. Akciová společnost má podílníky jak mezi právnickými osobami tak pracovníky závodu. V současnosti jsou jejími největšími vlastníky státní firma Russian Technologies, vlastnící 25% podíl, ruská banka Troika Dialog se stejným podílem a a francouzský koncern Renault (také s čtvrtinovým podílem), který do AvtoVAZu vstoupil v roce 2008. V první polovině roku 2011 by měl koupit v ruské automobilce 10% podíl i japonský Nissan (který tvoří alianci s Renaultem) na úkor akcií Russian Technologies a Troika Dialog.\nV roce 2010 se podle odhadu čtvrtinového vlastníka Russian Technologies pohybovala celková hodnota společnosti AvtoVAZ na hranici 43,2 miliardy Kč (2,4 miliardy USD).\n\nV roce 2009 zažil AvtoVAZ prudký poklesu zájmu o nové automobily, způsobený celosvětovou ekonomickou krizí a dotýkající se celého ruského trhu. Po pomoci ruské vlády a koncernu Renault dokázala automobilka odvrátit hrozbu bankrotu. Následující rok se nesl v opačném duchu a prodeje vozů Lada stouply i díky zavedení tzv. šrotovného meziročně o 48% na hodnotu přes půl milionu vozů. Lada drží na domácím trhu první čtyři příčky mezi nejprodávanějšími modely. Nejúspěšnější je klasický model VAZ 2105/2107, následuje Priora, Kalina a Samara.\n\nAutomobilka dnes také spolupracuje s koncernem General Motors, s nímž v kooperaci vyrábí modernizovaného nástupce modelu Niva pod značkou Chevroletu. Původní Lada Niva, v současnosti prodávaná na domácím trhu pod označením 4x4, je však stále v prodeji a dosahuje lepších prodejních výsledků než její moderní nástupce. V letech 1995-2007 vyráběné modely Lada 110 (VAZ 2110) a z nich odvozené kombi 2111 a 2112, měly moderní 16ventilové motory s bohatou výbavou. V České republice byl tento model představen v roce 1997 a jeho prodej byl zahájen o rok později. Jde o tříprostorový sedan s osobitým designem s nápadně oblými konturami samonosné karoserie z pozinkovaného plechu.\n\nV roce 2006 byl na trh uveden supermini vůz Lada Kalina. Kalina je vyráběna na zcela nové lince továrny v Togliatti postavené ve spolupráci VAZ a GM. Od roku 2007 sjíždí z výrobních linek nová Lada Priora, je to vůz nižší střední třídy a je dodáván jako sedan, hatchback i kombi, nahradil model 2110. Koncem roku 2013 byla v Iževském automobilovém závodě ukončena výroba značky Lada Samara, již dříve byla zastavena výroba Lady Sedan a Lady 2104. Od roku 2011 se vyrábí Lada Granta, v roce 2013 to byl nejprodávanější automobil v Rusku. Ladu Prioru má postupně nahradit Lada Vesta, která se začala vyrábět v Iževsku v září 2015.\n\nProdej Lady se v Rusku v roce 2017 zvýšil o 17%. Nejprodávanějším modelem Lady v Rusku byla v roce 2017 Lada Granta, následovaná Ladou Vesta, Ladou Largus a Ladou XRAY. Prodej Lady na zahraničních trzích (30 zemí) vzrostl o 31% na 24 000 automobilů.\n\n"}
{"id": "138483", "url": "https://cs.wikipedia.org/wiki?curid=138483", "title": "Blažej (křestní jméno)", "text": "Blažej (křestní jméno)\n\nBlažej je mužské křestní jméno. Jeho původ a význam je nejasný. Buď pochází z řeckého \"Blasios\", což znamená „trpící na zápal kloubů“, nebo vzniklo z řeckého slova \"bléché\" („bleptavý, breptavý; neobratný, tupý“). V ČR slaví svátek 3. února. Ženské přechýlení tohoto jména zní Blažena.\n\nSv. Blažej je patronem všech zpěváků a osob, které musí dbát o svůj hlas a hrdlo.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −4,2%, což svědčí o poměrně značném poklesu obliby tohoto jména.\n\n\n"}
{"id": "138484", "url": "https://cs.wikipedia.org/wiki?curid=138484", "title": "Mikrofotografie", "text": "Mikrofotografie\n\nMikrofotografie jsou obecně snímky obrazů mikroskopických a submikroskopických objektů, zprostředkovaných zvětšovacími zařízeními, nejčastěji nejrůznějšími typy mikroskopů. Rozmanité mikrofotografické techniky nalézají v současnosti široké uplatnění zejména v přírodních vědách, ať už v geologii při analýze mikroskopické stavby hornin, nebo v organismální biologii při studiu povrchových i vnitřních struktur jednobuněčných mikroorganismů i buněk jako součástí tkání.\n\nPro nevšednost, estetickou působivost a především takřka nekonečnou rozmanitost mikrosvěta je mikrofotografie též objektem zájmu výtvarně zaměřených fotografů.\n\nNa rozvoji mikrofotografie pracovali od roku 1870 René Dagron a Albert Fernique.\n\nDalším průkopníkem mikrofotografie byl německý lékař Robert Koch, který ji v 70. letech 19. století využil při výzkumu anthraxu.\n\n\n"}
{"id": "138485", "url": "https://cs.wikipedia.org/wiki?curid=138485", "title": "Mitrovice", "text": "Mitrovice\n\nNázev Mitrovice má více sídel:\n\n"}
{"id": "138489", "url": "https://cs.wikipedia.org/wiki?curid=138489", "title": "Bohumil", "text": "Bohumil\n\nBohumil je mužské křestní jméno. Toto slovanské jméno vzniklo jako překlad řeckého \"Theophilos\" (Teofil) \"„Bohu milý“\". V ČR slaví svátek 3. října. Ženské přechýlení tohoto jména zní Bohumila.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −4,7%, což svědčí o poměrně značném propadu obliby tohoto jména.\n\n\n\n\n"}
{"id": "138492", "url": "https://cs.wikipedia.org/wiki?curid=138492", "title": "Andorrské euromince", "text": "Andorrské euromince\n\nAndorrské euromince byl uvedeny do oběhu v prosinci 2014 i přesto, že Andorra používá euro jako svou měnu už od zavedení eurobankovek a euromincí 1. ledna 2002. Ještě před zavedením eura zde kolovaly španělská peseta a francouzský frank.\n\nAndorra není členem Evropské unie ani Evropské měnové unie, a dokonce ani členem měnové unie s Francií ani Španělskem, což zřejmě souvisí s tím, že do roku 1993 neměla dostatečnou ústavu. \n\nJednání o měnové dohodě s Evropskou unií začalo v listopadu 2005. Důvodem zdlouhavého procesu vyjednávání byl mimo jiné fakt, že Evropská unie očekávala, že Andorra bude nejdřív souhlasit s opatřeními EU o legislativě a bezpečnosti před tím, než začne razit mince. 30. června 2011 byla podepsána smlouva mezi Andorrou a Evropskou komisí, která zajišťuje Andoře razit mince od 1. července 2013. První andorrské euromince se k obyvatelům tohoto pyrenejského mikrostátu dostaly v prosinci 2014.\n\nNa andorrských eurominicích se vyskytují čtyři rozdílné motivy:\n\nNásledující tabulka zahrnuje 2€ pamětní mice vydané mezi roky 2014 a 2019.\n"}
{"id": "138493", "url": "https://cs.wikipedia.org/wiki?curid=138493", "title": "Lada Niva", "text": "Lada Niva\n\nLada Niva je terénní automobil s pohonem všech kol vyráběný automobilkou VAZ. Niva byla konstruována do obzvláště těžkých provozních podmínek a vyráběna ve tří nebo pětidveřové karoserii a ve verzi Praktik. Od roku 2009 je prodáván na většině trzích jako Lada 4x4.\n\nVozidlo vyjelo v únoru 1976 na počest XXV. sjezdu KSSS. V lednu 1978 se představila mezinárodně na autosalonu v Bruselu a rychle dosáhla čtyřiceti procent v evropském trhu s automobily s pohonem všech kol. VAZ-2121 byl vybaven motorem 1.6 l (75 hp, 116 Nm).\n\nV roce 1993 se začala vyrábět nová verze Nivy \"(VAZ 21213)\", vůz prošel modernizací vzhledu i interiéru a dostal silnější motor 1.7 l (81.8 hp, 125 Nm). Pětidveřová (VAZ-2131) a třídveřová (VAZ-2129) verze s dlouhým rozvorem byly vyráběny od roku 1994, obecně ale nebyly exportovány. Od roku 1996 byla vyráběna verze \"21218 Fora\", byla to o 300 mm delší verze modelu 21213.\n\nOd roku 2002 se vyrábí s motory \"VAZ-21214-10\" (Euro-0) se vstřikováním paliva, modernizovány byly v roce 2006 v souladu s normami Euro-2 \"(21214-20)\", v roce 2008 v rámci Euro-3 \"(21214-30)\" a od roku 2011 podle norem Euro-5 (pro export) a Euro-4 (pro domácí trh). Koncem roku 2011 došlo k modernizaci exteriéru i interiéru, svítidel, čalounění a přenosových jednotek.\n\nVnitřní interiér je zaměřen na praktičnost, funkčnost a snadnou údržbu. Zadní dvoumístné sedadlo lze i s opěradlem sklopit a zvětšit původní objem zavazadlového prostoru ze 150 l na 980 litrů.\n\nAutomobil sdílí některá konstrukční řešení a díly s modelem Lada 2101, který vycházel z italského Fiatu 124. Využívá také řadu podobných dílů a ústrojí z vozidel typové řady VAZ 2101 až 2107.\n\nJe vybavena motorem o obsahu dříve s karburátorem 1,6 l, poté 1,7 l s jednobodovým vstřikováním a dnes vícebodovým vstřikováním paliva Bosch, hydraulickým vymezováním vůle ventilů a rozvodového řetězu. Pohon kol zajišťuje pětistupňová, dříve čtyřstupňová přímo řazená převodovka, dvoustupňová redukční převodovka a mezinápravový diferenciál s uzávěrkou, od roku 2004 na přání a od roku 2006 sériově montován posilovač řízení.\n\nJde o plnohodnotný, technicky nenáročný terénní automobil s nižší cenou oproti off-roadové konkurenci. Niva má ovšem vysokou úroveň vnitřního hluku, ne příliš přesné řízení, podvozek není směrově stabilní a auto se v zatáčkách naklání. Problémy byly také s vyššími sklony ke korozi a s elektrickými rozvody, polohování sedadla neumožňuje komfortní sezení vyššího řidiče, stávalo se, že uvnitř vozu byl cítit benzín, spojka není schopná snášet větší zatížení a bezpečnost vozu bývala na nízké úrovni. Jednou z největších výhod Nivy je trvalý pohon všech kol. Právě díky němu si automobil poradí s libovolným povrchem a její podvozek nevyžaduje delší dobu velkou pozornost. Design je velmi letitý, což u uživatelů může vyvolávat rozporuplné reakce. Kombinovaná spotřeba paliva je 9,6 l/100 km.\n\nPočátkem 90. let vzniklo několik speciálních verzí, ať už pancéřovaných pro převoz peněz, nebo s obrovskými balonovými pneumatikami. Další pokusy byly s prodlužováním karoserie. Nejúspěšnější takovou Nivou je model VAZ 2131 s pětidveřovou karoserií, která se stále úspěšně vyrábí i s posilovačem řízení a ABS. Od roku 2011 se dováží do EU a znovu do České republiky. \n\nOd roku 2014 se prodává Lada 4x4 Urban, jde o městskou verzi s bohatší výbavou a modernějším vzhledem. Urban lépe tlumí vibrace a vyhřívaná přední sedadla s upraveným interiérem poskytují větší komfort. O rok později se začala prodávat Lada 4x4 Bronto, ta vychází z verze Urban, avšak je lépe přizpůsobená terénním podmínkám.\n\nDo roku 1994 byl vůz k dispozici s benzínovým motorem 1,6 l (56 kW). Od roku 1995 využívá benzínový motor 1,7 l, mezi lety 1995-1998 také dieselový motor 1,9 l (48 kW). Specifikace benzínového modelu 1,7 l vyráběného od roku 2000 jsou následující:\n\nSpecifikace Lady 4x4 Urban:\n\nLada Niva Praktik je užitkové 2 sedadlové provedení se zvětšeným nákladovým prostorem o objemu 1860 l. Terénní parametry jsou shodné s Ladou Nivou, jen maximální možná hmotnost brzděného přívěsu klesla na 800kg. Užitková verze se vyráběla i z pětidveřové verze ve dvou variantách. Klasicky zaplechovaná okna nebo se speciální laminátovou nástavbou připomínající pick-up. Druhá varianta byla v provozu například u Policie ČR, která si nechala na zakázku dodat posilovač řízení.\n\nPětidveřová verze VAZ-2131 s delším rozvorem byly také produkovány od 90. let.\n\nAutomobilka VAZ v roce 2018 na autosalonu v Moskvě představila koncept, který by v budoucnu mohl klasický automobil Lada Niva nahradit. Autorem konceptu je britský designér Steve Mattin, který se proslavil svým působením v automobilkách Mercedes-Benz nebo Volvo. V roce 2019 si automobilka VAZ nechala koncept patentovat.\n\n"}
{"id": "138495", "url": "https://cs.wikipedia.org/wiki?curid=138495", "title": "Bohuslava", "text": "Bohuslava\n\nBohuslava je ženské křestní jméno. Jeho význam je obvykle uváděn jako „oslavující boha“. Jedná se o ženský protějšek mužského jména Bohuslav.\n\nV ČR slaví svátek 7. července.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je −1,8%.\n\n"}
{"id": "138496", "url": "https://cs.wikipedia.org/wiki?curid=138496", "title": "PKP Intercity", "text": "PKP Intercity\n\nSpolečnost PKP Intercity S.A. (VKM: PKPIC) je polský železniční dopravce, který provozuje vnitrostátní i mezinárodní expresní osobní vlaky.\n\nFirma PKP Intercity sp. z o.o. (právní forma: společnost s ručením omezeným) vznikla 1. září 2001 jako samostatná společnost v rámci Grupy PKP. V souvislosti s plány vstupu společnosti na varšavskou burzu cenných papírů (Giełda Papierów Wartościowych w Warszawie - GPW) došlo k 2. lednu 2008 ke změně právní formy na akciovou společnost - nový název firmy je PKP Intercity S.A.\n\nPři svém vzniku společnost získala pouze rozsáhlý park osobních vozů, ale žádné lokomotivy. Lokomotivy včetně strojvedoucích si proto tedy pronajímají od sesterské firmy PKP Cargo. Základní řadou lokomotiv provozovaných na vlacích této společnosti jsou stroje řady EP09 (pro rychlost 160 km/h), které jsou doplňovány lokomotivami schopnými provozu nižšími rychlostmi, např. EP08, EP07, EU07, případně i dalšími. Do května 2008 byly na vlacích PKP Intercity používány také lokomotivy řady EP05 (obdoba české řady 141 výrobce Škoda Plzeň, max. rychlost 160 km/h).\n\nSituace se měla postupně změnit, neboť 11. července 2006 podepsala PKP Intercity úvěrovou smlouvu s Evropskou investiční bankou na celkovou částku 50 mln. EUR. Společně s vlastními prostředky ve výši 65 mln EUR bude celková částka použita na nákup 10 nových lokomotiv, 5 vozů 1. třídy, 7 vozů 2. třídy a 2 restauračních vozů. Zbývající prostředky budou použity na modernizaci 94 vozů 1. a 2. třídy.\n\nSpolečnost PKP Intercity před několika lety zásadně inovovala systém vlakových kategorií, dnes provozuje tyto vlaky:\n\nVedle vlaků těchto kategorií provozuje PKP Intercity v jízdním řádu 2014/2015 také noční vlaky Krakov - Praha / Budapešť / Vídeň, Varšava - Praha / Vídeň / Budapešť, Varšava - Moskva, Varšava - Kyjev, Varšava - Oberhausen a noční autobus Intercity Varšava - Vilnius, který od 4. července 2005 nahradil nepříliš vytížené vlakové spojení. Dále je v provozu poměrně velké množství vnitrostátních nočních vlaků.\n\nVe všech dálkových spojích, včetně kategorie TLK, platí povinná rezervace místa k sezení.\n\nV roce 2006 firma přepravila přes 10,6 milionu pasažérů, což je zatím nejvíce za dobu samostatné existence společnosti. Oproti roku 2005 se jedná o nárůst počtu přepravených cestujících ve výši 11 %.\n\nRoku 2019 společnost PKP Intercity přepravila necelých 50 milionů cestujících.\n\nNa rozdíl od velmi ztrátové sesterské firmy PKP Przewozy Regionalne se společnosti PKP Intercity již v roce 2005 podařilo dosáhnout zisku ve výši 3,1 milionu PLN, který byl v roce 2006 dále zvýšen na 34,8 milionů PLN a předpokládá se jeho další navýšení na 50 mil. PLN v roce 2007.\n\n28. dubna 2005 se firma PKP Intercity stala většinovým akcionářem ve společnosti WARS, která provozuje jídelní vozy ve vlacích PKP Intercity i jiných společností.\n\n"}
{"id": "138497", "url": "https://cs.wikipedia.org/wiki?curid=138497", "title": "Babinecká tůň", "text": "Babinecká tůň\n\nBabinecká tůň je tůň, která je pozůstatkem bývalých slepých ramen divokého Labe severně od Přerova nad Labem v okrese Nymburk ve Středočeském kraji v Česku. Od hlavního řečiště vzdáleného 1 km byla oddělena během regulace říčního toku ve 30. letech 20. století. Má rozlohu 0,414 ha. Je 75 m dlouhé a 70 m široké. Leží v nadmořské výšce 174 m.\n\nLeží v lesíku Babinec, přičemž východní a západní břeh je porostlý stromy. Na severu až k tůni zasahuje pole. Na jihu u jezera leží fotbalové hřiště TJ Sokol Přerov nad Labem. Na západě až k břehu jezera zasahuje přírodní rezervace Káraný - Hrbáčovy tůně. Ve vzdálenosti 100 m východně se nachází druhá tůň nazvané Bezedná tůň. Půl kilometru na východ u přerovské čističky odpadních vod byla třetí tůň nazývaná Koláčecká tůň, která byla zavezena komunálním odpadem.\n\nTůň nemá povrchový přítok ani odtok. Náleží k povodí Labe.\n\nPřístup je možný po:\n\n"}
{"id": "138499", "url": "https://cs.wikipedia.org/wiki?curid=138499", "title": "Tribunál Římské roty", "text": "Tribunál Římské roty\n\nTribunál římské roty () je odvolací tribunál Svatého stolce a po Nejvyšším tribunálu apoštolské signatury druhý nejvyšší soudní tribunál římskokatolické církve. Jeho hlavní funkcí je být druhou nebo třetí instancí, přezkoumávající odvolání v případech, které už prošly nižšími instancemi (obvykle diecézním soudem a metropolitním soudem). Současným děkanem Římské roty je italský kněz Pio Vito Pinto.\n\n"}
{"id": "138502", "url": "https://cs.wikipedia.org/wiki?curid=138502", "title": "Bonifác", "text": "Bonifác\n\nBonifác je mužské křestní jméno latinského původu, odvozené z výrazu „homo boni fati“, tj. „muž dobrého osudu/původu“. V ČR slaví svátek 14. května. V lidové pranostice je označován jako třetí ze tří „zmrzlých/ledových mužů“, a to po Pankráci a Serváci. Českou obdobou jsou jména \"Dobromír\" nebo \"Dobromil\".\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -6,5%. Jedná se o jméno, které je sice kalendářní, ale dalo by se o něm říci, že je v Čechách „na vyhynutí“.\n\n\nBonifác je poměrně oblíbené jméno papežů:\n"}
{"id": "138504", "url": "https://cs.wikipedia.org/wiki?curid=138504", "title": "The Secret of Monkey Island", "text": "The Secret of Monkey Island\n\nThe Secret of Monkey Island (česky \"Tajemství opičího ostrova\") je první díl série Monkey Island, počítačová hra typu Point and click adventura. Děj je zasazen do pirátského prostředí Karibského moře. Jako naprostá většina her od LucasArts je i tato obohacena silnou dávkou humoru.\n\nDetailnější popis postav celé série naleznete na stránce Svět série Monkey Island\n\nHlavní hrdina. Hráčem ovládaná postavička po celý děj hry. Guybrush je mladý kluk, který by se rád stal pirátem.\n\nGuvernérka Tri-Island oblasti. Mladá, krásná, temperamentní slečna.\n\nZáporný protagonista hry. Průsvitný duch s plnovousem a velkým kloboukem usiluje o svazek s mladou Elaine\n\nCelý příběh začíná na Melée Islandu. Guybrush Threepwood, ještě jako usmrkanec, si zamanul, že se stane pirátem. Pro to, aby jej ostatní piráti uznali za svého musí ale složit 3 zkoušky: najít poklad, porazit mistra šermu a ukrást sošku z vily guvernéra ostrova.\n\nBěhem putování po nočním ostrově Guybrush zjišťuje, že guvernér je vlastně guvernérka Elaine Marley do které se záhy zamiloval. Pobyt na ostrově mu však znepříjemňuje Fester Shinetop, nový asistent guvernérky. Později se však ukazuje, že šlo o převlečeného LeChucka. Guybrushovi se podaří najít poklad, získat sošku (i srdce guvernérky) a porazit Carlu The Swordmaster. Elaine Marley je však unesena duchem piráta LeChucka. Guybrush tedy po splnění pirátských zkoušek tedy verbuje posádku, získává loď a vydává se na plavbu na Monkey Island\n\nDruhá, podstatně kratší část, se odehrává na lodi. Potýká se s lenivostí naverbované posádky, kterou tvoří Carla The Swordmaster – mistryně šermu ostrova Melée, Meathook – muž s háky místo rukou a Otis – vězeň osvobozený grogem. Na ostrov však nelze doplout jinak než umícháním speciálního lektvaru a i po dosažení pobřeží je zapotřebí se dostat z lodě na břeh. Guybrushovi nezbývá než se nechat kanonizovat.\n\nVe třetí kapitole, poté co vytáhne zabořenou hlavu z písku, se hlavní hrdina setkává s trosečníkem Hermanem Toothrotem. Na ostrově dále potkává spoustu opic, banánů, lidojedů, pár mrtvol ale žádné piráty. Pirátská loď je ukryta uvnitř ostrova, kam se lze dostat pouze skrze obrovskou, kamennou opičí hlavu.\nZbytek kapitoly spočívá v nalezení cesty podzemním labyrintem ostrova a nalezení pirátské lodi. Protože jde o loď duchů, musí se Guybrush Threepwood stát duchem, aby dosáhl návratu zpět na Melée Island.\n\nV poslední části hry Guybrush Threepwood musí zabránit svatbě LeChucka a Elaine Marleyové. To se mu daří na poslední moment. V následném souboji poráží LeChucka kořenovým pivem, které nejlépe účinkuje proti duchům. Následuje ohňostroj a šťastný konec.\n\nV průběhu hry se objevují různé návaznosti na jiné tituly od LucasFilm Games.\nVe Scumm baru Guybrush potká piráta, který funguje jako upoutávka na hru Loom. Pirát má placku Loom a snaží se hráče přesvědčit, aby neztrácel čas s touto hrou a koupil si Loom. Když Guybrush odemkne v pirátské lodi starou truhlu, zazní známá melodie z Indiana Jonese\n\nKdyž v jedné části hry Guybrush zašel příliš na okraj skály, ta se utrhla a objevila se tradiční obrazovka oznamující, že zemřel a hráč musí načíst naposled uloženou pozici nebo restartovat hru. Tento systém, kdy hlavní hrdina mohl umřít kdykoliv (a hlavně velmi často), používala ve svých adventure hrách konkurenční Sierra Entertainment.\n\nHned z kraje hry Guybrush Threepwood hodí hlídacím psům u domu guvernérky Marleyové maso kombinované s květinou, která má uspávací účinek. Následně se hra zastaví a objeví se prohlášení, že ve hře nebylo ublíženo žádným zvířatům a psi pouze spí.\n\nAčkoliv je celá hra situována zhruba do poloviny minulého tisíciletí, lze zde najít spoustu úkazů z 20. století. Například automaty na grog, akreditiv, potisknutá trička, zámek s digitálním kódem na dveřích chýše a spousta dalších.\n\n\n"}
{"id": "138505", "url": "https://cs.wikipedia.org/wiki?curid=138505", "title": "Kuršab", "text": "Kuršab\n\nKuršab nebo Kuršabdarja ( nebo ) je řeka v Ošské oblasti v Kyrgyzstánu. Na horním toku nad vesnicí Gulča se nazývá podle ní také Gulča. Je 157 km dlouhá. Povodí má rozlohu 3 750 km².\n\nPramení na svazích Alajského hřbetu. Protéká hlubokou dolinou na sever. Přijímá mnoho přítoků. Je levým přítokem Karadarji (povodí Syrdarji). Ústí do Andižanské přehrady.\n\nPrůměrný roční průtok je 24,6 m³/s. V létě řeka často nedotéká do \"Karadarji\", protože se celá rozebere na zavlažování.\n"}
{"id": "138507", "url": "https://cs.wikipedia.org/wiki?curid=138507", "title": "Atomismus", "text": "Atomismus\n\nAtomismus je filosofický směr, který chápe vesmír jako složený z nedělitelných (řecky \"a-tomos\"), neměnných a věčných částeček, které se pohybují v prázdnu.\n\nAtomismus vznikl ve Starověkém Řecku, patrně v 5. století př. n. l., jeho hlavními představiteli byli Leukippos a Démokritos. Atomisté se snažili o materialistický a deterministický výklad světa, popírali spojitost látky, ale na rozdíl od Eleatů připouštěli vznik, změnu a zánik, které vysvětlovali jako projevy spojení nebo rozpojení atomů. Jejich nauku dále rozvinul Epikúros a Lucretius ve své básni „O povaze věcí“ (\"De rerum natura\", asi 60 př. n. l.) podává soustavný výklad atomismu.\n\nAtomistická nauka zjevně odporovala běžné lidské zkušenosti o spojitosti a dělitelnosti látky, takže později upadla v zapomenutí. Znovu se objevila v novověké filosofii: Descartes vykládá rozmanité vlastnosti látek vlastnostmi nepatrných částeček, z nichž jsou složeny. Atomistická představa se hodila jako výkladová hypotéza chemikům 18. století, kterou jejich následovníci rozvinuli až do podoby Mendělejevovy periodické tabulky prvků a koncem 19. století už byla atomická povaha hmoty prokázána. Jaderná fyzika a štěpení atomu ovšem ukázaly, že atomy nejsou neměnné ani nezničitelné, nýbrž naopak se rozpadají (samovolně i zásahem člověka) a mohou také vznikat. Současná představa atomu je nesmírně složitá a také se vymyká běžné představivosti.\n\nV metaforickém smyslu se označení atomismus používá jako protiklad holismu a znamená metodu zkoumání, při níž se složité předměty rozkládají na nejjednodušší a dále nedělitelné složky, z nichž se dá celek zpětně rekonstruovat. Toto mechanistické pojetí nelze ovšem obhájit v biologii, a ve společenských vědách se označuje jako redukcionismus. Logický atomismus v tomto smyslu zastával např. Bertrand Russell a Alfred North Whitehead.\n\n\"Antický atomismus\" nebo \"antická atomistika\" je nejvýznamnější materialistický směr antické filozofie. Svět se podle tohoto učení skládá z nekonečného množství nepatrných, věčných nedělitelných částic – atomů, které mají různé tvary a velikost, pohybují se sami od sebe v prázdném prostoru, spojují se a rozpojují, a tak vytvářejí mnohotvárnost jevů. Ve vesmíru vládne přísný determinismus. Atomismus vytvořil novou koncepci bytí jako určité masy s geometrickou podobou, s určitou váhou a polohou, a tak přinesl na své časy logické vysvětlení světa, přírody a lidského života. Atomismus první nastolil problém filosofické koncepce hmoty. Atom jako geometrický útvar postižitelný pouze rozumem, je zároveň věcí, tělesem a hmotou. S tím se také spojuje nové chápání pohybu a pokus vysvětlit jeho vývin v procesu vznikání a formování se světa vylučující jakoukoli absolutní imanentní a transcendentní statiku. Atomismus uvádí do kosmogonických jevů matematiku a díky tomu téměř úplně odmytologizoval lidské myšlení ve prospěch všeobecně abstraktního myšlení, opírajícího se o objektivní skutečnost a koncepci atomu jako základního elementu všeho jsoucna.\n\nPodle Jana Patočky je atomová fyzika „důsledný aritmetismus; má po této stránce blízko k pytagorejstvu a její představitelé na základě atomického principu došli k důležitým výsledkům geometrickým. Myšlenky mechanické skladby těles složených z elementárních tělísek a vzniku vyšších kvalit na základě atomických struktur (hlavní princip atomizovaných výkladů) jsou v podstatě důsledky tohoto aritmetismu. Je dále velmi pravděpodobné, že atomismus byl míněn původně ne jako fyzikální (nedělitelnost tělísek, které nejsou rozděleny žádným prázdném), ale jako geometrickoprostorový (atomismus posledních 'bodů', z nichž se skládá rozloha); byla to finitistická odpověď na eleatský argument dichotomie, dělitelnosti kontinua do nekonečna, tedy spekulace o základních matematických pojmech, hlavně o nemožnosti nekonečně malé veličiny.“\n\n\n"}
{"id": "138510", "url": "https://cs.wikipedia.org/wiki?curid=138510", "title": "Nejvyšší tribunál apoštolské signatury", "text": "Nejvyšší tribunál apoštolské signatury\n\nNejvyšší tribunál apoštolské signatury (latinsky \"Supremum Signaturae Apostolicae Tribunal\") je nejvyšším soudem římskokatolické církve a současně též nejvyšším orgánem církevní justiční správy a správního soudnictví. V jeho čele stojí prefekt (obvykle kardinál), kterým je v současnosti (od 8. listopadu 2014) kardinál Dominique Mamberti, který ve funkci vystřídal kardinála Raymonda Burkeho. Dále je zde sekretář Signatury (\"auditor sanctissimi\"), který je zároveň právním poradcem papeže – tím je od července 2016 Giuseppe Sciacca.\nSídlí v Palazzo della Cancelleria v Římě.\n\nSignatura neřeší běžné spory a odvolání, ty přísluší odvolacímu tribunálu Svatého stolce, kterým je Římská rota. Signatuře přísluší mimo jiné:\n\n\nProti rozsudku Signatury není odvolání.\n\n"}
{"id": "138512", "url": "https://cs.wikipedia.org/wiki?curid=138512", "title": "Lubomír Dostál (1965)", "text": "Lubomír Dostál (1965)\n\nLubomír Dostál (* 14. ledna 1965 Přerov) je český kreslíř a básník, do konce školního roku 2011/2012 vyučoval výtvarnou výchovu v Přerově a v Kokorách. Je také členem ČUK – Česká unie karikaturistů.\n\n\n"}
{"id": "138517", "url": "https://cs.wikipedia.org/wiki?curid=138517", "title": "Hradní kopec Litice", "text": "Hradní kopec Litice\n\nHradní kopec Litice je přírodní památka ev. č. 122, ve správě AOPK Pardubice, která se rozkládá na podstatné části vrchu Litice (451 m n. m.) v meandru Divoké Orlice v katastrálním území Litice nad Orlicí u Záchlumí v okrese Ústí nad Orlicí. Na jeho vrcholu se nalézá stejnojmenný hrad založený na konci 13. století rodem Půticů a obývaný až do konce 17. století. \n\nPředmětem ochrany je zachování přirozené skladby smíšeného lesního porostu, jeho struktury a vývoje včetně ponechání suchých a padlých stromů. Na lokalitě se krom smíšených bučin vyskytuje i poměrně neobvyklý suťový les s dominancí javoru. Na lokalitě jsou často pozorovány poštolky obecné (\"Falco tinnunculus\") hnízdící v místní věži, dále kavky (\"Corvus monedula\"), velké množství plazů a jiných organismů. Vzhledem k určité izolovanosti území je tato lokalita s výjimkou letních měsíců nenavštěvovaná, a proto je vhodná k odpočinku od ruchu měst.\n\nHradní kopec se nalézá u vsi Litice nad Orlicí, přibližně padesát kilometrů východně od města Hradec Králové a dvacet kilometrů severně od Ústí nad Orlicí. Rozkládá se v nadmořských výškách od 360 do 444 metrů a měří 6,39 hektaru. Od východu, přes sever na západ je těleso kopce obklopeno meandrem řeky Divoké Orlice, která zde výrazně určila ráz celé krajiny (tvorba východních strmých suťových svahů a údolí oddělující hradní kopec a kamenolom). Severní část kopce až je poseta roztroušenou venkovskou zástavbou s kapličkou a penzionem, protější kopec zabírá místní kamenolom a na jihu se nachází chatová osada. Na samotné těleso kopce vede nezpevněná cesta začínající u penzionu. \n\nHistorie hradního kopce je úzce spjatá se stejnojmenným hradem stojícím na jeho vrcholu. Ten byl zbudován na konci 13. století rodem Drslaviců a pojmenován podle jejich dřívějšího sídelního hradu Litice na Plzeňsku. V té době proběhlo první odlesnění celého kopce, které vydrželo přibližně do konce 17. století, kdy byl hrad nadobro opuštěn. Zarůstání kopce proběhlo spontánně, tedy bez lidských zásahů, a tak zde vznikl poměrně přirozený smíšený suťový les. NPR bylo vyhlášeno 31. prosince 1933 Ministerstvem školství a národní osvěty, přehlášeno bylo roku 1953 výnosem ministerstva kultury a nakonec dodatečně registrováno roku 1988 stejným úřadem.\n\nHradní kopec spadá do celku Podorlická pahorkatina, podcelku Žamberecká pahorkatina, okrsku Litický hřbet a podokrsku Chlumský hřbet. Samotný vrch je jádrem zakleslého meandru údolí Divoké Orlice vzniknuvší tektonickými poruchami v litickém masivu a zvedá se do výše přes 80 metrů nad úroveň řeky. Na východní a jihovýchodní straně kopce jsou suťové stráně s rankerovou kambizemí. Stáří hornin je odhadováno na 360 milionů let a celý útvar je součástí takzvané litické antiklinály, kdy se jedná o vyvřelé horniny, přičemž v okolí převládají horniny sedimentární. Hlavní horninou je tzv. litická žula, přesněji granodiorit skládající se z křemene (30 %), albitu (35 %), ortoklasu (25 %) a biotitu (10 %). Hornina je jemně zrnitá a s načervenalým/šedým zabarvením.\n\nNa východních a jihovýchodních strmých svazích dominuje suťový les s velkým zastoupením javoru mléče a klenu (kategorie L4-3U \"Aceri Tilietum\"). Tyto porosty jsou nestabilní a proto dochází k častým polomům. V méně strmých svazích potom nalézáme smíšené bučiny s vyšším podílem smrku a charakteristickým podrostem. Roste zde poměrně velké množství kapraďorostů, například kapraď osténkatá (\"Dryopteris carthusiana\") a kapraď rozložená (\"D. Diliata\"), bukovník kapraďovitý (\"Gymnocarpium dryopteris\"), bukovinec osladičovitý (\"Phegopteris connectilis\"), vranec jedlový (\"Huperzia selago\") či kapradina laločnatá (\"Polystichum acuelatum\"). Toto území obohacuje i jeden z antropogenně vytvořených biotopů – hradní zdi i hrad samotný. Na hradních zdech se vyskytují vápnomilné kapradiny, byl zde nalezen kříženec sleziníku zedního (\"Asplenium ruta-muraria\") se sleziníkem červeným (\"A. trichomanes\").\n\nZ bylin můžeme nalézt například vraní oko čtyřlisté (\"Paris quadrifolia\"), strdivku nicí (\"Melica nutans\"), prvosenku jarní (\"Primula veris\"), kyčelnici cibulkonosnou (\"Dentaria bulbifera\"), žindavu evropskou (\"Sanicula europea\") či lilii zlatohlavou (\"Lilium martagon\"). Na odumírajících jedlích se vyskytuje značné množství jmelí bílého jedlového (\"Viscum album subsp. abietis\"). \n\nKromě běžných druhů hub, mezi které můžeme zařadit hřib kaštanový (\"Gyroporus castaneus\"), hřib kovář (\"Boletus erythropus\") nebo hřib dubový (\"B. aestivalis\"), se zde vyskytují i chráněné druhy jako například hvězdovka klenbová (\"Gaestrum fornitacum\") či ryzec vodní (\"Lactarius uvidus\").\n\nNa lokalitě hnízdí běžné druhy ptáků jako jsou například budníčci menší (\"Phylloscopus collybita\"), brhlíci lesní (\"Sitta europea\"), případně holub hřívnáč (\"Columba palumbum\") či strakapoud velký (\"Dendrocopos major\"). V hradním areálu však hnízdí poštolky obecné (\"Falco tinnunculus\") a kavky obecné (\"Corvus monedula\").\n\nDíky hradním zdem, jež zastupují obnažená skalní stanoviště, je v této lokalitě pozorováno poměrně velké množství měkkýšů vázaných právě na tento biotop. Typickým příkladem je skalnice lepá (\"Helicigona faustina\"), dále se zde vyskytuje zdobenka tečkovaná (\"Itala ornata\"), jehlovka hladká (\"Platyla polita\"), vřetenovka zaměněná (\"Cochlodina commutata\"), zemoun skalní (\"Aegopis verticillus\") či skalnice kýlnatá (\"Helicigona lapicida\").\n\nZ dalších pozorovaných organismů stojí za zmínku mlok skvrnitý (\"Salamandra salamandra\"), zmije obecná (\"Vipera berus\"), ještěrka živorodá (\"Zootoca vivipara\") či čolek horský (\"Triturus alpestris\").\n\nSuťové svahy jsou bezzásahové, větší problém je však s mírnějšími svahy, kde obyvatelé místní chatové osady znečišťují les, kradou dřevo ponechané k samovolnému rozkladu a z jejich zahrad se šíří nepůvodní druhy dřevin, především tis červený (\"Taxus baccata\"). Probíhá proto probírka nepůvodních dřevin, ale i dříve vysazených smrkových porostů, a také náletových dřevin z bezprosředního okolí hradu, aby nedocházelo k narušení statiky zdí. V oblasti se dále nahrazuje nedovoleně odebíraná dřevní hmota, dohled nad rekreanty a poučování návštěvníků hradního areálu. Chatová osada a velké množství turistů ruší vysokou zvěř, což výrazně snižuje problém s okusem dřevin.\n\nNa protějších kopcích se rozkládá lom, ze kterého na lokalitu dolétá při vhodném větru velké množství prachu. Návštěvníci hradu produkují zvýšené množství odpadků, proto je často prováděn jeho sběr.\n\nTato lokalita je především v letních měsících navštěvována širokou veřejností. Hlavním důvodem návštěvy je areál hradu, zdejší přírodní památka je navštěvována méně. Mimo hlavní sezónu je návštěvnost lokality kromě usedlíků takřka nulová.\n\n\n"}
{"id": "138520", "url": "https://cs.wikipedia.org/wiki?curid=138520", "title": "Středová souměrnost", "text": "Středová souměrnost\n\nStředová souměrnost je typ geometrického zobrazení. Středová souměrnost zachovává vzdálenosti i úhly, jedná se tedy o jedno ze shodných zobrazení.\n\nStředová souměrnost na přímce, v rovině nebo v prostoru se středem v bodě formula_1 (tzv. střed souměrnosti) je takové zobrazení, které zobrazuje střed formula_1 na sebe sama a bod formula_3 různý od formula_1 na bod formula_5, který se nachází na polopřímce opačné k formula_6 ve stejné vzdálenosti od formula_1 jako bod formula_3 (tj. platí pro něj formula_9).\n\nObjekt (ať již na přímce, v rovině nebo v prostoru) označujeme za středově souměrný, pokud je v nějaké středové souměrnosti obrazem sebe sama. Střed této středové souměrnosti pak nazýváme středem souměrnosti objektu.\n\nStředová souměrnost v prostoru se středem v počátku souřadné soustavy se též nazývá prostorová inverze.\n\n\nStředová souměrnost s pevně daným středem je sama sobě inverzním zobrazením - složením dvou středových souměrností se stejným středem vzniká identita.\n\nKromě vzdáleností zachovává středová souměrnost v rovině i orientaci - pokud bylo pořadí vrcholů v trojúhelníku po směru hodinových ručiček, pak pořadí jejich obrazů ve středové souměrnosti je opět po směru hodinových ručiček (což je něco, co neplatí například pro osovou souměrnost).\n\nStředová souměrnost se středem v bodě formula_1 je v rovině shodná s otočením o 180 stupňů podle středu formula_1. Trochu jiná je situace v prostoru, kde nemá smysl mluvit o otočení kolem bodu, ale kolem osy.\n\nStředová souměrnost je involucí, neboť bod formula_1 je samodružný a každá přímka procházející tímto bodem je také samodružná.\n\n\n"}
{"id": "138523", "url": "https://cs.wikipedia.org/wiki?curid=138523", "title": "Jednosměrná funkce", "text": "Jednosměrná funkce\n\nJednosměrná funkce, někdy též jednocestná funkce, je taková funkce, kterou lze snadno vyčíslit, ale je velmi obtížné z výsledku funkce odvodit její vstup. Ze zadaného \"x\" tedy lze snadno získat \"f(x)\", avšak výpočet inverzní funkce, získání \"x\" při znalosti \"f(x)\", je sice teoreticky možné, ale prakticky velmi obtížné. Důvodem je existence velmi vysokého počtu možných řešení, přičemž je nutné všechny ověřit, aby skutečné řešení bylo nalezeno a toto ověření by trvalo neúměrně dlouho (v praxi se požadují tisíce, miliardy i více let).\n\nNa existenci jednosměrných funkcí spoléhá velká část asymetrické kryptografie.\n\nV současné době není matematicky dokázáno, zda jednosměrné funkce vůbec existují. Důkaz existence by také znamenal, že P≠NP (naopak ani z důkazu nerovnosti těchto tříd složitosti existence jednosměrných funkcí nutně nevyplývá).\n\nMezi funkce, které jsou v současné době používány jako jednosměrné funkce, patří například následující:\n\n\n"}
{"id": "138527", "url": "https://cs.wikipedia.org/wiki?curid=138527", "title": "Osová souměrnost", "text": "Osová souměrnost\n\nOsová souměrnost je typ geometrického zobrazení. Osová souměrnost zachovává vzdálenosti (i úhly), jedná se tedy o druh shodnosti.\n\nOsová souměrnost v rovině nebo prostoru s přímkou \"o\" jako osou (souměrnosti) je takové zobrazení, které zobrazuje prvky osy \"o\" na sebe samé a bod formula_1 ležící mimo osu \"o\" s průmětem formula_2 do osy \"o\" na bod formula_3, který se nachází na polopřímce opačné k formula_4 ve stejné vzdálenosti od formula_2 jako bod formula_1 (tj. platí pro něj formula_7).\n\nÚtvar (ať již na přímce, v rovině nebo v prostoru) označujeme za osově souměrný, pokud je v nějaké osové souměrnosti obrazem sebe sama. Osu této souměrnosti pak nazýváme osou útvaru.\n\nOsové souměrnosti v rovině jsou důležité, protože každá shodnost v rovině se dá složit z nejvýše tří osových souměrností.\n\nOsovou souměrnost lze definovat i v euklidovském prostoru vyšších dimenzí, nazývá se pak obecně souměrnost podle přímky.\n\n\n\nOsová souměrnost je sama sobě inverzním zobrazením - složením dvou osových souměrností se stejnou osou vzniká identita. Osová souměrnost je tedy (jako každá souměrnost) involucí.\n\nOsová souměrnost v rovině mění orientaci útvarů - pokud bylo pořadí vrcholů v trojúhelníku ve směru pohybu hodinových ručiček, pak pořadí jejich obrazů v osové souměrnosti je proti směru hodinových ručiček a naopak.\n\nOsová souměrnost v (trojrozměrném) prostoru je zároveň otočením o 180 stupňů okolo stejné osy, takže je to přímá shodnost (přemístění) a orientaci zachovává.\n\nBody ležící na ose souměrnosti jsou právě všechny její samodružné body. Všechny přímky kolmé k ose souměrnosti jsou samodružné.\n\nOsová souměrnost v rovině má jen dva samodružné směry - směr její osy a směr k ní kolmý. V prostoru je rovněž samodružný směr osy a každý k ní kolmý.\n\n\n"}
{"id": "138528", "url": "https://cs.wikipedia.org/wiki?curid=138528", "title": "Göteborg", "text": "Göteborg\n\nGöteborg (výslovnost , počeštěně obvykle /jéteborg/) je druhé největší švédské město, leží v provincii Västergötland na západním pobřeží Švédska u zálivu Kattegat. Má 574 000 obyvatel, v celé metropolitní oblasti žije 1 025 000 lidí. Göteborg je rovněž považován za studentské město, na dvou zdejších univerzitách studuje zhruba 60 000 studentů, což je vůbec nejvíce v celé Skandinávii. Nazývá se také „zeleným městem“ nebo „nešvédským městem“, neboť je v něm spousta parků.\n\nAž do 17. století nemělo Švédsko prakticky žádný přístup k Severnímu moři, v mírových dobách mu však Dánové nebránili ve využívání ústí řeky Göta, Švédové zbudovali ve 13. století na jižním břehu řeky při jejím ústí pevnost Älvsborg, aby mohli kontrolovat veškerý vývoz a dovoz. V letech 1563 a 1612 zabrali pevnost Dánové a Švédové museli zaplatit pokaždé velké výkupné, aby dostali pevnost zpět. \n\nV roce 1603 se švédský král Karel IX. rozhodl vystavět v místech severně od pevnosti zcela nové město, které dostalo podle řeky jméno Göteborg. O osm let později se ho zmocnili Dánové a vypálili ho. Za vrácení města požadovali milion říšských tolarů. Gustav II. Adolf tuto částku zaplatil a v roce 1619 s Dány uzavřel halmstadskou smlouvu.\n\nCentrem historického města prochází \"Hamnkanalen\", bývalý přístavní vodní kanál, který dnes využívají k projížďkám především turisté. Hradní příkop (\"Vallgraven\"), který do něho na jižní straně ústí, chránil v minulosti staré město a je i v současnosti naplněn vodou. Lemují ho četné parky. Při severním břehu přístavního kanálu stojí kostel \"Christine kyrka\". Původně byl postaven pro holandskou menšinu, ale v posledním století už spíše sloužil zdejší německé obci, proto se mu také říká \"Tyska kyrkan\". Na křižovatce mezi ulicemi \"Norra\" a \"Ostra Hamngatan\" stojí \"socha Gustava II. Adolfa,\" jenž je považován za zakladatele města. V centru Göteborgu, na druhé straně kanálu, byl v letech 1802–1815 vystavěn göteborský dóm. Na náměstí \"Kungsportsplatsen\" stojí \"socha Karla IX.,\" z náměstí ústí ulice \"Kungsportsavenyn\" (zvaná Avenyn). \n\nBulvár Avenyn je městské korzo, považuje se za obdobu pařížského bulváru Avenue des Champs-Élysées. Kolem \"Poseidonovy kašny\", která stojí uprostřed náměstí \"Götaplatsen\", se ve směru hodinových ručiček vedle sebe řadí městské divadlo (\"Stadsteatern\"), muzeum umění (\"Konstmuseet\"), umělecká hala (\"Konsthallen\") a koncertní síň (\"Konserthuset\"). Jihovýchodně od náměstí \"Götaplatsen\" leží zábavní park \"Liseberg\", jeden z největších v Evropě. V létě se zde konají divadelní představení. Ve městě je rybí tržnice zvaná \"Feskekorken\", kde se prodávají ryby, humři a langusty.\n\nNa severním konci nábřeží byla v roce 1994 otevřena hypermoderní operní scéna \"Operan\". Budova göteborské opery našla inspiraci v podobné stavbě v australském Sydney. Na druhé straně malého přístaviště \"Lilla Bommens Hamm\" poblíž opery se nachází jediná göteborská výšková budova \"Utkiken\", z jejíž vyhlídkové terasy je nádherný výhled na město.\n\nVe městě žije mnoho národnostních menšin – přistěhovalci z Íránu, Súdánu, Jižní Ameriky a z bývalé Jugoslávie. Žijí především na sídlištích na periferiích města.\n\nV Göteborgu se nachází významný přístav, který je největší ve Skandinávii. Několik pravidelných trajektů spojuje město s Frederikshavnem, Kielem, Kristiansandem a Newcastlem. U města se nachází také dvě letiště. G\"öteborg Landvetter\", 19 km východně od města, je druhým největším letištěm v zemi. Méně využíván je \"Göteborg City Airport\", nacházející se 14 km severovýchodně od města, kam je možné cestovat vlaky, které jezdí z centrálního nádraž (\"Göteborgs centralstation\"). V Göteborgu má sídlo automobilka Volvo. Dříve zde byly také loděnice – později se však lodní průmysl přesunul ze Švédska do Číny a na místech původních továren vznikly parky.\n\nV roce 1996 zavedlo město jako první ve Švédsku tzv. nízkoemisní zónu s cílem snížit znečištění ovzduší prachem a oxidy dusíku. Starší nákladní automobily sem smějí vjíždět, jen pokud jsou vybaveny certifikovaným prachovým filtrem. Díky tomu emise prachových částic z nákladní dopravy poklesly asi o 40 %. Tento úspěšný experiment inspiroval později další města v řadě zemí Evropy.\n\nVe městě se nachází stadion \"Ullevi\", který se poprvé představil v roce 1958 při fotbalovém mistrovství světa pořádaném ve Švédsku. Hrála se tu jedna ze skupin, čtvrtfinálové a semifinálové utkání a také souboj o bronzovou medaili. Na fotbalovém mistrovství Evropy v roce 1992 se tu opět konala utkání jedné ze skupin, semifinále a finálové utkání šampionátu.\n\nStadion \"Ullevi\" hostil také řadu atletických akcí: v roce 1995 mistrovství světa, v roce 1999 mistrovství Evropy atletů do 23 let a roku 2006 mistrovství Evropy v atletice. V roce 1977 se v Göteborgu proběhlo atletické mistrovství světa veteránů. Ve dnech 30.–31.8.1975 se tu uskutečnilo mezistátní atletické utkání Švédska s Československem.\n\nGöteborg je domovem fotbalového klubu IFK Göteborg.\n\nDějištěm hokejových utkání je hala \"Scandinavium\". V této hale se třikrát (1974, 1984 a 2013) konalo halové mistrovství Evropy v atletice. Každý rok se zde pořádá mezinárodní florbalový turnaj pro hráče od 11 do 19 let (\"Gothiacup\") a také největší házenkářský turnaj světa \"Partille cup\". Ve městě se také dvakrát (1976 a 2008) pořádalo mistrovství světa v krasobruslení.\n\n\n\n\n"}
{"id": "138530", "url": "https://cs.wikipedia.org/wiki?curid=138530", "title": "Assa", "text": "Assa\n\nAssa ( ) je řeka v Talaské oblasti v Kyrgyzstánu (horní tok) a v Žambylské oblasti v Kazachstánu (dolní tok). Je 253 km dlouhá. Povodí má rozlohu 9210 km².\n\nPramení na svazích hřbetu Karatau na hranicích mezi \"Kazachstánem\" a \"Kyrgyzstánem\". Na horním toku se nazývá Ters. Teče nejprve podél hranice na sever a u vesnice \"Assa\" v \"Kazachstánu\" se otáčí na západ. Protéká jezerem Bijlikol a mění směr opět na sever. Protéká jezerem Akkol a poté teče dále na sever a na západ a ztrácí se v poušti Mujunkum západně od řeky Talas. Na východním břehu se nacházejí jezera Ačykol a Tuzdykol.\n\nZdroj vody je smíšený ledovcový, sněhový a dešťový. Průměrný roční průtok je přibližně 12 m³/s.\n\nVyužívá se pro zavlažování. Na řece leží obce Assa a Akkol.\n"}
{"id": "138532", "url": "https://cs.wikipedia.org/wiki?curid=138532", "title": "Řád Vítězného února", "text": "Řád Vítězného února\n\nŘád Vítězného února bylo vysoké československé státní vyznamenání udělované v letech 1973–1989 za mimořádné zásluhy o komunistické dělnické hnutí a socialistickou výstavbu Československé socialistické republiky. Řád obdrželo přibližně 1 000 lidí, ale i některé státní společnosti. Prvními dekorovanými byli v roce 1973 vrcholní představitelé normalizačního režimu.\n\nPrvní udílení tohoto řádu bylo provedeno dne 20. února 1973 na Pražském hradě. \n\n\nDalší oceněné naleznete v seznamu nositelů Řádu Vítězného února ().\n\n"}
{"id": "138533", "url": "https://cs.wikipedia.org/wiki?curid=138533", "title": "Airco D.H.9", "text": "Airco D.H.9\n\nAirco D.H.9 byl britský dvoumístný dvouplošný bombardér vyráběný firmou Airco a používaný během první světové války i po ní.\n\nV červnu 1917 bylo jako reakce na německé nálety na Londýn přijato rozhodnutí zvýšit počet squadron Royal Flying Corps ze 108 na 200, přičemž většina nových jednotek měla být vyzbrojena bombardéry. Jedním z následných opatření měl být vývoj stroje vycházejícího z typu Airco D.H.4. Dne 23. července 1917 byly vydány předběžné požadavky na vývoj stroje, který měl vycházet z praktických provozních zkušeností a připomínek letců bojových jednotek vyzbrojených stroji D.H.4. Nový typ měl především odstraňovat jeho asi jedinou větší nectnost „čtyřky“ — přílišnou vzdálenost mezi pilotem a pozorovatelem-střelcem, což velmi znesnadňovalo jejich vzájemnou komunikaci. Předpokládalo se, že nový typ bude používat až 90% dílů shodných s D.H.4, což by umožnilo hladký a rychlý přechod výroby na nový typ. Pro pohon nového typu se do budoucna počítalo s novým slibným motorem vyvíjeným z typu Galloway Adriatic, u kterého se očekával výkon na úrovni 300 hp (224 kW), který tedy měl dosahovat vyššího výkonu než v té době používané motory Galloway Adriatic či Rolls-Royce Eagle III (ty měly výkon 230, resp. 285 hp). Nutno předeslat, že očekávání výrobce motoru se nenaplnila a výsledek — motor Siddeley-Deasy Puma — skončil na vzletovém výkonu 250 hp. Motorů Adriatic bylo u firmy Galloway Engineering Co. (firma Galloway vznikla z firmy B.H.P. — \"Beardmore-Halford-Pullinger\") vyrobeno pouze 94 kusů; motor byl záhy nahrazen z něj vyvinutým typem Siddeley-Deasy Puma, kterých bylo vyrobeno více než 4000 kusů, ačkoli nakonec nedosahoval očekávaných výkonů.\n\nTyp D.H.9 byl navržen Geoffrey de Havillandem u firmy Aircraft Manufacturing Company (Airco). Využíval téměř beze změny konstrukce křídel a ocasních ploch D.H.4, největší změny zasáhly konstrukci střední části trupu, kde byla přemístěna palivová nádrž před pilota. Výsledkem bylo přiblížení pilota blíže k střelci/pozorovateli (což jim usnadnilo vzájemnou komunikaci).\n\nPrototyp (upravený D.H.4) poháněný motorem Adriatic, nesoucí sériové číslo A7559, poprvé vzlétl v Hendonu koncem července 1917, pilotován Geoffrey de Havillandem. Motor BHP (v sérii vyráběný jako Adriatic) ani jeho nástupce Siddeley-Deasy Puma ale nedokázal spolehlivě pracovat při požadovaném (a očekávaném) výkonu, a tak musel být jeho výkon snížen na 230 hp, aby se zvýšila jeho spolehlivost. To ale mělo negativní vliv na výkony sériových strojů (hlavně ve vyšších letových hladinách) a ty byly horší než u D.H.4, který měl být novým D.H.9 nahrazen (tj. ve srovnání s D.H.4 poháněnými novou verzí motoru Rolls-Royce Eagle o výkonu 360 hp, mezitím zavedeným do výroby). Výsledkem bylo, že D.H.9 bude muset přijmout boj s nepřátelskými stíhači i tam, kde by se jim D.H.4 mohl vyhnout.\n\nPostupně bylo učiněno několik pokusů najít pro D.H.9 vhodnější motor. Zkoušen byl motor Siddeley-Deasy Puma, italský motor Fiat A.12 či Napier Lion o výkonu 430 hp (ten tehdy byl teprve v prototypovém stadiu a ještě potřeboval další vývoj), ale konečným řešením bylo rozsáhlé překonstruování draku letounu a zástavba výkonnějších a již konstrukčně vyzrálých motorů — amerického typu Liberty 12A o výkonu 420 hp (313 kW) a domácího motoru Rolls-Royce Eagle VIII o výkonu 360 hp (268,5 kW), který byl zaveden do výroby jako vcelku úspěšný typ D.H.9A.\n\nV důsledku toho že letoun nedosahoval ani výkonů staršího D.H.4, od května do listopadu 1918 bylo jen u 99. a 104. squadrony následkem činnosti nepřítele ztraceno 54 letounů (dalších 94 ale bylo ztraceno při nehodách, z velké části způsobených defekty nespolehlivých motorů) při 848 operačních letech (což představovalo neakceptovatelných 6,37% bojových ztrát způsobených protivníkem). Uvažovalo se o jeho úplném stažení nicméně nakonec byly tyto bombardéry úspěšné v operacích na středním východě proti Turecku.\n\nLetoun D.H.9 sloužil v letectvu několika spojenců Velké Británie, mimo jiné také v tehdejší Jihoafrické unii (pozdější Jihoafrické republice), kde letoun přejmenovali názvem \"Mpala\" a vybavili motory Jupiter.\n\nCelkem byla v několika kontraktech objednána stavba 4630 letounů D.H.9, skutečně jich bylo postaveno 4091, výroba byla zastavena v roce 1919 (3204 strojů bylo vyrobeno do konce roku 1918, z toho 2166 bylo dodáno Královskému letectvu; množství dalších strojů bylo uskladněno či dodáno nezkompletováno). Firma Westland Aircraft vyrobila v licenci přibližně 250 kusů D.H.9.\n\n\n\n\n\n\n"}
{"id": "138534", "url": "https://cs.wikipedia.org/wiki?curid=138534", "title": "Sarah Bernhardt", "text": "Sarah Bernhardt\n\nSarah Bernhardt, rozená Henriette-Marie-Sarah Bernardt, (22. října 1844 Paříž – 26. března 1923 Paříž) byla francouzská herečka, jedna z nejvýznamnějších divadelních osobností 19. a počátku 20. století.\n\nNarodila se 22. října 1844 v Paříži. Byla nejstarší a nemanželskou dcerou Judith-Julie Bernardtové, která sama byla dcerou holandského varietního podnikatele židovského původu (možná také podvodníka) jménem Moritz Baruch Bernardt. Její matka byla povětšinou nemajetná (\"sans le sou\") a působila v Paříži jako kurtizána pod jménem „Youle“. Sarah Bernhardt se ale v roce 1915 sama bez patřičného oprávnění prohlásila za dceru páru Judith van Hard a Édouard Bernardt z přístavního města Le Havre. Chtěla pomocí tohoto postupu získat francouzské občanství a oprávnění k tomu, aby obdržela Řád Čestné legie, což se jí také podařilo.\nNa přání svého (nám neznámého) otce byla Sarah Bernhardtová pokřtěna, poté byla svěřena do pěstounské péče. Ve svých osmi letech, roku 1852, byla odeslána do pensionátu a od roku 1854 navštěvovala klášterní školu ve Versailles. Roku 1858 pro ni vévoda de Morny (\"Duc de Morny\"), nevlastní bratr Napoleona III. a milenec její matky, vymohl výuku herectví na divadle Comédie-Française.\nPo čtyřech letech studia (roku 1862) debutovala v titulní roli Racinova dramatu \"Ifigenie\". Již v této roli používala své umělecké jméno Sarah. Její kariéra byla však po několika měsících na určitou dobu přerušena, neboť byla z divadla propuštěna, protože se poprala se svou kolegyní v divadle. Poté hrála zpravidla vedlejší role na malých scénách.\nRoku 1864 porodila syna pokřtěného jako Maurice, jehož otcem byl belgický kníže Henri de Ligne, který měl zájem se s ní oženit, ale jeho rodina se proti tomuto kroku postavila.\nRoku 1868 Sarah Bernhardtová vystupovala v pařížském divadle Odéon v Lucemburských zahradách (\"Jardin de Luxembourg\") ve hře \"Kean\" od Alexandra Dumase staršího.\nV prusko-francouzské válce (1870) byla uzavřena divadla. V tomto období pečovala Sarah Bernhardtová o raněné a po válce se opět mohla vrátit do Comédie-Française.\nV tomto období začíná její vzestup a brzy je pokládána za jednu z nejvýznamnějších div tehdejší doby. Ve Francii byla kritikou oslavována jako „la voix d’or“ (zlatý hlas) či „la divine“ (božská). Roku 1882 se vdala za Jaquese Damalu, který působil jako atašé řeckého vyslanectví v Paříži. Jaques Damala se také věnoval herectví, a proto spolu otevřeli vlastní divadlo, ředitelem se stal její syn Maurice. Toto divadlo se brzy dostalo do finančních potíží a poté zbankrotovalo, za příčinu bývá uváděn jednak fakt, že Damala svým výrazným řeckým akcentem vzbuzoval u diváků smích. Pravdou ovšem je, že Damala se stal závislý na morfiu a hazardních hrách. Tyto vášně byl nucen brzy financovat právě ze zisků divadla. Damalova závislost vedla k tomu, že již koncem roku 1882 žili odděleně. Damala pak zemřel v roce 1889.\nKrach divadla pro ni znamenal velkou finanční ztrátu, kterou vyrovnávala jen díky zahraničnímu turné.\nRoku 1905 utrpěla úraz kolena. V důsledku tohoto úrazu musela roku 1915 podstoupit amputaci pravé dolní končetiny pod kyčelním kloubem. I poté se herecky angažovala, během první světové války hrála ve stanech, stodolách a lazaretech na improvizovaných jevištích.\nJejí zásluhy byly oceněny v roce 1906, kdy byla jmenována profesorkou na pařížské konzervatoři. Od roku 1915 byla členkou Čestné legie.\nSarah Bernhardtová zemřela 26. března 1923 v Paříži na selhání ledvin a byla pochována na tamním hřbitově Père Lachaise.\nKromě hereckého umění proslula Sarah Bernhardtová i jako excentrická a náladová hvězda, která měla celou řadu milenců, jako byli například Charles Haas, Mounet-Sully či malíř a ilustrátor Gustave Doré. Zajímavostí je, že v bytě chovala řadu zvířat, mezi nimiž kromě psů a koček byla i exotická zvířata jako papoušek, opice, gepard, chameleon, had či dokonce lev.\n\nSarah Bernhardtová byla mnohostranná, talentovaná herečka, dosáhla úspěchu jak v klasickém repertoáru, tak v moderních hrách. Proslula krásným hlasem, pohybovou elegancí a temperamentem, tyto vlastnosti z ní dělaly ideální herečku v období romantismu, které si potrpělo na přehnané deklamace a velká rozmáchnutá gesta. Největšího úspěchu dosahovala ve francouzských moderních hrách, přesto nelze opomíjet i její úspěšné ztvárnění nefrancouzského dramatu. Zajímavostí je, že dokázala ztvárnit i řadu mužských rolí, z nichž nejznámější se stalo její vystoupení v roli Hamleta od Williama Shakespeare (1899). V díle \"L’aiglon\" (Orlík) od Edmonda Rostanda ztvárnila roli vévody Zákupského, v Mussetově hře \"Lorenzaccio\" pak titulní roli Lorenza Medicejského.\nVelký úspěch měla ve hře \"Fedra a Hyppolit\" od Jana Racina, kde hrála Fedru. Další výrazné role absolvovala v hrách Victora Huga \"Ruy Blas\" a \"Hernani\". Ústřední hrou jejího života byla \"Dáma s kameliemi\", kterou napsal Alexandre Dumas mladší, tento příběh odpovídal nejen vkusu tehdejšího publika, ale i jejímu temperamentu a Sarah Bernhardtová hrála v této divadelní hře od roku 1880 až do vysokého věku. Zajímavé je, že v hlavní roli hrála i ve filmu z roku 1911 (\"La Dame aux camélias\"), kdy jí bylo již šedesát sedm let.\nVe filmu vystupovala Sarah Bernhardtová poprvé v roce 1900 (\"Le Duel d’Hamlet\"). Po tomto filmu zaujala k tomuto umění negativní postoj, přesto však ještě hrála ve filmu \"Tosca\" (1909) a roku 1912 ve filmu \"Lásky královny Alžběty\".\nSarah Bernhardtová mj. vedla několik divadel v Paříži, ve kterých také vystupovala. Nejvýznamnější z nich bylo Theatre des Nations, které přejmenovala na Theatre Sarah Bernhardt, což je název, který si toto divadlo podrželo dodnes.\nVýznamnou součástí umělecké činnosti Sarah Bernhardtové byla její vystupování v cizině, na která jezdila s vlastní hereckou společností. Roku 1879 v Londýně, roku 1880 absolvovala šestiměsíční turné po Spojených státech, kde navštívila 51 měst. V roce 1881 a následně pak v roce 1882 (z finančních důvodů) absolvovala velké evropské turné, při němž navštívila Rusko, Itálii, Řecko, Maďarsko, Švýcarsko, Dánsko, Belgii a Nizozemí. Mezi roky 1886 a 1889 vystupovala několikrát v USA a v letech 1891 až 1893 absolvovala světové turné. Zajímavostí je, že odmítala vystupovat v Německu.\nSarah Bernhardtová byla mimo divadelní působení i literárně činná, psala lehké divadelní hry a romány, v této činnosti však nebyla příliš úspěšná, její nejúspěšnější dílo jsou její memoáry \"Můj dvojí život\" (Ma double vie) z roku 1907.\nVyjma vlastní tvorby přeložila několik divadelních her.\nMimo literatury se ještě věnovala malbě a sochařství.\nRoku 1894 pověřila Sarah Bernhardtová Alfonse Muchu vytvořením návrhu na plakát. S výsledkem byla spokojena a od té doby pověřovala Muchu dalšími zakázkami na plakáty, kulisy, roku 1896 ztvárnil Mucha na plakátu Sarah Bernhardtovou jako Dámu s kaméliemi. Toto dílo je považováno za jeden z vrcholů secesní grafiky, podobně jako další Muchovy plakáty ke hrám \"Lorenzaccio\" nebo \"Médea\".\nJejí život byl ztvárněn ve filmu \"Neuvěřitelná Sarah\" (Incredible Sarah) z roku 1976 s Glendou Jacksonovou v titulní roli.\nJejí život inspiroval mnoho umělců a spisovatelů, nejznámější je Marcel Proust, kterého její postava inspirovala k postavě herečky jménem La Berma v jeho díle \"Hledání ztraceného času\".\n\nV době, kdy bylo velmi populární portrétování celebrit, platil americký fotograf Napoleon Sarony údajně Bernhardtové 1 500 amerických dolarů za to, že mu pózovala před fotoaparátem, což odpovídá svou hodnotou dnešním 20 000 amerických dolarů.\n\n\n"}
{"id": "138540", "url": "https://cs.wikipedia.org/wiki?curid=138540", "title": "Tramvajová doprava v Bratislavě", "text": "Tramvajová doprava v Bratislavě\n\nTramvajová doprava tvoří páteř MHD v Bratislavě, hlavním městě Slovenska. Jedná se o středně velkou tramvajovou síť, rozchod kolejí činí 1000 mm. Délka tratí je 42,7 km, síť má 159 zastávek .\n\nV 60. letech 19. století se objevily v ulicích tehdy uherského Prešpurku první omnibusy. Na začátku 90. let téhož století zažádal Alexander Werner, rakouský inženýr, o povolení vybudovat systém koňky. Nakonec však svou žádost změnil tak, že animální trakci nahradil elektrickou. Té bylo vyhověno, a tak Bratislava tedy otevřela svoji první tramvajovou linku. Stalo se tak 27. srpna 1895, dříve než např. v Praze (vyjma Křižíkovy dráhy na Letné) a mnoha dalších českých, ale i jiných, městech. Existovala hlavní trať, z níž vedlo mnoho odboček. Jezdilo se od dnešního Nového mostu až k Hodžovu náměstí. V provozu bylo tehdy 5 motorových vozů, které byly poháněné proudem pod napětím 550 V, a 4 vozy vlečné. Tramvaje pocházely z dílny budapešťské společnosti Ganz.\n\nI nedlouho po otevření se stále pokračovalo na výstavbě nových úseků. Již v září 1895 bylo otevřeno prodloužení k hlavnímu nádraží, celá trať tak měřila více než 3 km. V lednu roku následujícího bylo rovněž zprovozněno několik dalších tratí. Během tohoto roku mezitím zanikla omnibusová doprava, obsluhující město přes třicet let.\n\nJak se tramvajová síť postupně rozvíjela, začaly se objevovat i různé problémy. Nejprve s vlastnictvím, když původního dopravce, firmu Lindheim a spol. vytlačila uherská Részvénytársaság villamos és közlekedési vállalatok számára (\"Účastnická společnost pro elektrické a dopravní podniky\"). Nějakou dobu si vedení elektrické dráhy pohrávalo i s možností zavést tramvajovou dopravu do Petržalky – sem byla nakonec tramvajová trať skutečně zavedena, ale až později, a v roce 1961 pak opět zrušena a na jih Bratislavy jezdily pouze autobusy. Trať byla znovu otevřena po rekonstrukci starého mostu v roce 2016.\n\nV prvním desetiletí 20. století se zavedlo označení linek písmeny, u tramvají se objevily lyrové sběrače; dodávány byly vozy typu \"Ganz\". Zahájen byl rovněž i provoz trolejbusů.\n\nVelké změny nastaly rovněž i po vzniku Československa; začaly probíhat velmi rozsáhlé rekonstrukce. Byl rovněž zaveden pásmový tarif, jeho maximální sazby město regulovalo. Uvažovalo se též i o změně rozchodu na 1435 mm, k tomu však nebyl dostatek finančních prostředků a navíc se to nesetkalo s kladným ohlasem u veřejnosti (dodnes je celá síť úzkorozchodná). Ke konci 20. let se rozjely první městské autobusy.\n\nPo vypuknutí války byly prudce zvýšeny nároky na dopravu, což pocítila i ta tramvajová. Musely tak být zrušeny noční spoje po 22. hodině. V roce 1942 také skončily lyrové sběrače, které se až do této doby používaly v mnoha městech. Nahradily je klasické pantografy. O další dva roky později se zavedlo označení linek tramvají i jiných druhů dopravy místo písmen čísly. Těsně před osvobozením města Rudou armádou v roce 1945 byla veškerá veřejná doprava, včetně kolejové, ve městě zastavena. Po osvobozování se ihned začalo s odstraňováním škod, zničeno však bylo okolo 90 % trolejového vedení a i kolejnice utrpěly těžká poškození. Od 14. června však již všechny tehdy tři linky úspěšně jezdily, u dalších druhů dopravy se obnova protáhla až do roku 1946.\n\nPrvní vlaštovkou po mnoha letech strádání byla dodávka nových tramvají roku 1949, jednalo se o předchůdce tramvají typu 6MT, které se objevily pak na začátku let padesátých (známé jsou například z Teplic). V této době také došlo rovněž i ke zdvoukolejnění tramvajové trati z Karlovy Vsi k Dynamitce, a tudíž zanikl poslední z jednokolejných tramvajových úseků. Od roku 1952 se zvýšil počet tramvajových linek celkem na pět; v padesátých letech došlo ještě k zavedení linky šesté a k vybudování vozovny Jurajov Dvor. Rovněž vzhledem k měnové reformě v roce 1953 musel být upraven i celý tarif. 8. srpna 1957 se objevil v ulicích Bratislavy navíc ještě druhý prototyp tramvaje typu Tatra T2, což znamenalo postupný zánik starých dvounápravových vozů. O rok později byla ve vlastních dílnách Dopravního podniku vyrobena poslední dvounápravová tramvaj v Československu.\n\nV 60. letech se začaly rovněž do provozu nasazovat i tramvaje typů Tatra T3 (základ současného vozového parku) a Tatra K2, které v současné době tvoří (nejsou-li započítány jejich modernizace) jediný typ kloubových tramvají ve městě.\n\nO dalších deset let později se začínají objevovat již první nástiny tzv. nosného systému, čili nejprve tramvajové rychlodráhy, a později klasického metra sovětského typu. Výhledově se počítalo s tím, že celé okolí hlavního města SSR bude mít přes milion obyvatel. Roku 1973 začala sloužit tramvajovému provozu také vozovna Krasňany.\n\nStejně jako v Praze, i v Bratislavě nakonec došlo k zavedení jednotného a nepřestupného tarifu s cenou 1 Kčs, pouze téměř o dva roky později – 1. dubna 1976.\n\nRopná krize z roku 1973 naprosto změnila pohled na elektrickou trakci takřka v celém světě. I v tehdejším Československu se skončilo s jejím utlumováním, a rozhodlo se budovat nové tratě i nakupovat nová vozidla. V letech 1981–1983 byl původně silniční tunel pod Hradním vrchem přestavěn na tunel tramvajový. Na právě dokončená sídliště se otevíraly tratě rychlodrážního charakteru (Rača, 1988). V témže roce byl ukončen provoz tramvají typu Tatra T2 a začalo se i se stavbou metra, která však byla rok nato zastavena.\n\n90. léta se do historie tramvajové dopravy v Bratislavě zapsala modernizacemi původního vozového parku (K2S, T3G, T3Mod a podobně), a ze začátku také i tramvajemi zcela novými – typem Tatra T6A5 (dodávané mezi lety 1991 až 1997). V této době však tramvajová síť již začíná být velmi přetížená; a to jak z důvodu finančních úspor a tudíž prodlužování intervalů, tak z důvodu toho, že metro – či jakýkoliv velkokapacitní dopravní systém – nebyl zatím vybudován.\n\nV roce 2002 byly plány na výstavbu metra zrušeny. Jako náhrada měla být od roku 2007 vybudována rychlodrážní tramvajová trať do Petržalky, k čemuž však nedošlo. Poté by měly být vybudovány rychlodráhy do Devínské Nové Vsi, Vajnor, Prievozu, Vrakuně, Mlynské doliny apod.\n\nV letech 2009 a 2010 proběhla za kompletního vyloučení dopravy rekonstrukce tramvajového tunelu pod Bratislavským hradem, jím vedené linky byly přesměrovány na náhradní trasy. Dalších oprav, kdy byl rovněž pro dopravu uzavřen, se dočkal kvůli sanaci prasklin v ostění v letech 2012–2013.\n\nOd 2. listopadu 2011 byl po předchozích omezováních rychlosti kvůli havarijními stavu trati zastaven provoz na celém úseku Radlinského – Hlavná stanica, neboť ten nebyl od své výstavby v roce 1981 opravován. V souvislosti s tím následovala výrazná úprava linkového vedení, při které byly, mimo jiné, zrušeny čtyři ze třinácti tramvajových linek. Náhradní autobusová doprava je směřována z Hlavné stanice na Kollárovo námestie, tedy mimo směr původní tramvajové tratě, navíc byla zavedena až na začátku ledna 2012. Provoz byl obnoven 11. listopadu 2014.\n\nV letech 2013–2015 byla postavena první etapa tratě na Petržalku (délka 2,4 km), která začíná na křižovatce Štúrova – Jesenského, vede přes zrekonstruovaný Starý most a po estakádách pokračuje k Bosákově ulici, za kterou je vybudována dočasná smyčka. Provoz na trati byl zahájen 8. června 2016. V druhé etapě by měla být trať prodloužena z Bosákovy ulice až do Janíkova dvora.\n\nV prosinci 2019 přistoupil Dopravný podnik Bratislava k reorganizaci tramvajových linek, snížení jejich počtu z devíti na pět a zkrácení jejich intervalů.\n\nVozový park tramvajové dopravy v Bratislavě tvoří různé typy tramvají, existuje také mnoho modernizací. Městský nátěr je červený, přesto ale spoustu tramvají má původní červeno-krémový, červeno-modro-stříbrný, anebo reklamní. V lednu 2019 byly v osobním provozu tramvaje následujících typů:\n\nV roce 2013 podepsal Dopravný podnik Bratislava se Škodou Transportation kontrakty na dodávku nízkopodlažních tramvají ForCity Plus, které byly dodány do roku 2015. Jednalo se o 15 kusů jednosměrného typu Škoda 29T a 15 kusů obousměrných vozů typu Škoda 30T. První tramvaj 30T byla v Bratislavě slavnostně představena 6. listopadu 2014 (do města byla přivezena několik dní předtím). Následně DPB uplatnil opci na dalších 15 vozidel od každého typu.\n\n\n\n"}
{"id": "138543", "url": "https://cs.wikipedia.org/wiki?curid=138543", "title": "Rektifikace", "text": "Rektifikace\n\nRektifikace může označovat:\n"}
{"id": "138544", "url": "https://cs.wikipedia.org/wiki?curid=138544", "title": "Milan Jelínek", "text": "Milan Jelínek\n\nMilan Jelínek (22. června 1923 Brno – 30. ledna 2014 Brno) byl český jazykovědec a bohemista, profesor českého jazyka a první polistopadový rektor Masarykovy univerzity.\n\nPo konci druhé světové války vystudoval na Masarykově univerzitě češtinu, ruštinu a srbochorvatštinu, v roce 1964 byl jmenován profesorem na na filozofické fakultě. V letech 1962–1964 zastával na této fakultě úřad děkana. Po sametové revoluci přejal v roce 1990 po Bedřichu Čerešňákovi úřad rektora a v této funkci působil do roku 1992. I poté na univerzitě dále působil, jako emeritní profesor.\n\nZemřel ráno 30. ledna 2014. Smuteční řeč na jeho pohřbu 7. února pronesl bývalý rektor univerzity Jiří Zlatuška, Jelínkův přítel a jeden z prorektorů v jeho týmu.\n\n\n\n"}
{"id": "138545", "url": "https://cs.wikipedia.org/wiki?curid=138545", "title": "Bisexualita", "text": "Bisexualita\n\nBisexualita je erotická, emocionální a/nebo sexuální přitažlivost k mužům i ženám. Existují dvě pojetí bisexuality. V prvním je chápána jako svébytná sexuální orientace (podobně jako heterosexualita a homosexualita), zatímco v druhém je vnímána pouze jako specifický projev sexuálních aktivit heterosexuálně a homosexuálně orientovaných osob.\n\nTermín bisexualita se poprvé objevil v 19. století. Původně byl užíván ve smyslu biologického hermafroditismu (u jedinců s mužskými i ženskými pohlavními znaky). Analogicky k tomu byly stejnopohlavní vztahy dobovou psychiatrií a psychoanalýzou vysvětlovány jako psychický hermafroditismus či projev sexuální inverze. Například Karl Heinrich Ulrichs v 60. letech 19. století označil sexuální přitažlivost k osobám stejného pohlaví jako důsledek „ženské duše v mužském těle“.\n\nSigmund Freud ve svém díle \"Tři pojednání k teorii sexuality\" z roku 1905 uvádí, že podstata inverse (v dnešní terminologii homosexuality) není uspokojivě vysvětlena ani domněnkou, že je vrozená, ani domněnkou, že je získaná. Zvláštní pozornost Freud věnuje tzv. \"obojaké inversi\" (\"psychickému hermafroditismu\"), což je pojem zhruba odpovídající dnešnímu pojmu bisexuality, a \"příležitostné inversi\" (která postihuje případy dnes interpretované jako náhradní sexuální chování). Freud zmiňuje vysvětlení výskytu inverse teoriemi Franka Lydstonea, Kiernana a Chevaliera, vycházejícími z faktu výskytu bisexuálnosti neboli hermafroditismu a faktu, že jistý stupeň anatomického hermafroditismu patří k normě, tj. týká se každého jedince. Toto pojetí předpokládá, že původní založení je bisexuální (tj. hermafroditní), ale během vývoje se změnilo v monosexuální specializace se zakrnělými zbytky znaků druhého pohlaví. Přenesení na psychickou inversi (psychický hermafroditismus) však Freud shledával problematickým proto, že inverze není pravidelně spojena s psychickými a somatickými příznaky hermafroditismu, ale obojí se vyskytují téměř nezávisle, v čemž se odvolával například na Halbana. Za exaktnější pokus o vysvětlení považoval Freud Krafft-Ebingovu tezi, že jak bisexuální založení mozku, tak pohlavní orgány se vyvíjejí pod vlivem pohlavních žláz, a tedy odchylky obojího jsou vývojovou poruchou. O mužských a ženských centrech v mozku však podle Freuda nebylo ještě známo nic než hypotézy.\n\nFreudův koncept konstituční bisexuality dále rozpracoval jeho žák a spolupracovník Wilhelm Stekel, podle něhož je bisexualita původním a univerzálním základem lidské sexuality. Na rozdíl od svého mentora tvrdil, že je přirozené navazovat vztahy jak s muži, tak s ženami, a že monosexualita (tedy heterosexualita a homosexualita) je nepřirozená, neboť v obou případech podle něj dochází u jedince k potlačení části sebe sama. Kromě Freuda, Stekela a několika dalších psychoanalytiků však nebyla bisexualitě věnována významnější pozornost. Pokud se ve výzkumech objevil bisexuálně se projevující jedinec, byl buď evidován jako homosexuál či vůbec nebyl brán v potaz.\n\nVýznamný zlom ve vývoji přístupů k bisexualitě nastal díky práci amerického biologa a průkopníka v oblasti sexuologie Alfreda Kinseyho. Ten spolu se svými spolupracovníky provedl v letech 1938 až 1949 ve Spojených státech rozsáhlý výzkum zaměřený na sexuální chování mužů a žen, publikovaný v letech 1948 a 1953 v rámci tzv. Kinseyho zpráv. Při vyhodnocování jeho výsledků kromě jiného zjistil, že všechny respondenty nelze podle sexuálního chování označit buď za výlučně heterosexuální, nebo homosexuální. Aby tuto skutečnost zohlednil, sestavil sedmibodovou stupnici (tzv. Kinseyho stupnice) kontinuálního přechodu mezi heterosexualitou a homosexualitou se stupni 0 až 6, kde 0 znamenala výlučně heterosexuální chování a 6 výlučně homosexuální chování. Mezilehlé stupně 1 až 5 značily různou míru bisexuálního chování, přičemž stupeň 3 byl zcela bisexuální (tj. rovnoměrně heterosexuální a homosexuální). Stupnice začala být později analogicky používána jako koncepce sexuální orientace. Ačkoli byl Kinseyho výzkum z metodického hlediska kritizován, tvoří základ jedné z etap vývoje moderní sexuologie. Jedním z jeho významným přínosů je posun vymezení sexuální orientace od dvou protichůdných kategorií (heterosexuality a homosexuality) k již zmíněnému kontinuálnímu pojetí. (Podrobné výsledky Kinseyho výzkumu ve vztahu k bisexualitě jsou uvedeny v sekci Zastoupení v lidské populaci.)\n\nNa Kinseyho a jeho sedmibodovou stupnici navázala řada teoretiků, kteří chtěli vytvořit kvalitativnější multidimenzionální nástroj pro zhodnocení sexuální orientace. Jedním z nich byl psychiatr Fritz Klein, který v roce 1978 zveřejnil tzv. Kleinovu stupnici sexuální orientace (), v níž zohlednil komplexnost lidské sexuality a všechny nedostatky Kinseyho stupnice (statičnost v čase a omezení se na sexuální chování). Jeho hodnocení sexuální orientace zahrnuje kromě sexuálního chování také sexuální přitažlivost, sexuální fantazie, emocionální a sociální preference, životní styl a sebeidentifikaci. Vše je navíc posuzováno z hlediska minulosti, současnosti a ideálního stavu (budoucnosti).\n\nExistuje několik koncepcí sexuální orientace, přičemž v každé z nich je bisexualita chápána jinak.\n\nDichotomická koncepce, někdy též označovaná jako binární, předpokládá existenci dvou navzájem protikladných a ohraničených kategorií. Sexuologové Blumstein a Schwartzová v roce 1977 pojmenovali tři dichotomie strukturující západní chápání sexuality. Jsou jimi pohlaví (žena × muž), gender (maskulinní × feminní) a sexuální orientace či preference (heterosexuální × homosexuální). Zařazení do jednotlivých kategorií pak probíhá na principu výlučnosti; pakliže jedinec splňuje daná kritéria, je zařazen. Bisexualita však takovouto výlučnost nesplňuje, a proto je její existence, coby samostatné sexuální orientace a identity, v dichotomické koncepci zpochybňována. Hovoří se pouze o bisexuálním chování, které je chápáno jako specifický projev sexuální aktivit heterosexuálně a homosexuálně orientovaných osob. Takové chování je navíc vysvětlováno různě: jako experimentování, přechodná fáze coming outu u homosexuálů, ego-dystonní homosexualita, situační homosexualita apod.\n\nTento názor se odráží rovněž v české sexuologii. Podle Jaroslava Zvěřiny sice existují jedinci, kteří nedovedou říci, jaké ze dvou pohlaví preferují, jedná se však prý o extrémně vzácné případy. Spíše se tedy podle něj o bisexualitě v praxi hovoří v souvislosti se sexuálním chováním a někdy se též za bisexuály označují homosexuálové, „aby existenci své orientace učinili sociálně přijatelnější tam, kde se veřejné mínění proti homosexuálním lidem staví nepříliš pozitivně“. Bisexualitu jako svébytnou sexuální orientaci nepovažují ani Petr Weiss a Radim Uzel, kteří se v tomto ohledu vyjádřili následovně:\nKontinuální koncepci sexuální orientace, někdy též označovanou jako bipolární, poprvé použil na přelomu 40. a 50. let 20. století Alfred Kinsey. Heterosexualita a homosexualita jsou v ní stále chápány jako kategorie protikladné, s tím rozdílem, že již nejsou výlučné, ohraničené a binární. Je tak možné zastávat různé pozice, i bisexuální. Bisexualita je pojata jako kombinace heterosexuálního a homosexuálního chování, případně jako jejich prostřední varianta. Tato koncepce je však jednodimenzionální. To zjednodušeně předpokládá, že člověk, nacházející se na Kinseyho stupnici ve spektru 1 až 5, který je například málo sexuálně přitahován jedním pohlavím, bude silně přitahován druhým pohlavím. Jedinec přitom může být ve skutečnosti málo sexuálně přitahován oběma pohlavími nebo naopak silně sexuálně přitahován oběma pohlavími.\n\nS příchodem multidimenzionální koncepce nastal významný posun v chápání bisexuality ve snaze o komplexnější zachycení lidské sexuality. Na bisexualitu je nahlíženo v širších souvislostech a z jiných perspektiv/dimenzí, tedy nikoliv jen z hlediska sexuálního chování, ale také například sexuální přitažlivosti, sexuálních fantazií, emocionálních a sociálních preferencí, životního stylu a sebeidentifikace (těchto sedm dimenzí použil ve svém modelu výše zmíněný Fritz Klein). Mezi nimi přitom nemusí být deterministický vztah. Jedinec se tak může třeba považovat za bisexuála a z hlediska emocionálních preferencí mít blíže k osobám stejného pohlaví, a přitom žít v heterosexuálním svazku a být výrazněji sexuálně přitahován osobami opačného pohlaví.\n\nV ortogonální koncepci jsou maskulinita a feminita (v rámci genderu) a heterosexualita a homosexualita (v rámci sexuální orientace) chápány jako na sobě navzájem nezávislé dimenze. V roce 1980 představil americký psycholog Michael Storms svoji teorii, že sexuální orientace je výslednicí zmíněných dimenzí, vynesených v kartézské soustavě souřadnic, kde homosexualita představuje osu x a heterosexualita osu y. V souladu s ortogonálním pojetím označil John C. Gonsiorek bisexualitu za nezávislou na heterosexualitě a homosexualitě (v kontinuální koncepci je naopak pokládána za jejich kombinaci). Sexuální přitažlivost k jednomu pohlaví nemusí vylučovat sexuální přitažlivost k druhému pohlaví. Sexuální orientaci tak je možné v tomto rámci definovat jako kombinaci individuálního poměru heterosexuality a homosexuality, představujícího dvě nezávislé paralelní dimenze. To umožňuje chápat bisexualitu jako samostatnou sexuální orientaci a identitu.\n\nKonceptem rozvoje bisexuální identity se v 80. letech 20. století v San Franciscu zabývali Martin Weinberg, Colin Williams a Douglas Pryor, kteří v roce 1994 představili čtyřfázové schéma rozvoje identity a coming outu. Jde o počáteční zmatení, hledání se a aplikování „nálepky“ bisexuála, zvykání si na identitu a pokračující nejistotu. Jiní teoretici (např. Paula Rodríguez Rus) však podobné modely odmítají s poukazem na to, že coming out je ovlivňován celým množstvím faktorů.\n\nVýzkum zabývající se zastoupením bisexuálních osob v populaci je obtížný jednak z důvodu problematičnosti samotné definice bisexuality a rovněž z metodického hlediska. Jedním z důvodů je rozporuplná akceptace bisexuality jako samostatné orientace výzkumníky. Druhým je skutečnost, že kvantitativní výzkumy často zjišťují spíše sexuální chování, a bisexuálně orientovaní lidé tak spadají do homo- či heterosexálních kategorií. Naopak o lidech vykazujících obojí sexuální chování nelze vždy říci, že jsou bisexuálně orientováni, neboť může jít jen o náhražkové chování, experimentování a další případy nesouvisející s trvalou orientací jedince. Ve výzkumech sexuálního chování Zvěřiny a Weisse proto číselné údaje o bisexuálech chybí.\n\nVýzkum, který v letech 1938 až 1949 ve Spojených státech provedl již zmíněný Alfred Kinsey, přinesl řadu překvapivých výsledků ve vztahu k bisexualitě. Celkem 37 % mužů a 19 % žen přiznalo alespoň jednu homosexuální zkušenost. Stupněm 3 v Kinseyho stupnici (tj. jako zcela bisexuální) bylo označeno 11,6 % mužů, 7 % svobodných žen a 4 % vdaných žen.\n\nDalší rozsáhlý průzkum provedla 70. letech americká sexuoložka Shere Hite (publikován byl v letech 1976 a 1981). Za bisexuálně orientované se v něm označily 4 % mužů a 13 % žen. Jiný průzkum provedli v letech 1983 až 1992 manželé Samuel a Cynthia Janusovi. Své závěry publikovali v roce 1993 a jedním z nich je, že se k bisexuální orientaci přihlásilo 5 % mužů a 3 % žen. V obou dvou případech jsou zmiňovány obdobné metodické výtky, jako v případě Kinseyho zpráv. V roce 1994 byla publikována studie Edwarda Laumanna, Johna Gagnona, Roberta Michaela a Stuarta Michalse, která zvolila náhodný vzorek respondentů. Ukázalo se v ní, že se sexuální identifikace do značné míry liší od sexuálního chování. Jestliže se drtivá většina označila za heterosexuály (97 % mužů a 99 % žen) a minimum za homosexuály (1 % mužů a 2 % žen), zhruba 4 % mužů i žen přiznala, že byla sexuálně přitahována osobami stejného pohlaví a plných 10 % mužů a 4 % žen mělo v průběhu svého života homosexuální zkušenost.\n\nV roce 2002 provedlo americké Národní centrum zdravotnických statistik () průzkum zaměřený na sexuální chování. Za bisexuálně orientované se označilo 1,8 % mužů a 2,8 % žen ve věku 18 až 44 let. V roce 2011 srovnal Gary J. Gates, demograf specializující se na LGBT populaci, výsledky devíti průzkumů, provedených v letech 2004 až 2010 ve Spojených státech, Spojeném království, Kanadě, Austrálii a Norsku. Podíl dospělých osob, které se přihlásily k bisexuální orientaci byl následující:\nHlavním symbolem bisexuální komunity je vlajka hrdosti bisexuálů či též vlajka bisexuální hrdosti. Poprvé byla představena v prosinci 1998 a sestává ze tří barevných horizontálních pruhů. Horní pruh v purpurové barvě, tvořící asi dvě pětiny vlajky, odkazuje k homosexualitě. Spodní stejně široký pruh v barvě královské modři odkazuje k heterosexualitě. A prostřední levandulový pruh, tvořící zbývající pětinu vlajky, odkazuje k bisexualitě.\n\nDalším symbolem, využívajícím stejné barevné schéma, jsou dva překrývající se trojúhelníky. Dva velké trojúhelníky barevně opět odkazují k homosexualitě a heterosexualitě, přičemž malý trojúhelník, vzniklý překryvem, odkazuje k bisexualitě. Řadě homosexuálů a bisexuálů však symbol tohoto tvaru vadil, neboť růžové trojúhelníkové nášivky byly za druhé světové války používány nacistickým Německem k označení homosexuálů v koncentračních táborech. Z toho důvodu byl představen alternativní symbol v podobě dvou bisexuálních půlměsíců, které barevně přecházejí z růžové v modrou. Mimo to jsou pro bisexualitu někdy používány různé kombinace genderových symbolů pro muže a ženu.\n\nKromě těchto symbolů existuje Bisexuální den hrdosti (oficiálně ), který připadá na 23. září. Poprvé byl slaven v roce 1999 a jeho ustavení bylo reakcí na častou marginalizaci bisexuální komunity a orientace.\n\nVládní analýza z roku 2007 uvádí, že v České republice fakticky není možné mluvit o existenci bisexuální komunity. Řada bisexuálních žen se integruje do lesbické komunity bez větší potřeby zdůrazňovat svoji odlišnost, tím spíše bisexuální muži, jejichž výskyt je mnohem menší. Nikdy v Česku nevznikla specializovaná organizace či sekce sdružující bisexuální ženy či muže.\n\nBisexuálně žila či se ke své orientaci v minulosti přihlásila celá řada osobností. Z herců se jedná například o Drew Barrymore, Marlona Brando, Joan Crawford, Jamese Deana, Marlene Dietrich, Gretu Garbo, Katharine Hepburn, Judy Garland, Angelinu Jolie, Amandlu Stenberg či Lindsay Lohan. Z hudebníků třeba o Davida Bowieho, Fergie, Felixe Jaehna, Lady Gaga, Miley Cyrus nebo Keshu. Z dalších umělců lze jmenovat kupříkladu výtvarníka Andyho Warhola, dirigenta a skladatele Leonarda Bernsteina a malířky Fridu Kahlo a Tamaru de Lempicku. Mezi spisovateli se jednalo například o Williama S. Burroughse, George Gordona Byrona, Williama Somerseta Maughama, Vitu Sackville-Westovou či Virginii Woolfovou. Dále pak mimo jiné o vědce Alfreda Kinseyho a módního návrháře Calvina Kleina.\n\nV České republice vešla v roce 1999 do povědomí veřejnosti kandidatura podnikatele Václava Fischera do Senátu. V předvolební kampani se objevily billboardy „Homosexuál v Senátu? Proč ne. Václav Fischer do Senátu. Čtyřprocentní menšina“ a Fischer v rozhovoru pro Mladou frontu DNES reagoval: „Moje orientace je bohatší. Můj život doprovodilo mnoho žen a také několik mužů a já jsem se tím nikdy netajil (…) Žít v pravdě je velmi důležité. A já bych to přál hodně lidem, dokonce i řadě politiků ve světě, kteří třeba s obdobným, řekněme neobvyklým bisexuálním zaměřením procházejí životem.“\n\nBisexuální chování bylo pozorováno u celé řady živočichů. U savců šlo o mimo jiné o šimpanze bonobo (\"Pan paniscus\"), makaky červenolící (\"Macaca fuscata\") a řadu zástupců čeledi delfínovití (\"Delphinidae\") – například kosatky dravé (\"Orcinus orca\"), delfíny skákavé (\"Tursiops truncatus\"), delfíny dlouholebé (\"Stenella longirostris\"), plejtvákovce šedé (\"Eschrichtius robustus\"). U ptactva bylo toto chování zaznamenáno u tučňáků Humboldtových (\"Spheniscus humboldti\"). Zjištěno bylo i u některých druhů ryb a ploštěnců (\"Platyhelminthes\").\n\nU řady živočišných druhů dochází ke vzniku sexuálních a nesexuálních svazků mezi jedinci stejného pohlaví, kteří i v situacích, kdy mají možnost pářit se s jedincem opačného pohlaví, volí stejnopohlavní svazek. Mezi tyto druhy patří například gazely, antilopy, bizoni a tetřívek pelyňkový (\"Centrocercus urophasianus\").\nZ literárního hlediska lze rozlišit díla, která se bisexualitou zabývají z odborného hlediska, literaturu faktu a beletrii.\n\nOd roku 2000 vychází ve Spojených státech čtvrtletně recenzovaný časopis \"Journal of Bisexuality\", který vydává American Institute of Bisexuality.\n\nLiteraturu faktu zastupují například knihy o životě britské spisovatelky Vity Sackville-Westové, a to jak její autobiografie (1922) nebo biografie (1973) sepsaná jejím synem Nigelem Nicolsonem.\n\nS již zmíněnou Sackville-Westovou měla vztah významná britská spisovatelka Virginia Woolfová, která v roce 1927 sepsala román \"Orlando\", její partnerkou inspirovaný a jí věnovaný. Jiným dílem Woolfové s bisexuální tematikou je román \"Paní Dallowayová\" (1925). Mezi další autory lze zařadit například francouzskou spisovatelku Colette a její sérii novel s názvem \"Claudine\" (1900–1903) nebo britského spisovatele D. H. Lawrence a jeho knihy \"Ženy milující\" (1920) a \"The Fox\" (1922). Bisexuální motiv se objevil třeba v románu \"Goldfinger\" (1959) Iana Fleminga ze série o Jamesi Bondovi nebo v detektivním románu \"Dívka, která si hrála s ohněm\" (2006) švédského spisovatele Stiega Larssona.\nMotivy bisexuality se objevily mimo jiné ve snímcích \"Kabaret\" (1972), \"Psí odpoledne\" (1975), \"Rocky Horror Picture Show\" (1975), \"Caravaggio\" (1986), \"Henry a June\" (1990), \"Základní instinkt\" (1992), \"Showgirls\" (1995), \"Kniha snů\" (1996), \"Hledám Amy\" (1997), \"Sametová extáze\" (1998), \"Líbat Jessicu Steinovou\" (2001), \"Frida\" (2002), \"Alexander Veliký\" (2004), \"Zkrocená hora\" (2005), \"Shortbus\" (2006) či \"Černá labuť\" (2010). V roce 2008 měl premiéru dokumentární film \"Bi the Way\" o bisexualitě mladých ve Spojených státech.\n\nExistuje množství filmových festivalů zaměřených na filmovou tvorbu s LGBT tematikou. Patří mezi ně třeba festival Side by Side v Petrohradu, Vancouver Queer Film Festival ve Vancouveru, In&Out v Nice či San Francisco Pride v San Franciscu. V České republice se od roku 2000 koná každoročně filmový festival Mezipatra. Dále jsou udělovány zvláštní ceny za LGBT tvorbu na tradičních filmových festivalech, např. ceny Teddy Award na Berlínském mezinárodním filmovém festivalu, Queerlion na Benátském filmovém festivalu nebo Queer Palm na Filmovém festivalu v Cannes.\n\nBisexuální orientace se rovněž objevuje u řady postav v televizních seriálech. Patří mezi ně třeba Remy Hadley, známá pod přezdívkou Třináctka, v seriálu \"Dr. House\", Alex Kelly v seriálu \"O.C.\" (obě postavy ztvárnila Olivia Wilde), Callie Torresová v seriálu \"Chirurgové\" či Angela Montenegro v seriálu \"Sběratelé kostí\". Z dalších seriálů jde například o \"Dívka odjinud\", \"Torchwood\" nebo \"Hollyoaks\".\n\nMonografie\nOdborné články\n\nAbsolventské práce\n\n\n"}
{"id": "138546", "url": "https://cs.wikipedia.org/wiki?curid=138546", "title": "Hubert Selby", "text": "Hubert Selby\n\nHubert Selby (25. července 1928 – 26. dubna 2004 Brooklyn, New York) byl americký spisovatel. Jeho nejznámějším dílem je román \"Poslední odbočka na Brooklyn\" (1964), který se řadí ke klasickým dílům anglo-americké literatury.\n\n"}
{"id": "138550", "url": "https://cs.wikipedia.org/wiki?curid=138550", "title": "Pluk", "text": "Pluk\n\nPluk (zastarale a ve většině jazyků „regiment“ ) je vojenský útvar, který tvoří základní taktický celek. Má pevnou organizaci a obvykle se skládá z velitelství, ze dvou až čtyř bojových praporů, které obvykle patří ke stejnému typu zbraně a dalších podpůrných a zabezpečovacích jednotek. Velitelem pluku bývá často plukovník. Pluk má obvykle v mírových dobách od několika set do 3 tisíc mužů a žen. Válečné počty\nmohou být i několikanásobně vyšší.\n\nNadřízeným útvarem pluku je brigáda a divize. Podřízené jednotky jsou prapory a roty.\n\n\n"}
{"id": "138553", "url": "https://cs.wikipedia.org/wiki?curid=138553", "title": "MiG-15", "text": "MiG-15\n\nMikojan-Gurevič MiG-15 (, kód v rámci USAF/DOD: Type 14, označení NATO \"Fagot\", MiG-15UTI \"Midget\") je proudový stíhací letoun, vyvinutý v Sovětském svazu v konstrukční kanceláři vedené konstruktéry Arťomem Mikojanem a Michailem Gurevičem. MiG-15 byl jedním z prvních úspěšných proudových letounů s šípovitými křídly a dosahující transonických rychlostí. Své kvality předvedl především v leteckých bitvách nad Koreou, kde výrazně překonal denní proudové letouny s přímým křídlem, které byly do značné míry používány k pozemním útokům a rychle poté čelil letounu s šípovým křídlem North American F-86 Sabre. \n\nObdobnou koncepci měl výkonnější typ MiG-17, který jej postupně nahradil. MiG-15 byl jedním z nejrozšířenějších proudových letounů na světě. V SSSR bylo vyrobeno přes 12 tisíc těchto letadel, licenční výroba v dalších státech (včetně českého Aero Vodochody kde se vyráběl od roku 1954) zvýšila počet až na cca 18 tisíc strojů. MiG-15 zůstává ve službě u severokorejského letectva jako cvičný letoun.\n\nVětšina prvních proudových letadel byla navržena podle schématu vrtulových stíhaček s rovným křídlem, omezujíc tak jejich maximální rychlost. Německý výzkum během druhé světové války prokázal, že šípovité křídlo bude mít lepší vlastnosti v transsonických rychlostech a sovětští konstruktéři tuto informaci neváhali okamžitě použít. Říká se, že Arťom Mikojan a Michail Gurevič byli velkou měrou ovlivněni letadlem Focke-Wulf Ta 183. Neuskutečněný projekt německého proudového letadla z konce války měl šípovité křídlo a byl podobný s pozdějším MiGem-15, ale tato dvě letadla mají odlišnou konstrukci a základní design. Sověti se zmocnili plánů Ta 183 a jeho prototypů, ale většina konstruktérů Focke-Wulfu byla zajata Západními spojenci, proto je nejasné zda mohl konstrukčnímu týmu MiGu-15 posloužit Ta 183 jako inspirace, pro toto tvrzení dostatečné důkazy neexistují. V současnosti mnoho zdrojů uvádí, že MiG-15 je originální konstrukce s použitím německého výzkumu, ale navržen, postaven a vyroben Sověty. Neobvyklé pokusné letadlo MiG-8 Utka s kachními plochami, postavené konstrukční kanceláří MiG hned po válce, prý mělo mít největší vliv na použití šípovitých křídel na pozdějších designech Mikojana a Gureviče.\n\nV roce 1946 měli sovětští inženýři stále problém se zdokonalováním původního německého proudového motoru BMW 003. Ministr pro letectví Michail Chrunišev a letecký inženýr Alexandr Jakovlev navrhli Josefu Stalinovi, aby SSSR nakoupil dokonalejší motory od Britů. Stalin na to odpověděl: \"„Který blázen by nám prodal výsledky jejich tajného výzkumu?“\" I přesto povolil výpravu sovětských inženýrů, vedenou Arťomem Mikojanem do Spojeného království k zakoupení nové technologie. Ke Stalinově překvapení britská labouristická vláda a její pro-sovětský ministr obchodu \"Sir Stafford Cripps\" proti prodeji licence na výrobu proudových motorů Rolls-Royce Nene nic nenamítali. Naopak vyšla delegaci plně vstříc. Dovezený motor pak rozebrali a důkladně zdokumentovali. Jeho sovětská verze RD-45 o tahu 2270 kp (22,26 kN) byla použita u prvních MiG-15, pozdější MiGy 15bis pak poháněly motory Klimov VK-1, což byla zdokonalená verze motoru s maximálním tahem 2700 kp (26,478 kN). Rolls-Royce se později snažil o soudní vyrovnání £ 207 milionu za porušení licenčního ujednání, ovšem neúspěšně.\n\nMezitím, dne 15. dubna 1947, vydal Sbor lidových komisařů dekret č. 493 - 192, který přikazoval konstrukční kanceláři MiG vyrobit dva prototypy nové proudové stíhačky. Protože dekret ukládal termín prvního letu v prosinci toho roku, inženýři v OKB-155 se vrátili k problémovému designu MiGu-9. MiG-9 trpěl poruchovým motorem a problémy s ovladatelností; ty měly být vyřešeny novým vynikajícím Klimovovým motorem a použitím šípovitým křídel a překonstruování ocasních ploch. Výsledný prototyp byl označen jako I-310.\n\nStroj I-310 byla úhledná stíhačka se šípovitým křídlem s úhlem 35° na křídlech a ocase a která měla výjimečný výkon s nejvyšší možnou rychlostí 1 040km/h. Jeho přímým protivníkem byl podobný Lavočkin La-168. Po testování byl jako vítěz vybrán stroj od konstrukční kanceláře MiG. Byl označen jako MiG-15 a první sériový stroj se vznesl 30. prosince 1947. Do výzbroje SSSR byl zaveden v roce 1949 a v NATO dostal kódové označení \"Fagot\". První sériové kusy měly sklon převažovat se na pravou nebo levou stranu kvůli výrobním odlišnostem, takže byly zavedeny aerodynamické \"nože\" na odstranění tohoto problému, přičemž tyto \"nože\" byly nastavovány pozemním personálem, dokud stroj neletěl správně. \n\nVylepšená verze, MiG-15bis (\"druhý\"), byl do služby zaveden počátkem 50. let 20. století s motorem Klimov VK-1, zlepšenou verzí motoru RD-45/Nene a dalšími menšími zlepšeními a úpravami. Viditelnými rozdíly byla světla v přepážce nasávacího otvoru a horizontální brzdné štíty. Kanóny ráže 23 mm byly umístěny blíže k sobě. Některé stroje měly také podvěsy na bloky neřízených raket nebo nesení 50 - 250 kg pum. Verze stíhacích bombardérů měly označení \"IB\", \"SD-21\" a \"SD-5\". Přibližně 150 strojů bylo upraveno na standard SD-21 během let 1953 - 54. Neznámý počet strojů byl upraven na verzi \"IB\" koncem 50. let 20. století. Je možné, že MiG-15 měl dostatečný výkon k nadzvukové rychlosti během klesání, ale nemohl to kvůli absenci celopohyblivých ocasních ploch využít. V důsledku toho se schopnost pilota ovládat letadlo při přiblížení k rychlosti Mach 1 značně snižovala. Pozdější MiGy už měly celopohyblivé ocasní plochy.\n\nMiG-15 měl původně za úkol zachytit americké bombardéry jako např. B-29. Dokonce byl i zkoušen během simulovaného vzdušného souboje s kořistním americkým B-29 a jeho sovětskou kopií Tu-4. Aby bylo zajištěno zničení i takových velkých bombardérů, nesl MiG-15 dva kanóny ráže 23 mm s 80 náboji na hlaveň a jeden kanón ráže 37 mm se 40 náboji na hlaveň. Tyto zbraně měly velkou palebnou sílu při záchytném stíhání, ale jejich omezená kadence stěžovala sestřelení menších a manévrujícich nepřátelských proudových stíhaček během vzdušného boje. Kanóny ráže 23 mm a 37 mm měly také rozdílnou balistiku a tak se stalo, že piloti OSN bojující v Koreji měli zkušenost, že střely 23 mm jim letěly přes a střely 37 mm letěly pod jejich letadlo. Kanóny byly osazeny šikovnou plošinkou, která se mohla v přední části letadla srolovat dolů a zpřístupnila tak kanóny pro obsluhu a znovunabití.\n\nBylo postaveno několik modifikací MiGu-15, přičemž jednou z nejznámějších byla cvičná dvousedadlová MiG-15UTI. Protože kancelář MiG nikdy nevyráběla cvičné verze pro pozdější MiGy-17 a MiGy-19, zůstal MiG-15UTI jediným pokročilým cvičným proudovým letadlem Varšavské smlouvy až do 70. let 20. století, kdy byl téměř zcela nahrazen československým cvičným proudovým letadlem Aero L-29 Delfín a Aero L-39 Albatros (kromě Polska). Zatímco Čína vyráběla dvoumístné cvičné verze MiGu-17 a MiGu-19, Sověti považovali MiG-15UTI za dostatečně vyhovující jejich potřebám a cvičné verze těchto strojů nevyráběly.\n\nMiG-15 byl vyvážen ve velkých množstvích, přičemž Čína obdržela své MiGy-15bis v 50. letech 20. století. Čínské MiGy-15 se během války v Koreji zúčastnily prvních bojů proudových letadel. MiG-15 se svým šípovitým křídlem se rychle ukázal být nadřazen nad všechny západní proudové stíhačky první generace s rovnými křídly jako např. britský Gloster Meteor nebo vrtulové P-51 Mustang a F4U Corsair. První sestřel proudového letadla MiGem-15 dosáhl poručík Semjon F. Jominič, když sestřelil F-80C Shooting Star pilotovaný Frankem Van Sicklem, který během incidentu zahynul (USAF tento sestřel připisuje severokorejskému protiletadlovému dělostřelectvu). Jedině F-86 Sabre ve verzi E nebo F se mohl úplně takticky (= manévrovatelností i výzbrojí) porovnávat s MiGem-15 - starší verze Sabru měly příliš slabou, jen kulometnou výzbroj (6 kulometů ráže 12,7mm = .50 typu Browning M3). Právě z důvodu nedostatečné výzbroje byla na zkoušku vyrobená verze F-86E s dvěma a následně F-86F se čtyřmi na tehdejší dobu výkonnými revolverovými kanóny M-39 ráže 20 mm kontrukčně odvozenými od německého revolverového kanónu z období 2.sv. války typu Mauser MG-213C/20 [pramen - ISBN 80-206-0531-2 - Naše vojsko 1997 - Lubomír Popelínský, Vladimír Kodeš - Střelecká a raketová výzbroj letadel].\nSvůj křest ohněm MiG-15 přežil během poslední fáze občanské války v Číně (1946 - 1949). Během prvních měsíců roku 1950, letectvo nacionalistické Číny zaútočilo z Taiwanu na pozice komunistů na pevnině Číny, a to hlavně na Šanghaj. Mao Ce-Tung požádal SSSR o pomoc a 50. stíhací letecká divize, vybavená MiGy-15bis byla nasazena na jihu Čínské lidové republiky. Dne 28. dubna 1950 kapitán Kalinikov sestřelil stroj P-38 Lightning, patřící Kuomintangu, což byl první sestřel dosažený MiGem-15. Další sestřel následoval 11. května, když kapitán Ilja Ivanovič Sčinkarenko sestřelil B-24 Liberator patřící Li Chao Huaovi, veliteli 8. letecké skupiny čínského nacionalistického letectva.\n\nKdyž se válka v Koreji vystupňovala v důsledku severokorejské ofenzívy ze dne 25. června 1950, bylo letectvo Severní Koreje vybaveno sovětskými vrtulovými letadly z dob druhé světové války, včetně 93 kusů letadel Il-10 a 79 kusů Jak-9P a přibližně 40 - 50 transportních / cvičných a spojovacích letadel. Velká číselná a technická převaha USAF v čele s letadly jako Lockheed F-80 Shooting Star a Republic F-84 Thunderjet se velmi rychle projevila získáním vzdušné nadvlády. Tím vystavila severokorejské města nechráněné před ničivou silou bombardérů B-29, které spolu s letadly námořnictva a námořní pěchoty křižovaly korejskou oblohu bez jakéhokoliv odporu.\n\nRozhodnutí nasadit MiG-15 vyrovnalo poměr sil, přičemž MiG-15 překonal ve výkonu i všechna nepřátelské proudová letadla s rovným křídlem. MiGy měly ve výškách nad 7500 m dvakrát větší stoupavost jak Sabre a byly i mírně rychlejší. MiG-15 se ukázal být velmi účinný v roli, na kterou byl zkonstruován - napadání formací bombardérů B-29, přičemž jich mnoho sestřelil. Srovnání s F-86 nebylo až tak jednoznačné, i když Američané dosáhli vyšší počet sestřelů. Sovětský 64. stíhací sbor si připsal zničení 1 106 letadel Spojených národů během Korejské války, v porovnání se spojeneckými záznamy, které připisují sovětským pilotům MiGu-15 jen 142 sestřelená letadla. Západní odborníci uznávají, že sovětští piloti dosáhli vyšší individuální skóre než jejich američtí protivníci, v důsledku několika faktorů, přičemž celková statistika NATO je s největší pravděpodobností nepřesná.\n\nMnoho let byla účast sovětských pilotů v Korejské válce předpokládaná jednotkami OSN, ale Sovětský svaz to opakovaně popíral. S koncem Studené války však piloti, kteří se zúčastnili Korejské války, začali přiznávat svou roli. Sovětské letouny byly označeny severokorejskými nebo čínskými výsostnými znaky a piloti si oblékali severokorejské uniformy nebo civilní oblečení, aby zamaskovali svůj původ. Pro rádiovou komunikaci dostali sovětští piloti kartičky s nejpoužívanějšími výrazy v korejštině napsané v azbuce. Tyto triky však nevydržely dlouho v podmínkách leteckých soubojů a piloti běžně komunikovali (nadávali) v ruštině. Sovětští piloti měli zakázáno létat nad oblastmi, kde by mohli být zajatí, což by prozradilo nasazení SSSR ve válce.\nSSSR nikdy nepřiznal, že jeho piloti někdy během Studené války létali nad Koreou. Američané, kterým se podařilo vyslechnout si rádiovou komunikaci během boje, potvrdili, že slyšeli ruštinu, ale odpovědnost za tyto lety přiznávali jen Číňané a Severní Korejci. Až do vydání knih čínskými a sovětskými autory jako \"Zhang Xiaoming\", \"Leonid Krylov\", \"Jurij Tepsurkaev\" a \"Igor Seydou\" byly údaje o konkrétních pilotech známé jen málo. Američané rozeznali techniku pilotáže svých protivníků, které nazývali \"honchos\" a místo, kde se řeka Ja-lu vlévala do Žlutého moře a kde se odehrávaly četné letecké souboje nazvali \"Alej MiGů\".\n\nSověti cvičili čínské piloty na MiG-15 v době, kdy komunistická Čína vstoupila do války na straně Severní Koreje. Do října 1950 SSSR souhlasil s poskytnutím leteckých jednotek se špičkovými sovětskými stíhačkami MiG-15 spolu s vycvičenými posádkami, které by je pilotovali. Kreml zároveň souhlasil s dodáním MiGů-15 Číně a Severní Koreji, jakož i s poskytnutím výcviku jejich pilotům. Dne 1. listopadu 1950, osm MiGů-15 zachytilo asi 15 stíhaček P-51D Mustang patřících USAF a poručík Fjodor V. Čiz na MiGu-15 sestřelil jeden P-51D s pilotem Aaronem Abercombriem, který zahynul. Tři MiGy-15 téže jednotky zachytili deset stíhaček F-80 Shooting Star a MiG-15 s poručíkem Semjon Fjodorovič Jominičem dosáhl první sestřel proudového letadla proudovým letadlem v historii. Podařilo se mu to sestřelem F-80C pilotovaného Frankem Van Sicklem, který během incidentu zahynul (USAF tento sestřel připisuje severokorejskému protiletadlovému dělostřelectvu). Ale už 9. listopadu utrpěli piloti MiGu-15 první ztrátu, když podplukovník William T. Amen na stroji F9F Panther, z letadlové lodě USS Philippine Sea, sestřelil a zabil kapitána Michaila F. Gračova.\n\nDo konce měsíce si sovětské jednotky nárokovaly sestřel 29 amerických letadel: 11 kusů F-80, 7 kusů B-29 a 9 kusů F-51. Z těchto 29 záznamů se 23 záznamů shoduje se známými ztrátami, ale americké zdroje je připisují protiletecké palbě nebo letovým poruchám, uznávajíce jedině čtyři B-29. Američtí historici připouštějí, že MiG-15 získal nad severozápadní Koreou vzdušnou převahu.\n\nAby čelili neočekávanému zvratu událostí, byli Američané nuceni vyslat v prosinci na Dálný východ tři letky stíhaček F-86 Sabre, která byla jediným americkým letadlem se šípovitým křídly. Dne 17. prosince podplukovník Bruce H. Hinton přinutil majora Jakova Nikanoroviča Jefromejenka katapultovat se ze svého hořícího MiGu-15. Během dalších dní obě strany dosahovaly střídavé úspěchy; kapitán Nikolaj Jefremovič Vorobiov na MiGu-15bis sestřelil dne 22. prosince 1950 stíhačku F-86A s kapitánem Lawrencem V. Bachem. Obě strany svá vítězství v tomto měsíci zveličovaly; piloti Saber si nárokovali osm MiGů a Sověti dvanáct Sabrů. Skutečné ztráty byly tři MiGy a nejméně čtyři Sabry.\n\nTyto první konflikty stanovily hlavní charakter vzdušných bojů na dalšího dva a půl roku. MiGy-15 a MiGy-15bis měly vyšší dostup než všechny ostatní verze Sabru - 15 500 m, oproti 14 936 m modelu F-86F a měly i lepší zrychlení než F-86A / E / F, a to díky lepšímu poměru tahu k hmotnosti - 1 005 km / h oproti 972 km/h modelu F-86F. Stoupavost 2800 m / min. byla také lepší než 2200 m/ min u Sabru F-86A / E. Lepší poloměr zatáček ve výšce nad 10 000 m byl také doménou MiGu-15 a jeho silnější výzbroj - jeden kanón ráže 37 mm a dva kanóny ráže 23 mm v porovnání se šesti kulomety ráže 12,7 mm Sabru. Ale MiG byl v menší výšce pomalejší - jen 935 km/h oproti 1107 km / h Sabru F-86F. Sovětský gyroskopický zaměřovač ASP-1N, z dob druhé světové války, byl méně sofistikovaný, než přesný americký zaměřovač A-1cm a radarový zaměřovač A4 modelů F-86E a F. Všechny Sabry měly lepší poloměr zatáčení pod úrovní 8000 m.\n\nTakže pokud MiG-15 přinutil F-86 Sabre bojovat na svislici nebo horizontále nad 10 000 m, získal tím podstatnou výhodu. Navíc MiG-15 mohl s lehkostí uniknout Sabru tím, že vystoupal do své maximální výšky s vědomím, že F-86 ho nemůže následovat. Pod hladinou 8000 m měl Sabre lehkou výhodu nad MiGem ve většině aspektů, kromě stoupavosti, zejména pokud sovětští piloti udělali chybu a bojovali v horizontále.\n\nHlavním úkolem MiGu-15 nebyl jen manévrový boj s F-86, ale také čelit hrozbě bombardérů USAF Boeing B-29 Superfortress. Tato role byla v dubnu 1951 přidělena elitním jednotkám sovětského letectva, přesněji 324. stíhacího pluku, pod vedením plukovníka Ivana Kožeduba, sovětského esa z druhé světové války. Později tato úloha připadla 303. stíhacího pluku, pod vedením generála Georgije A. Lobova, který do Koreje přijel v červnu téhož roku.\n\nBěhem mise ze dne 12. dubna 1951 zaútočily 44 MiGy-15 na velkou formaci 48 ks B-29 Superfortress, 18 ks F-86 Sabre, 54 ks F-84 Thunderjet a 24 ks F-80 Shooting Star, které mířily nad most spojující Severní Koreu a Čínu přes řeku Jalu. Když následná bitva skončila, zkušení Sovětští piloti sestřelili nebo nenávratně poškodili deset B-29A, jeden F-86A, a tři F-80C, přičemž ztratili jen jeden MiG-15.\n\nPřesto se americké bombardéry vrátily mezi 22. - 27. říjnem, aby zničily severokorejské letiště Namsi, Taechon a Saamchan, přičemž utrpěly další ztráty. Dne 23. října 1951 zachytilo 56 stíhaček MiG-15 devět bombardérů B-29 s doprovodem 34 F-86 a 55 F-84E. Navzdory své početní nevýhodě Sověti během následného boje zničili nebo neopravitelně poškodili osm B-29A a dvě F-84E, přičemž ztratili jen jeden MiG-15. Američané tento den nazvali \"Černé úterý\". Nejúspěšnější ze sovětských pilotů byli plukovník \"Alexander P. Smorčkov\" a poručík \"Dmitrij A. Samojlov\", přičemž každý z nich sestřelil po jednom B-29 dne 22., 23. a 24. října. Samojlov přidal 24. října 1951 dvě F-86A a 27. října sestřelil dvě další letadla: jeden B-29A a jeden F-84E. Tyto ztráty těžkých bombardérů přinutily dálněvýchodní nejvyšší velení zrušit přesné bombardování během dne letadly B-29 a povolit jen radarem naváděné noční nálety.\n\nV době od listopadu 1950 do ledna 1952 dosáhlo status leteckého esa až 40 sovětských pilotů MiGu-15 s pěti nebo více vítězstvími. Sovětské záznamy říkají, že prvním, kdo dosáhl 5 sestřelů, byl kapitán Stepan Ivanovič Naumenko, a bylo to 24. prosince 1950. Uznání patří i kapitánovi Sergeji Kramarenkovi, který status esa dosáhl 29. července 1951.. Nejúspěšnějšími piloty byli: major Nikolaj Šutjagin s 22 sestřely (13 potvrzených US zdroji), plukovník Jevgenij Pepeljajev s 19 sestřely (15 potvrzených US zdroji) a major Lev Šukin - 17 sestřelů (11 potvrzených).\n\nNejméně dva sovětští piloti se během tohoto období stali esy: Major Arkadij S. Botysov a Vladimir N. Zabelin se šesti a devíti sestřely respektive. Nové a lépe vycvičené divize protivzdušné obrany nahrazovaly 97. a 190. divizi v červenci a srpnu 1952, a pokud se jim i nepodařilo převzít od Američanů vzdušnou nadvládu, určitě ji mezi zářím 1952 a červencem 1953 přinejmenším odstranily. Počty sestřelů se historiky USA a Ruska opět rozcházejí, ale nejméně při třech příležitostech měly sovětské MiGy-15 navrch nad esy v Sabrech.\n\n\nHrozba ze strany MiGů-15 přinutila dálněvýchodní velitelství vzdušných sil zrušit útoky B-29 během dne a od listopadu 1951 je nahradit misemi, během kterých byly naváděné radarem. Zpočátku to pro komunistické obránce představovalo hrozbu, protože jejich jediná specializovaná noční stíhací jednotka byla vybavena vrtulovými stíhačkami Lavočkin La-11, které byly nevhodné pro stíhání bombardérů B-29. Část této jednotky byla přezbrojena na MiGy-15bis a do boje se zapojila další noční stíhací jednotka, která způsobila americkým bombardérům další ztráty. Dne 10. června 1952 v době mezi 21:50 a 22:30 zaútočily čtyři MiGy-15bis na bombardéry B-29 nad Sonchonem a Kwaksanom. Podplukovník \"Michail Ivanovič Studilin\" poškodil B-29A, který musel nouzově přistát na letecké základně Kimpo. Pár minut později major \"Anatolij Karelin\" přidal další 2 Superfortressy. Major L.A. Bojkovec a poručík Žhahmanij Ihsanglajev také poškodili po jednom B-29. Anatolij Karelin se později stal esem se šesti sestřely (všechny z nich byly B-29 a v noci). Následkem těchto bojů byly noční operace B-29 na dva měsíce zakázány. Původně navržené sestřelení a ne doprovod bombardérů, byly na ochranu B-29 před MiGmi nasazené nejlepší americké noční stíhačky: F-94 Starfire a F3D Skyknight.\n\nMéně úspěšný byl MiG-15 při překonávání dvoumístné noční stíhačky F3D Skyknight námořní pěchoty, která byla na ochranu B-29 nasazena po selhání F-94 Starfire. Co tato letadla s rovným křídlem ztrácela na výkonnosti, to doháněla svým radarem, který umožňoval Skyknightu vidět svůj cíl, zatímco MiG-15 je neviděl. V noci z 2. na 3. listopadu 1952 poškodil Skyknight s pilotem majorem \"Williamem Strattonem\" a radarovým operátorem \"Hansem Hoaglandem\" MiG-15 kapitána \"V. D. Višnjaka\". O pět dní později pilot \"Oliver R. Davis\" s radarovým operátorem \" D.F. Fesslerem\" sestřelili MiG-15bis, jeho pilot - poručík \"Ivan P. Kovaljov\" se katapultoval. Skyknight sestřelil pět MiGů-15 bez vlastních ztrát a žádné z B-29 které doprovázel nebyly nepřátelskými stíhačkami sestřeleny. Ale tyto boje nebyly vítězné pouze pro Skyknighty; v noci 16. ledna 1953 byl F3D téměř sestřelen MiGem-15 poté, co Skyknight s kapitánem \"Georgem Crossem\" a seržantem \"J.A. Pietukowskim\" byl vážně poškozen během útoku sovětského MiGu-15bis. Skyknight se jen s obtížemi vrátil zpět na základnu Kunsan. O tři a půl měsíce později, v noci 29. května 1953, sestřelil čínský pilot \"Hou Shujun\" na MiGu-15 stíhačku F3D-2 nad Anju. Kapitán \"James B. Brown\" a seržant \"James V. Harrell\" jsou dosud evidováni jako nezvěstní.\n\nLetadlo Sea Fury z lehké letadlové lodi Royal Navy, s pilotem Petrem Carmichaelem, dne 8. srpna 1952 sestřelil MiG-15 ve vzdušném boji. Sea Fury byl jedním z mála vrtulových letadel, které sestřelilo proudové letadlo. Dne 10. září 1952 sestřelil kapitán Jesse G. Folmar stíhačku MiG-15 na svém stroji F4U Corsair, ale sám byl následně sestřelen dalším MiGem.\n\nÚdaje uváděné sovětskými zdroji naznačují, že MiGy-15 patřící 64. stíhacímu sboru, provedly během války 60 450 denních bojových misí, 2 779 nočních, zúčastnily se 1 683 denních vzdušných soubojů, 107 nočních; přičemž si nárokují na 1 097 sestřelených letadel OSN nad Koreou. Šlo o 647 kusů F-86, 185 kusů F-84, 118 kusů F-80, 28 kusů P-51, 11 kusů F-94, 65 kusů B-29, 26 kusů Gloster Meteor a 17 letadel různých typů.\n\nSovětské letectvo a protivzdušná obrana byly hlavními uživateli MiGu-15 během války v Koreji, ale ne jedinými. Byl také používán Čínským a severokorejským letectvem. Kromě jedné epizody v lednu 1951 se Čínské vzdušné síly zapojily do boje až 25. září 1951, kdy 16 MiGů-15 zaútočilo na Sabry. Pilot \"Li Yongtai\" dosáhl sestřelu, ale Číňané také přišli o jeden MiG a jeho pilota. Severokorejské jednotky s MiGem-15 se do boje zapojily o rok později, v září 1952. Od tohoto data si severokorejské letectvo nárokuje sestřelení 211 kusů F-86, 72 kusů F-84 a F-80 a 47 jiných typů letadel. Ztratili 116 čínských pilotů a 231 letadlo: 224 MiGů-15, tři La-11 a čtyři Tu-2. Více pilotů dosáhlo pět nebo více sestřelů, příkladem může být \"Zhao Baotong\" se sedmi vítězstvími, \"Wang Hai\" s 9 sestřeli a pět sestřelů dosáhli' 'Kan Yon Duk\" a \"Kim Di San\".\n\nEgypt pořídil dvě letky MiGů-15bis a MiGů-17 v roce 1955 z Československa s finanční podporou a pomocí z SSSR právě v době, kdy se podílel na Suezské krizi.\n\nPrvní bojové akce se zúčastnili ráno 30. října, kdy zachytily čtyři bombardéry Canberra RAF na průzkumné misi v zóně kanálu a jeden poškodily. Později téhož dne MiGy zaútočily na izraelské síly u Mitly a El Thamedu na Sinaji a zničily půl tuctu vozidel. V důsledku toho izraelské letectvo zavedlo stálé letecké hlídky nad kanálem a další útok vyústil v sestřel dvou MiGů izraelskémi Mystéry.\n\nDruhý den se MiGům podařilo vyrovnat skóre, když těžce poškodily dva izraelské Ouragany, z nichž jeden musel nouzově přistát v poušti. Britské a francouzské vojenské letouny pak začaly systematicky bombardovat egyptské letecké základny, zničily nejméně osm MiGů a desítky dalších egyptských letadel na zemi. Zbylým letounům se ještě podařilo odletět některé útočné mise, ale Egypťané vzdušnou převahu ztratili.\n\nBěhem leteckých bojů proti izraelskému letectvu se egyptským MiGům-15bis podařilo sestřelit pouze tři izraelské letouny: Piper Cub a Meteor F.8 dne 30. října 1956 a Dassault Ouragan dne 1. listopadu, který provedl nouzové přistání - šlo o poslední egyptské vítězství připsané pilotovi Faruqu el-Gazzaví.\n\nEgyptský MiG-15 byl poškozen, ale pilotovi se podařilo přistát v jezeře Bardawil a letadlo bylo zachráněno izraelskými silami.\n\nVietnam provozoval několik MiGů-15 a MiGů-15UTI pouze k výcviku. Neexistuje žádná zmínka o tom, že by se MiG-15 zapojil do bojů proti americkému letadlu v raných fázích války ve Vietnamu.\n\nV SSSR bylo vyrobeno kolem 12 000 MiGů-15 všech variant. Dále byl v licenci vyráběn v Československu (jako S-102 a S-103) a v Polsku (jako Lim-1 a Lim-2, dvoumístný SB Lim-1 a SB Lim-2).\n\nNa počátku 50. let dodal sovětský svaz stovky MiGů-15 do Číny, kde dostaly označení J-2. SSSR také poslal téměř tisíc inženýrů a specialistů do Číny, kde pomáhali ve firmě \"Shenyang Aircraft Factory\" při výrobě cvičného MiG-15UTI (označený JJ-2). Čína nikdy nevyráběla stíhací jednomístnou verzi, pouze dvoumístnou JJ-2.\n\nOznačení \"J-4\" je nejasné; některé zdroje tvrdí, že západní pozorovatelé mylně označili čínské MiGy-15bis jako \"J-4\", zatímco letectvo ČLR nikdy označení \"J-4\" nepoužívalo. Jiní tvrdí, že se \"J-4\" se používalo pro MiG-17F, zatímco \"J-5\" pro MiG-17PF. Jiný zdroj tvrdí, že letectvo ČLR používalo označení \"J-4\" pro v SSSR vyobené MiGy-17A, které byly rychle nahrazeny licenčně vyráběnými MiGy-17F (J-5).\n\n\nZdroj:\n\n\n\n\n\n\n\n\n"}
{"id": "138557", "url": "https://cs.wikipedia.org/wiki?curid=138557", "title": "Záboří (okres Strakonice)", "text": "Záboří (okres Strakonice)\n\nObec Záboří se nachází v okrese Strakonice v Jihočeském kraji. Žije zde obyvatel.\n\nPrvní písemná zmínka o vesnici pochází z roku 1298.\n\n\n"}
{"id": "138558", "url": "https://cs.wikipedia.org/wiki?curid=138558", "title": "Dražičky", "text": "Dražičky\n\nObec Dražičky () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1379.\n\n\n"}
{"id": "138559", "url": "https://cs.wikipedia.org/wiki?curid=138559", "title": "Chvalnov-Lísky", "text": "Chvalnov-Lísky\n\nObec Chvalnov-Lísky se nachází v okrese Kroměříž ve Zlínském kraji. Žije zde obyvatel. Obec je součástí mikroregionu \"Koryčansko-Zdounecko\".\n\nPrvní písemná zmínka o obci pochází z roku 1371. V roce 1986 obec oslavila 650 let vzniku. V roce 2000 měla obec 300 občanů, v roce 2015 zde žilo 253 obyvatel.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "138560", "url": "https://cs.wikipedia.org/wiki?curid=138560", "title": "Dolní Pěna", "text": "Dolní Pěna\n\nObec Dolní Pěna ( ) se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1359.\n\n\n"}
{"id": "138561", "url": "https://cs.wikipedia.org/wiki?curid=138561", "title": "Vranovice (okres Brno-venkov)", "text": "Vranovice (okres Brno-venkov)\n\nVranovice (německy \"Branowitz\") jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, v katastrálním území Vranovice nad Svratkou, 30 km jižně od Brna, na železniční trati Břeclav–Brno. Žije zde obyvatel.\n\nJedná se o vinařskou obec v Mikulovské vinařské podoblasti (viniční tratě Vinohrádky, Podsedky, Žlebské, Kopečky).\n\nV obci byly nalezeny poháry z doby bronzové, několik bronzových mincí císaře Trajána, protože v blízkosti obce byl pěchotní tábor římských legií. V rámci intravilánu obce bylo nalezeno také staré slovanské pohřebiště z doby hradištní, takže je zřejmé, že osídlení zde muselo být staršího data, v blízkosti obce navíc leží i další slovanské hradiště – při železniční trati směrem k Přibicím.\n\nPrvní písemná zmínka o obci pochází z roku 1257. Dřívější název obce zněl \"Prennwiz\" nebo \"Brannowitz\". Oficiální název Vranovice obec získala až ve 20. století. V okolí obce se nalézaly další starší osady – Teplany (někdy uváděné i Topolany), kde byly nalezeny unikátní vápenité pece, Želice v blízkosti Přísnostic, dále Závistice, tyto obce zanikly ve středověku. Obec Teplany byla zničena v souvislosti s válkou krále Jiřího z Poděbrad s králem Matyášem Uherským. Obec byla přifařena do Přibic, počátek historických zmínek je spojen s klášterem v Dolních Kounicích, dalšími majiteli obce byl Žabka z Limberka a nakonec i Ditrichštejnové, z jejichž znaku obec převzala do svého znaku dva vinařské nože. Obec s ohledem na svoji zeměpisnou polohu velmi trpěla nájezdy a průchody vojsk, ať už to byla válka třicetiletá nebo nájezdy Kuruců, protože obec ležela na důležité křižovatce cest – především odbočky tzv. jantarové stezky a dále stezky, kterou se hnal dobytek z Uher směrem do Polska. Obec v 19. století spadala do soudního okresu Židlochovice a politického okresu Hustopeče, kde setrvala až do roku 1960, kdy se stala součástí okresu Břeclav, až v roce 2007 došlo ke změně na okres Brno-venkov, s ohledem na snahy pověřené obce Pohořelice.\n\nDo roku 2006 byl starostou obce Oldřich Vybíral, tehdy ho nahradil Jan Helikar, který funkci obhájil i po volbách v letech 2010, 2014 i 2018.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "138564", "url": "https://cs.wikipedia.org/wiki?curid=138564", "title": "Nasavrky", "text": "Nasavrky\n\nMěsto Nasavrky (německy:\"Nassaberg\") se nachází v okrese Chrudim v Pardubickém kraji, asi 13 km jižně od okresního města Chrudimi. Žije zde obyvatel.\n\nHistorici se přou o výklad názvu obce. Ještě před nedávnem vědecký výklad vážně připouštěl, že Nasavrky mají původ ve staročeském slovním spojení „na sě vrkati“, tj. ves lidí, kteří na sebe zamilované vrkali. Skutečnost však bude pravděpodobně méně romantická. Jedním z možných výkladů je odvození z „Nasswerk“, tj. „mokrý důl“ či složeniny „Nassau“, neboli „mokrá niva“, ve spojitosti s \"werk\" (důl, šachta), tj. „Nassauwerk“ by výklad byl „důl u mokré nivy“. Spojitost Nasavrk a středověkého dolování se však nepodařilo zatím spolehlivě doložit.\n\nPrvní písemná zmínka o obci pochází z roku 1318, kdy zde měl majetek Konrád z Nasavrk. V roce 1350 stál již zdejší kostel Svatého Jiljí a na místě nynějšího zámku se nacházela tvrz. V té době patřily Nasavrky císaři Karlu IV., který je v roce 1355 daroval panství Strádov i s Nasavrky olomouckému biskupovi a pozdějšímu pražskému arcibiskupovi Janu Očkovi z Vlašimi. V roce 1360 byli Nasavrky povýšeny na městečko s právem týdenního trhu. Když v polovině 15. století hrad Strádov zpustl, byla přenesena správa panství na tvrz do Nasavrk.\n\nV 16. století se majitelé střídali. V roce 1545 za Magdalény Běškovcové z Běškovic je prvně písemně zmiňována tvrz. V roce 1585 koupil Nasavrky Jan Kekula ze Stradonic. Když zemřel, provdala se jeho druhá manželka za Václava Zárubu z Hustířan. Kolem roku 1600 nechal Václav Záruba z Hustířan tvrz zbourat a na jejím místě vystavěl dvoupatrový renesanční zámek nepravidelného půdorysu se dvěma věžičkami zdobený psaníčkovými sgrafity. Za účast ve stavovském povstání byly však Nasavrky Zárubům zkonfiskovány. Levně je koupil císařský důstojník František de Couriers, který panství rozšířil. V rozšiřování panství pokračoval i jeho syn František Emanuel. V polovině 17. století čítalo nasavrcké panství kromě zámku a městečka dalších 14 vesnic. Pak panství přešlo sňatkem do rodu Schönfeldů. I ti panství rozšiřovali a tak v polovině 18. století k němu patřilo kromě zámku a městečka dalších 5 již opuštěných tvrzí a 88 vesnic. Schönfeldové však na zámku trvale nesídlili, středem jejich panství byla Seč, a zámek tak chátral.\n\nV roce 1737 se Kateřina Schönfeldová provdala za Jana Adama Auersperga. Auerspergové pak drželi panství až do roku 1945. Za jejich vlastnictví se správa panství později opět přesunula do Nasavrk. Zámek, popisovaný v roce 1757 jako polorozbořený, prošel generální opravou, při níž dostal dnešní podobu, a sloužil jako byty panských úředníků. Kanceláře pak byly v hospodářských budovách. Když byla správa panství přenesena do Slatiňan, nastěhovali se do zámku úředníci nově zřízeného okresního úřadu, od roku 1868 pak úředníci okresního soudu a berního úřadu.\n\nFrantišek Josef kníže Auersperg vlastnil v Čechách dohromady tři alodní velkostatky s výměrou přes 20 tisíc hektarů, byl to velkostatek Dolní Kralovice (5,7 tisíc hektarů), Žleby (výměra 5,8 tisíc hektarů) a nejrozsáhlejší Nasavrky s výměrou 8 860, 25 ha, který zahrnoval statky: Nasavrky, Seč, Zubří, Lipku, Žumberk, Slatiňany, Vorel (Orel), Zaječice, Libánice, Nabočany, Stříbřich (Třibřichy), Pochobrod a Bítovany, dále parostrojní pivovar v Nasavrkách, lihovar ve Slatiňanech, továrna na umělá hnojiva a cihelna ve Slatiňanech, doly na sirník železitý v Lukavici s továrnou na výrobu kyseliny sírové a přípravu umělých hnojiv a opukové lomy ve Škrovádu.\n\nPozemková reforma započala na jeho majetku v roce 1921, kdy Státní pozemkový úřad dal do záboru:\n\nV knížecí režii nakonec zůstal pouze dvůr Slatiňany o výměře 144 hektarů. Z několika ostatních dvorů vznikly zbytkové statky s novými majiteli: Oustupek (27 ha, přídělová cena 110.000.- Kč, Seifert Josef), Havlovice, Libanice (55 ha, 400.000.- Kč, Patzelt Karel), Nabočany (90 ha, přídělová cena 700.000.- Kč, Šitanc Josef), Lipka (38 ha, přídělová cena 93.000.- Kč, Lieberman Jiří), Pouchobrady, Seč (76 ha, přídělová cena 308.600.- Kč, Mareš Václav), Třibřichy a Žumberk. Dvory Bítovany, Nasavrky, Orel, Smrček, Travná, Ústupky, Vyškov, Zaječice byly rozparcelovány celé.\n\nDnes je v přízemí zámku turistické informační centrum a obřadní síň a v prvním patře stálá expozice \"Po stopách Keltů\". Druhé patro slouží jako výstavní a koncertní prostory. K 24. září 2008 byl obci obnoven status města.\n\n\n\n\nPod zámkem jsou zasypaná sklepení s těžkým žalářem - temnicí. Podle pověsti sklepy s podzemní chodbou vedou z bývalé tvrze k troskám hradu Strádov.\n\n\n"}
{"id": "138565", "url": "https://cs.wikipedia.org/wiki?curid=138565", "title": "Lipnice nad Sázavou", "text": "Lipnice nad Sázavou\n\nLipnice nad Sázavou () je město 12 km západně od Havlíčkova Brodu, v okrese Havlíčkův Brod v Kraji Vysočina. Žije zde obyvatel.\n\nByť má město v názvu řeku Sázavu, ta neprotéká tudy, ale míjí Lipnici obloukem o zhruba 5 km severněji. V názvu se řeka objevila až ve 20. století. Protože sídel s názvem Lipnice existuje více, tak se do té doby pro upřesnění používala různá označení jako Lipnice v Čáslavském kraji či Lipnice u Německého Brodu.\n\nPrvní písemná zmínka o obci pochází z roku 1226. Ta se ale týká původní historické Lipnice, dnešního Dolního Města. Lipnice „horní“ byla založena až s hradem na počátku 14. století. Historie městečka byla neoddělitelně spjata s hradem. V roce 1370 získala Lipnice od Karla IV. městská práva spolu s právem várečným a stala se poměrně významným opevněným sídlem. Když lipnické panství vlastnil Čeněk z Vartemberka, byli na hradě svěceni první husitští kněží. V tomto období zde také augustiniánský mnich Matouš dokončil tzv. \"Lipnickou bibli\". Po Čeňkově smrti panství spravoval Oldřich z Rožmberka.\n\nPo husitských válkách vlastnili Lipnici Trčkové z Lípy. Roku 1561 ji Burian III. prodal hraběti z Thurnu. Od Thurnů ji odkoupil zpět Jan Rudolf Trčka z Lípy a vydal list, ve kterém měšťanům potvrdil jejich práva, ale právo vařit pivo a pivovar jim byl vyměněn za osvobození od některých daní. List obsahoval i další ujednání jako povinnost měšťanů sušit seno výměnou za pivo, starat se o víno, spravovat cesty, účastnit se lovů do půl míle od města za to dostávali měšťané zadarmo přebytečné pivo. V roce 1633 Jan Rudolf daroval zchudlé Lipnici dům i s pozemky a příslušenstvím, který byl osvobozen od všech povinností a poplatků. Lipnické panství bylo v roce 1634 zkonfiskováno císařem Ferdinandem II. Habsburským. Ten ho v červenci 1636 dědičně udělil Matouši Vernierovi de Rougemont. Nový majitel roku 1637 potvrdil lipnickým všechny jejich práva a zároveň jim povolil pořádat ročně tři jarmarky, tři trhy s koňmi a dva s vlnou. Měšťané se vyýměnou za to zavázali opravovat hradby a pečovat o chmel.\nMěsto bylo velmi poničeno za třicetileté války. Nejprve bylo vypleněno s celým okolím v roce 1639 šestnácti švédskými oddíly pod velením generála Banéra. Švédové pod vedením generálmajora Douglase se na Lipnici vrátili roku 1645 a obsadili už i hrad a vytvořili si z něj základnu pro další výpravy do širokého okolí. Císařská armáda se neúspěšně pokoušela v roce 1646 hrad dobýt. Podařilo se jí akorát zničit předsunuté opevnění \"Bílou věž\" a obsadit zdevastované město. Švédi na hradě zůstali až do uzavření míru v roce 1648.\n\nPozději význam městečka a panství upadal. Po územní reformě v polovině 19. století se Lipnice stala na přibližně 100 let městysem. V roce 1869 společně s hradem městečko vyhořelo. V roce 1899 v obci existoval vodovod s větrným čerpadlem. A roku 1910 byla na Lipnici vybudována první větrná elektrárna v Čechách. První světová válka zasáhla i do osudů lipnických občanů – několik jich za války zemřelo. Po válce se do obce přistěhoval Jaroslav Hašek. Ve 30. letech se na úpatí \"Holého vrchu\" začalo budovat rekreační středisko pro Škodu, za druhé světové války sloužilo jako lázně pro německé piloty. I druhá světové válka si mezi lipnickými obyvateli vyžádala oběti. Místní židovské obyvatelstvo se stalo oběťmi holocaustu, další občané nepřežili německé mučení, výslechy či věznění. Rudá armáda do obce dorazila 10. května 1945. V 50. letech byla zřízena v bývalém objektu Škody dětská léčebna a byl vybudován nový vodovod.\n\nV roce 2016 byl odsouzen bývalý starosta Ladislav Horký za zneužití pravomoci, padělání veřejné listiny, podvod, úvěrový a dotační podvod a zpronevěru.\n\nK 10. září 2019 byl Lipnici nad Sázavou obnoven status města.\n\nDále leží v katastru města samoty Michalíčkovna, Zelenovna, Pohodárna, Blatov, Loskoty a Panský Mlýn.\n\nÚzemí města Lipnice nad Sázavou se nalézá v České vysočině, její Česko-moravské subprovincii, Českomoravské vrchovině v geomorfologickém celku Křemešnická vrchovina, v podcelku Humpolecká vrchovina a okrsku Melechovská vrchovina. Nadmořská výška území města se pohybuje od 455 po 620 m n. m. na \"Holém vrchu\".\n\nGeologicky leží území města převážně na granitovém podkladu, částečně jsou zastoupeny i sedimenty – nivní, smíšené, kamenité až hlinito-kamenité. Oblast je součástí Českého masivu, oblasti moldanubika.\n\nPřevažujícím půdním typem je kambizem, kolem vodních toků jsou gleje. Místy se objevují pseudogleje.\n\nKatastrální území Lipnice nad Sázavou má celkovou rozlohu 1 114 ha. Největší plochu 35 % zabírají lesy, následují parcely s ornou půdou 27 % a travnaté porosty 23 %. Zastavěné plochy tvoří pouze 1 %. Největší lesní plochy se nacházejí na severní straně území. Na jižní hranici katastru zasahují rozlehlé Orlovské lesy. Mezi těmito lesy a městem je především zemědělská půda. Ta zabírá také většinu území severovýchodně od města.\n\nVlastní zástavba města je soustředěna na lipnickém trojvrší. Na prostředním a zároveň nejnižším vrchu s nadmořskou výškou 600 m byl vybudován hrad a okolo vyrostla zástavba. Ta je na severu vymezena úpatím \"Holého vrchu\", na jehož vrcholu se nalézá skalní útvár \"Pyramida\", a na jihu \"Bílou věží\" s nadmořskou výškou 608 m. Na jihozápadním úpatí \"Bílé věže\" byla vybudována chatová osada. Dalšími vrchy v katastrálním území jsou \"Radostovický kopec\" (567 m n. m.) a \"Vlčí hrdlo\" (528 m n. m.). \n\nDo území města zasahuje havlíčkobrodský a pelhřimovský bioregion.\n\nU rybníku Váha byl zaznamenán výskyt vlasolistce vlhkomilného.\n\nPodle Quitta patří území do klimatické oblasti MT3, která se dá označit jako mírně teplý, vlhký region. Roční srážkový úhrn se pohybuje v rozmezí 600–750 mm a počet dnů s teplotou nad 10 °C je 120–140. Dle \"Votýpky a Moravce\" patří území do V. třídy s průměrným ročním úhrnem srážek nad 580 mm a s počtem dnů, kdy teplota vzduchu vzroste nad 10 °C v rozmezí 142–159.\n\nOblast patří do povodí Sázavy.\n\nVýchodně od města pramení Ředkovský potok, který dále směřuje k Dolnímu Dvoru a Vitonínu. Jižně od města pramení dva bezejmenné přítoky pstružného potoka, do kterého se vlévají v přírodní rezervaci Kamenná trouba. Na severní straně mezi Lipnicí a Vilémovcem pramení bezejmenný tok, který ústí do Ředkovského potoka. Na západní straně pramení další dva toky. Jeden pramení v zastavěné části u \"Sládkova rybníčku,\" ten napájí rybníky Váha, \"Prostřední\" a \"Metelka\". Druhý v mokřadech pod městem a napájí rybníky \"Prostřední\" a \"Metelka\". Oba pak ústí do Pstružného potoka u Dolního Města. Další menší přítoky Pstružného potoka pramení v lesích severozápadně od města.\n\nV následujícím seznamu jsou uvedeny vodní plochy na území města. Jedná se o nádrže, rybníky a zatopené lomy, které jsou pojmenované nebo jsou něčím významné např. slouží jako požární nádrž.\n\nJihozápadně od města se rozkládá přírodní rezervace Kamenná trouba o rozloze 62,97 ha. Důvodem ochrany jsou nivní louky a mokřady kolem Pstružného potoka, kde se vyskytují vzácné rostliny a živočichové. U rybníka, který je součástí rezervace, byl mimo jiné zjištěn výskyt orla mořského.\n\nNa území města se nenachází železnice. Nejbližší vlaková stanice je v Okrouhlici ve vzdálenosti asi 6 km. Městem prochází pouze silnice III. třídy. Jsou to silnice III/34740, která spojuje Havlíčkův Brod s Ledčí nad Sázavou, dále III/34746 vedoucí z Lipnici přes Volichov k silnici 34746 a III/34763, která napojuje město na silnici II/347 u Kamenné trouby.\n\nProvoz první pravidelné autobusové linky v městě byl zahájen v roce 1930 na trase Světlá nad Sázavou-Lipnice nad Sázavou.\n\nDopravní obslužnost je zajištěna veřejnou autobusouvou dopravou do Havlíčkova Brodu, Ledče nad Sázavou a Světlé nad Sázavou. Autobusy staví na sedmi zastávkách. První se nachází na lipnickém náměstí, ve směru na Ledeč nad Sázavou, Světlou nad Sázavou a Dolní město autobusy zastavují v místě naproti městskému úřadu a ve směru na Havlíčkův Brod u penzionu Brixen naproti poště. Druhá zastávka se jmenuje \"Lipnice nad Sázavou, léčebna\" a je u rekreačního zařízení Parlamentu ČR. Třetí zastávka se nachází na západním okraji města a je pojmenovaná \"Lipnice nad Sázavou, bytovky.\" Čtvrtá \"Lipnice nad Sázavou, SOU\" je u kamenického učiliště. Pátou zastávkou je \"Lipnice nad Sázavou, Dolní Dvůr.\" Poslední dvě se nachází v části Vilémovec. První s názvem \"Lipnice nad Sázavou, Vilémovec\" slouží pro linku Světlá nad Sázavou – Lipnice nad Sázavou a pro spojení s Havlíčkovým Brodem je využívaná zastávka \"Lipnice nad Sázavou, Vilémovec, rozc. 0.3.\"\n\nPřes město vede několik značených cyklotras:\n\nVe městě je registrováno 126 živností a 23 právnických osob.\n\nHistorie města je spojena s těžbou žuly a s jejím zpracováním. Tradice těžby a zpracování sahá až do 13. století.\n\nV několika lomech v okolí města se těžila žula. Ve většině lomů se dnes už netěží a ty jsou zatopené.Těžba pokračuje pouze v lomu \"Kopaniny\". Těžbu a zpracování zajišťuje firma \"Granit Lipnice s. r.o.\"\n\nMezi Lipnicí a Dolním Dvorem se nachází zemědělský areál firmy \"Podhradí s. r. o\". Ta hospodaří na zemědělských pozemcích v okolí města. V areálu provozuje také bioplynovou stanici. Zároveň se zabývá chovem skotu.\nK dispozici je pobočka České pošty, která sídlí na náměstí. Dále obchod se smíšeným zbožím a několik hospod. Pro ubytování jsou k dispozici četné chaty a penziony ve městě a blízkém okolí.\n\nLipnická pošta\n\nPošta byla ve městě zřízena v roce 1887, její zřízení inicioval správce lipnického velkostatku. Pobočka sídlila v budově dnešního hostince \"U České koruny\", kde byl už tehdy hostinec. Od založení do současnosti se pošta čtyřikrát stěhovala, ale vždy sídlila v některé budově na náměstí.\n\nSbor dobrovolných hasičů\n\nSbor dobrovolných hasičů Lipnice nad Sázavou byl založen v roce 1873 na základě iniciativy Antonína Svobody, který se stal prvním velitelem, předsedou byl zvolen Antonín Novák. Hasiči sídlí v budově městského úřadu, kde mají požární zbrojnici.\n\nMístní organizace českého rybářského svazu\n\nMístní organizace ČRS hospodaří na rybnících ve městě a blízkém okolí a části Pstružného potoka. Mezi obhospodařované rybníky patří Váha, \"Metelka\", \"Říhovka\", \"Prostřední\" a \"Sládkův rybníček\". Většina těchto rybníků slouží pro chovné účely. Ke sportovnímu rybolovu slouží Váha a úsek Pstružného potoka od Kamenné trouby do Mrzkovic. Tento rybářský revír je mimopstruhový. Jako pstruhový revír slouží kamenolomy a přítoky Pstružného potoka. Jedná se o zájmový spolek s největším počtem členů ve městě, sídlí v místní rybárně.\n\nMyslivecké sdružení\n\nMyslivecké sdružení Lipnice obhospodařuje místní honitbu.\n\nLipničáci\n\nLipničáci jsou občanské sdružení, jehož cílem je ochrana zeleně, památek a kulturních hodnot v Lipnici nad Sázavou.V roce 2015 spolek inicioval vznik pomníku obětem druhé světové války.\n\nDivadelní spolky\n\nJedná se o již zaniklé ochotnické spolky. V roce 2016 byla v depozitáři Muzea Vysočiny v Havlíčkově Brodě objevena lipnická opona z roku 1871. Ta má rozměry 5x3 m a je na ní namalován pohled na hrad s městem z roku 1869. Autorem je Josef Suchý z Kolína. První ochtníci byli sokolové, dalšími byli členové \"Dramatického spolku dobrovolných hasičů.\" Se spolkem vystoupil v roce 1921 i Jaroslav Hašek\".\" Tento spolek ve městě působil do roku 1955, poté jeho členové hráli jako soubor \"Osvětové besedy\" až do 60. let. V období 1941–1949 existoval také \"Spolek divadelních ochotníků.\"\n\nČeský červený kříž\n\nMístní organizace českého červeného kříže byla v roce 2013 rozpuštěna.\n\nZdravotnictví a sociální služby\n\nVe městě je ordinace praktického lékaře pro dospělé a lékař pro děti a dorost. V roce 2006 byl postaven dům s pečovatelskou službou „\"Stromovka\"“.\n\nKnihovna\n\nV budově městského úřadu se nachází místní knihovna, která má ve svém fondu přibližně 13 000 knih.Hřbitovy\n\nLipnice nad Sázavou má dva hřbitovy. Prvním je starý hřbitov, který je pod Bílou věží a už se na něm nepohřbívá. Na tomto hřbitově je i hrob Jaroslava Haška. Kromě něj je na hřbitově Pomník obětem první světové války, Pomník obětem druhé světové války a hrob obětí druhé světové války. Na hřbitově se pohřbívalo do roku 1952, kdy byl zřízen nový hřbitov. Ten se nachází jihozápadně od centra města při silnici III/34763 v blízkosti fotbalového hřiště.\n\nMuzeum Jaroslava Haška\n\n\"Související informace naleznete v článku Památník Jaroslava Haška.\"\n\nMuzeum Jaroslava Haška bylo zřízeno v domě, který Hašek zakoupil po svém příchodu na Lipnici. Muzeum bylo otevřeno v roce 1959.\n\nLetní amfiteátr\n\nLetní amfiteátr se nachází v centru města pod hradem. Je využíván pro konání koncertů, festivalů a divadelních představení. V minulosti se v něm pořádalo i letní kino. K nejznámějším akcím, které se tam pořádaly patří festival Haškova Lipnice, který byl hojně navštěvován zejména v období socialismu, kdy na něm vystupovali nejznámější českoslovenští interpreti. Jeho první ročník byl uspořádán v roce 1958. V roce 1988 tam na festivalu \"Folková Lipnice\" poprvé od 60. let veřejně vystoupil Václav Havel. Od roku 1994 se tam konal festival Rocková Lipnice, který patřil k prvním porevolučním festivalům v České republice. Poslední ročník se konal v roce 2014. Mezi další festivaly, které se pořádaly v letním afitétru patří \"Kvílení, Rej noci svatojánské, Rocknářez, Ska-Punk festival, Beltine.\" \n\nDalší kulturní akce jako České hrady, Lipnické hradovánky, Lipnický mantl, sraz Velorexů, noční prohlídky aj. se konaly či konají na hradě.\n\nV současnosti se ve městě pravidelně pořádají tyto akce:\n\nSochařská díla v okolí\n\nV okolí Lipnice se nachází zatopené žulové lomy. Ve skálách nad lomy byly sochařem Radomírem Dvořákem v letech 2005–07 vytesány tři reliéfy, ironicky nazvané \"Bretschneidrovo ucho\", \"Ústa pravdy\" a \"Zlaté oči\". V roce 2013 k nim přibyla podobizna Jaroslava Haška, nazvaná dle stejnojmenného protiválečného románu a umístěná na loučce u křižovatky silnice mezi Lipnicí a Dolním Městem. Dohromady tyto monumenty tvoří tzv. \"Památník národního odposlechu\". V roce 2015 vytvořil stejný autor \"Monument Omen Nomen,\" který je umístěný u areálu firmy Granit Lipnice.\n\nVe městě je fotbalové hřiště, asfaltové hřiště, hřiště na školní zahradě, dětské hřiště v blízkosti domova pro seniory a sokolovna. Dále jsou v areálu rekreačního zařízení Parlamentu ČR tenisové kurty, které ale nejsou pravidelně přístupné veřejnosti.\n\nSokol\n\nSokol byl ve městě založen v srpnu roku 1908. Prvním starostou byl Josef Raidl. Místní sokolové se nevěnovali pouze tělovýchovné činnosti, ale zapojovali se i do dalších činností např. vybudovaní pomníku Jana Husa v roce 1919 či pomníku obětem první světové války nebo hraní divadla. Zpočátku sokolové cvičili v sále v hospodě nebo na nádvoří hradu. S přibývajícím počtem členů i návštěvníků cvičení se staly tyto prostory nevyhovujícími. Proto sokolové začali v roce 1922 pracovat na vybudování letního cvičiště. K tomuto záměru jim majitel lipnického panství Trautmansdorf daroval pozemek pod hradem o velikosti 53 arů. V místě se dnes nachází letní amfiteátr. Cvičiště bylo dokončeno v roce 1925. V roce 1937 se začala v Lipnici stavět sokolovna. V roce 2008 byl ke 100. výročí založení spolku vybudován památník, který je umístěn před sokolovnou.\n\nPod hlavičkou sokola působí ve městě také fotbalový oddíl \"TJ Sokol Lipnice nad Sázavou\", který v roce 2016 působí v okresním přeboru Havlíčkobrodska. V roce 2009 bylo vybudováno nové zázemí u fotbalového hřiště a v roce 2013 prošlo rekonstrukcí také samotné hřiště.\n\nV Lipnice je Základní škola, Základní umělecká škola, Mateřská škola, kamenosochařské učiliště. Dále také nezisková organizace Prázdninová škola, která se zaměřuje na zážitkovou pedagogiku.\n\nZákladní škola\n\n\"Související informace o budově školy (zámku) naleznete v článku Lipnice nad Sázavou (zámek).\"\n\nPrvní školu ve městě založil Vilém z Landštejna v roce 1396. V době, kdy Lipnice patřila Trčkům z Lípy byla škola českobratrská. Po roce 1740 probíhalo vyučování ve světnici na radnici až do roku 1787, kdy byla pod hradem postavena nová dřevěná škola, která se dochovala dodnes. V této škole učil i otec Antonína Doležálka. V roce 1811 nechal hrabě Karel II. Josef Palm z Gundelfingenu pro vyučování upravit starou faru. Školu v té době navštěvovali žáci nejen z Lipnice, ale i z Broumovy Lhoty, Dolního Města, Bystré, Kejžlice, Řečice, Svitálky, Vitonína, Volichova a okolních samot. Roku 1857 byla škola rozšířena o další třídu. Po roce 1864 převzala školu obec. Později byla otevřena další třída v budově radnice. Tento stav byl nevyhovující, a proto byla v letech 1885–1887 postavena nová školní budova. Cena nové školy byla 18 245 zlatých, na nákladech se podílely také okolní obce Broumova Lhota, Řečice a Volichov. O šest let později byla zřízena 5. třída. Roku 1923 byla zřízena pokračovací živnostenská škola. Již od roku 1917 byla snaha zřídit měšťanskou školu. To se podařilo až v srpnu 1926, kdy byla dokončena přestavba bývalého zámku, který obec odkoupila od Trauttmansdorffů. Později ve 2. polovině 20. století bylo k budově přistavěno nové křídlo a byla zřízena mateřská a základní umělecká škola. ZUŠ má pobočky v Dolním Městě, Krásné Hoře a v Okrouhlici. V roce 1995 byla provedena rekonstrukce původní budovy. V letech 2008–2009 došlo k rozšíření kapacity mateřské školy a zároveň byla zeteplena nová budova. V roce 2015 byla provedena rekonstrukce kotelny.\n\nKamenosochařské učiliště\n\nVýuka byla zahájena v roce 1951, byla zajištěna teoretická i praktická výuka. Zřizovatelem byla oblastní správa Státních pracovních záloh Brno. Roku 1962 se novým zřizovatel stal národní podnik Českomoravský průmysl kamene Hradec Králové a byla navýšena kapacita učiliště výstavbou nové budovy internátu, dílny, garáže a truhlárny. Učni si plnili praxi i v blízkých kamenolomech. Kvůli zlepšení podmínek byl koncem 80. let v Havlíčkově Brodě vybudován nový areál a na Lipnici učni dojížděli pouze na praktickou výuku. Ale už v roce 1990 se výuka opět vrátila zpět na Lipnici. O rok později se sřizovatelem stalo tehdejší ministerstvo stavebnictví následovalo ministerstvo průmyslu a ministerstvo hospodářství. V roce 1996 přešlo středisko pod ministerstvo školství, mládeže a tělovýchovy. Vlivem klesajícího počtu učňů došlo 1. 7. 2000 ke sloučení se SSŠ, Gymnáziem a VOŠ ve Světlé nad Sázavou, ve středisku na Lipnici zůstala praktická výuka. V roce 2004 došlo ke změně názvu na \"Kamenosochařské středisko Lipnice\" a bylo zmodernizováno zázemí. Byly otevřeny nové obory jako restarování a konzervování kamene, umělecké zpracování kovů či vzdělávací program VOŠ – Řízení výroby zpracování kamene.\n\nPrázdninová škola\n\nPrázdninová škola se zaměřuje na zážitkovou pedagogiku. Byla založena v roce 1977 a do roku 1989 spadala pod socialistický svaz mládeže. V roce 1990 se osamostatnila. V Lipnici pořádá kurzy v areálu České tábornické unie u lomu \"Hřeben\". Autorem objektu je architekt Jaroslav Vaculík.\n\nV Lipnici nad Sázavou má sídlo stejnojmenná římskokatolická farnost. Ta spadá pod vikariát Humpolec královéhradecké diecéze v České provincii. Území zdejší farnosti zahrnuje nejen oblast samotného města, ale také dalších 37 obcí, částí a samot. Farním kostelem je kostel sv. Víta v Lipnici. Během druhé světové války byl za protiněmecké kázání zatčen místní farář Jan Havelka, který podlehl následkům mučení gestapa.\n\nVe městě působila i církev československá husitská. Měla zde modlitebnu a na Bílé věži zvoničku.\n\nV 19. a na počátku 20. století působila v Lipnici židovská obec s vlastní modlitebnou. V letech 1830–1896 zde byla vedena i Matrika Židů, poté byla přesunuta do Německého Brodu. Po zrušení místní obce převzala zařízení modlitebny světelská obec.\n\n\n\n\n"}
{"id": "138566", "url": "https://cs.wikipedia.org/wiki?curid=138566", "title": "Týnec (okres Klatovy)", "text": "Týnec (okres Klatovy)\n\nObec Týnec se nachází v okrese Klatovy, kraj Plzeňský, necelých 6 km jjz. od Klatov. Žije zde obyvatel.\n\nPrvní písemná zmínka o obci pochází z roku 1227.\n\nSeverovýchodně od vesnice se nachází přírodní památka Loreta.\n\n\n\nMadoně Týnecké z kostela Nanebevzetí Panny Marie byla zasvěcena 40. kaple Svaté cesty z Prahy do Staré Boleslavi, která byla založena jezuity v letech 1674 – 1690. Donátorem byl nejvyšší hofmistr Vilém Albrecht hrabě Krakovský z Kolovrat.\n\n"}
{"id": "138567", "url": "https://cs.wikipedia.org/wiki?curid=138567", "title": "Průhonice", "text": "Průhonice\n\nObec Průhonice se nachází v okrese Praha-západ ve Středočeském kraji, asi 15 km jihovýchodně od centra Prahy v těsném sousedství hranice Prahy. Žije zde obyvatel. V obci se nachází základní škola, hřiště pro děti a mládež, fotbalové a skateboardové hřiště, kostel, zdravotní středisko, lékárna, pošta, pobočky bank, řada restaurací a kongresové a ubytovací zařízení jako např. Park Hotel Průhonice, Hotel Floret, Hotel Tulipán, Restaurace Tarouca v Parkhotelu Průhonice, Colosseum aj. Dopravní dostupnost je zajišťována především blízkou dálnicí D1, která snižuje dopravní zatížení obce. Obec sousedí s komerční zónou Průhonice–Čestlice. V obci a jejím okolí se také nachází několik turisticky atraktivních objektů, mezi něž patří například dendrologická zahrada nebo památka UNESCO – zámecký park Průhonice.\n\nV obci byla roku 1996 během stavařských prací v lokalitě Komárov objeven sídlištní prvek kultury s lineární keramikou, který je archeology označován jako nejstarší zemědělská kultura ve střední Evropě a datuje se údajně okolo 5. tisíciletí před naším letopočtem.\n\nPrvní písemné zmínky o obci se vyskytují roku 1187 v souvislosti s vysvěcením románského kostela Narození Panny Marie, historicky nejvýznamnější stavbou v obci. Pravděpodobně začátkem 13. století byla u západní strany kostela vystavěná tvrz, poprvé listinně doložena v roce 1289, která byla v 16. století přestavěna na zámek. A roku 1270, kdy byli jako purkrabí Pražského hradu jmenováni Zdislav a Oldřich z Průhonic. Z této doby také existují nejstarší písemné záznamy o vlastnících obce Průhonice, a to o Zdislavu z Průhonic, Bohuslavu z Průhonic a Zdislavovi z Počernic a Průhonic.\n\nDalšími majiteli byli páni z Říčan, kteří dali vystavět na ostrohu nad potokem nový opevněný hrad a rozšířili původní románskou kapli. Za jejich panování nad tímto územím, které trvalo až do 90. let 14. století, došlo v obci k největšímu rozkvětu. Z této doby pocházejí gotické nástěnné fresky v místní kapli.\n\nJedním z dalších majitelů Průhonic byl rod rytířů Zápských ze Záp, který v 16. století své místní sídlo přebudoval na zámek italského stylu stojící do dnes. Skládá se ze čtyř obvodových křídel postavených obvodovým gotickým zdivem obklopujících uzavřené nádvoří.\n\nZa vlády nového majitele Andrease Hannewalda z Eckendorfu v 17. století fungoval v obci taktéž pivovar, zahrady, štěpnice a ves s krčmou a kovárnou. Během třicetileté války však byly Průhonice zcela zdevastovány, načež začal s jejich obnovou císařský rada rytíř Antonius Binago spolu se svým synem, s nímž držel panství v letech 1636–1656. V průběhu této rekonstrukce se zámku dostalo nové podoby, kdy bylo kamenné zdivo překryto omítkou, zjednodušena okna a pozměněn tvar kostelní věže.\n\nV průběhu 18. století patřila obec rodu hrabat z Desfours, kteří ji po válce v letech 1742–1744 začali opět obnovovat. Ke konci 18. století však začaly Průhonice jako panské sídlo upadat a zámecký areál sloužil především k hospodářským účelům.\n\nPo roce 1800 začal nový majitel Jan Nepomuk, hrabě Nostic-Rieneck s rozsáhlou přestavbou průhonického zámku do klasicistního stylu, načež začal fungovat opět jako rodinné sídlo. Vyjma gotického paláce byly v tomto období všechny budovy zvýšeny o patro. Zcela zrušen byl pivovar, který nadále sloužil jako ubytovací zařízení pod místním názvem \"Malý zámek\". V držení tohoto rodu zůstávají Průhonice v průběhu celého 19. století. V roce 1841 došlo k významnému mapování obce, kdy byl také vytvořen tzv. stabilní katastr. Hospodářská mapa panství byla vytvořena kolem roku 1844. Ze soupisu majetku z roku 1848 vyplývá, že Průhonice měly v tomto období 61 domů se 479 obyvateli a část obce Hole 23 domů se 135 obyvateli.\n\nRoku 1872 byla v Průhonicích zřízena obecná jednotřídní škola, která byla roku 1878 rozšířena na dvoutřídní a posléze v roce 1887 dokonce na trojtřídní.\n\nJediná dcera hraběte Alberta Nostic-Rienecka byla Marie Antonie Gabriela, která svým sňatkem s Arnoštem Emanuelem hrabětem Silva-Taroucou roku 1855 započala novou část dějin Průhonic. Za jeho vlády byl zámek mezi lety 1889-1894 přestavěn podle architektonického návrhu Jiřího Stibrala do stylu české novorenesance. Byla také postavena kašna na malém nádvoří, která je imitací pražské kašny na Malé Straně.\n\nV těchto letech započalo budování místního parku, který měl být obrazem zušlechtěné české krajiny. Za tímto účelem skupoval přilehlé pozemky a dosáhnul tak celkové rozlohy 240 hektarů. Meandrovitý tok Botiče byl zregulován systémem jezů, takže se předcházelo škodám způsobeným vysokými stavy vody. Na území parku bylo zřízeno celkem 40 kilometrů cest.\n\nHrabě Silva-Tarouca zemřel 18. srpna 1936, načež mu byla 27. června 1937 odhalena na skále pod Alpinem pamětní deska. Dnes je park součástí prestižního seznamu památek světového kulturního dědictví UNESCO (coby podsoučást lokality \"Historické centrum Prahy\").\n\nVe vsi Průhonice \"(přísl. Hole, Rozkoš, 966 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, nákladní autodoprava, biograf Sokol, 3 cihelny, obchod s dobytkem, 2 holiči, 6 hostinců, 2 koláři, 3 kováři, 5 krejčí, 2 obchody s mlékem, obuvník, pekař, pískovna, pokrývač, restaurace, 3 řezníci, sedlář, 5 obchodů se smíšeným zbožím, spořitelní a záloženský spolek v Průhonicích, stavební hmoty, studnař, 2 trafiky, truhlář, obchod s uhlím, státní velkostatek, Dendrologická společnost v Praze - spolková zahrada, 2 zahradnictví, zámečník, zednický mistr, zubní ateliér\nPrůhonice dneška jsou dynamickou obcí, plnou života. Jsou bydlištěm předsedy české vlády, řady významných firem a podnikatelů domácích i zahraničních. V sousedství průhonickeho parku je budována rezidenční čtvrť luxusních rodinných domů, byl zcela zrekonstruován hotel na náměstí, byly opraveny místní komunikace i posílen vodovod. Vedle dálnice – na opačné straně již vzniklé obchodní zóny – se buduje nová obchodní zóna. I areál zámku díky využití tzv. norských fondů prochází rozsáhlou obnovou zámeckého alpina a areálu zámeckého parku vůbec. V roce 2019 skončila rekonstrukce náměstí.\n\nObec Průhonice se skládá ze dvou částí na dvou katastrálních územích:\n\nObec Průhonice spadá do Středočeského kraje, okresu Praha-západ. Obcí s rozšířenou působností jsou 20 kilometrů vzdálené Černošice. Pověřenou obcí je 5 kilometrů vzdálená Jesenice. Příslušným finančním úřadem je \"Finanční úřad Praha-západ\". Agenda stavebního úřadu a matriky je vykonávána místním obecním úřadem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nPark byl založen roku 1885 hrabětem Silva-Taroucou spolu s rekonstrukcí zámku ve stylu české novorenesance. Celková rozloha parku je 250 hektarů, které jsou dostupné pomocí 23 kilometrů cest pro pěší. Je alokován v členitém území potoku Botič v místech přítoku potoků Dobřejovického a Zdiměřického. Mimo významu umělecko-historického je park také cenným dendrologickým místem, neboť obsahuje okolo 1600 druhů cizokrajných dřevin. Výjimečnou je pak sbírka rododendronů, kterých je v parku přes 8000 kusů ve formě více než 100 různých druhů. Park spravuje Botanický ústav AV ČR.\n\nDnešní podoba zámku je výsledkem několika přestaveb původně středověkého gotického hrádku, který byl vystavěn v sousedství románského panského sídla a dochoval se z něj dodnes jen románský kostelík \"Narození Panny Marie\", který je však nejstarší dochovanou památkou obce. Základ zámku tvoří renesanční úpravy sídla z doby majitelů Zápských ze Záp z druhé poloviny 16. století. K poslední rekonstrukci dochází v letech 1889–1894 za vlastnictví hrabětem Silva-Taroucou, který roku 1927 z finančních důvodů prodal zámek státu československému. Dnes zde sídlí Botanický ústav Akademie věd ČR.\n\nPod správou \"Výzkumného ústavu Silva Taroucy pro krajinu a okrasné zahradnictví\" je na ploše 73 hektarů soustředěno více než 5000 taxonů dřevin a trvalek, díky čemuž se řadí mezi největší sbírky okrasných rostlin na území České republiky. Zahrada je členěna použitím jednotlivých skupin do sadovnických úprav a je veřejně přístupná.\n\nBotanická zahrada byla založena v roce 1963. V současnosti spravuje rozsáhlé sbírky kosatců, růží, pivoněk a denivek. Sbírky jmenovaných rostlin patří k nejrozsáhlejším ve střední Evropě. Veřejnosti je přístupná v sezóně, je součástí prohlídkového okruhu Průhonického parku.\n\n\n\nÚzemím obce vede dálnice D1 s exitem 6 (Průhonice). Dále zde prochází silnice III. třídy:\n\nŽelezniční trať ani stanice na území obce nejsou.\n\nNa území obce se nachází 6 autobusových zastávek:\n\nVeřejnou dopravu zajišťují následující autobusové linky:\n\n"}
{"id": "138570", "url": "https://cs.wikipedia.org/wiki?curid=138570", "title": "Strážný", "text": "Strážný\n\nStrážný je městys v okrese Prachatice v Jihočeském kraji, v národním parku Šumava. Žije zde obyvatel. Původně neslo městečko jméno \"Kunžvart\" (\"Kuschwarda\"), jak se dosud nazývá zřícenina hradu, koncem 50. let bylo přejmenováno podle blízkého vrchu Strážný (1115 m n. m.). Městečko se nachází u říčky Řasnice, při silnici I/4 mezi Horní Vltavicí (resp. přípojkou z Lenory) a státní hranicí u Philippsreuthu.\n\nPrvní písemná zmínka o vesnici pochází z roku 1359.\n\nKunžvart (Strážný) je starou osadou, která vznikla na silně frekventované dopravní tepně zvané Zlatá stezka, pod hradem Kunžvart. S rozvojem dopravy se z ní stala druhá největších obec na Šumavě (po Železné Rudě). Poté, co Zlatá stezka ztratila význam, začal i Kunžvart upadat.\n\nV roce 1843 se Kunžvart stal městysem. Na konci 19. století měl Kunžvart 845 německých obyvatel, byla v provozu škola, pošta, hotel, mlýn Dammmühle a dílny zabývající se výrobou nástrojů pro domácnost (např. řešeta nebo dřevěné nádobí). Konaly se tři výroční trhy, týdenní trh býval v úterý.\n\nOd 25. června 1912 do vypuknutí váky byla provozována pravidelná autobusová linka na trase Pasov – Kunžvart – Vimperk. Jen během června až srpna 1912 bylo tímto spojem přepraveno 3700 osob.\n\nOd počátku třicátých let 20. století byla do Vimperku doprava osob ze Silnice a Kunžvartu zajišťována autobusem Státní dráhy.\n\nPo roce 1945 bylo původní německé obyvatelstvo vystěhováno, po roce 1948 byl uzavřen hraniční přechod a území ovládla Pohraniční stráž. Městečko začalo upadat, řada domů včetně kostela sv. Trojice byla zbourána. Koncem padesátých let 20. století byl název Kunžvart změněn na Strážný – podle vrchu, který stojí severozápadně od obce. Zřícenině hradu Kunžvart na východním úbočí této hory název zůstal.\n\nS rozvojem mezinárodní kamionové dopravy a cestovního ruchu na konci osmdesátých let 20. století začal význam Strážného vzrůstat. Velký pohyb lidí a vozidel ve Strážném nastal po pádu železné opony a obnovení běžného provozu na hraničním přechodu v roce 1989, k hraničnímu přechodu se také přesunuli obchodníci a provozovatelé různých služeb.\n\nDne 1. dubna 2010 byl obci navrácen status městyse.\n\nMěstys Strážný je obklopen vrcholky hor Strážný (1115 m n. m.), Chlustov (1094 m n. m.) a Radvanickým hřbetem, které chrání kotlinu před studenými severními a západními větry. Proto má Strážný i přes svou poměrně vysokou nadmořskou výšku mírné podnebí.\n\n\nPo pádu železné opony se vyvinula ekonomika založená na blízkosti státní hranice. Ve vsi se nachází čerpací stanice, vznikla zde dvě kasina a další zábavní zařízení.\n\nPodel Strážného vede silnice I/4 z Prahy do Pasova a Mnichova.\n\n\n\n"}
{"id": "138571", "url": "https://cs.wikipedia.org/wiki?curid=138571", "title": "Kout na Šumavě", "text": "Kout na Šumavě\n\nObec Kout na Šumavě () se nachází v okrese Domažlice v Plzeňském kraji. Žije v ní obyvatel. Přes svůj název leží na rozhraní Všerubské vrchoviny a Podčeskoleské pahorkatiny.\n\nPrvní písemná zmínka o obci pochází z roku 1544. Ves Kout u Domažlic navštívil král Karel IV. při své cestě z Bavorska. Alois Jirásek datuje tuto návštěvu do poloviny 14. století (1362).\n\nPočátkem roku 2012 zde žilo 1121 obyvatel, v říjnu roku 2006 jich bylo 1143.\n\n\n\n\n"}
{"id": "138572", "url": "https://cs.wikipedia.org/wiki?curid=138572", "title": "Nový Rychnov", "text": "Nový Rychnov\n\nMěstys Nový Rychnov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352, kdy byl Rychnov součástí červenořečického panství v držení pražských biskupů. V roce 1454 jej dostal do zástavy Jindřich ze Stráže a po něm Leskovcové z Leskovce, kteří získali městečko do dědičného držení. Roku 1543 se Rychnov konstituoval jako samostatné panství, jehož držitelem byl Vlachyně z Leskovce, který nechal přebudovat rychnovskou tvrz na zámeček. Po jeho smrti se rychnovské a řečické panství znovu spojily v rukou Kryštofa z Leskovce. V roce 1596 se stali majiteli páni z Říčan a roku 1623 se vrátil zpět do rukou pražských arcibiskupů.\n\nV roce 1850 se Rychnov stal samostatnou obcí v okrese Pelhřimov. Od 27. června 2008 je Nový Rychnov opět městysem.\n\n\n\n\n\n\n"}
{"id": "138573", "url": "https://cs.wikipedia.org/wiki?curid=138573", "title": "Chvalkovice (okres Náchod)", "text": "Chvalkovice (okres Náchod)\n\nObec Chvalkovice () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o Chvalkovicích pochází z roku 1350, kdy je zmíněna v listinách pražského arcibiskupa Arnošta z Pardubic. Roku 1359 je jmenován chvalkovický kněz Jan farářem na Hořičkách. V roce 1370 držel ves Petr z Chvalkovic, po něm paní Stříza z Chvalkovic, pravděpodobně vdova po Petrovi. Urozená paní Stříza dosadila v roce 1374 nového faráře, později se vzdala správy majetku a odstěhovala se do Hradce Králové. Chvalkovice pak držel Jan Šváb z Chvalkovic, snad bratr Petra. Paní Stříza měla dceru Zdenku z Bošína a společně v roce 1392 založily při chvalkovickém kostele nadaci, k ní pak plebánovi Pavlovi 6 kop ročního platu z panského dvora. S tímto platem Jan Šváb nesouhlasil a po vzniklém sporu nakonec Chvalkovice v roce 1409 prodal Paškovi Plesovi z Heřmanic.\n\n\n\n"}
{"id": "138574", "url": "https://cs.wikipedia.org/wiki?curid=138574", "title": "Osvětimany", "text": "Osvětimany\n\nOsvětimany jsou městys v okrese Uherské Hradiště ve Zlínském kraji, 15 km západně od Uherského Hradiště na potoce Hruškovice v pohoří Chřiby. Žije zde obyvatel.\n\nPrvní písemná zmínka o obci pochází z roku 1350. Od 12. dubna 2007 byl obci vrácen status městyse.\n\n\nV katastru obce se nacházejí tato chráněná území:\n\n\n\n"}
{"id": "138575", "url": "https://cs.wikipedia.org/wiki?curid=138575", "title": "Hoštejn", "text": "Hoštejn\n\nObec Hoštejn () se nachází v údolí Moravské Sázavy v okrese Šumperk v Olomouckém kraji, u hranice Pardubického kraje mezi Tatenicemi a Kosovem. Leží asi 8 km západně od Zábřehu, asi 13 km východojihovýchodně od Lanškrouna a 16 km severovýchodně od Moravské Třebové. Žije zde obyvatel.\n\nÚdolím Moravské Sázavy přes obec prochází od roku 1845 železniční trať 270 (původně součást Severní státní dráhy) a má zde zastávku s výhybnou. Obcí prochází silnice II/315.\n\nPrvní písemná zmínka o obci pochází z roku 1287.\n\nV katastru obce jsou evidovány tyto kulturní památky:\nKulturní památky nechráněné zákonem:\n\n\n"}
{"id": "138576", "url": "https://cs.wikipedia.org/wiki?curid=138576", "title": "Kolešovice", "text": "Kolešovice\n\nObec Kolešovice (něm. \"Koleschowitz\") se nachází v okrese Rakovník, kraj Středočeský, necelých 10 km severozápadně od Rakovníka. Žije zde obyvatel.\n\nPrvní písemná zmínka o obci pochází z roku 1318, kdy zde držel tvrz Vojslav z Kolešovic (\"woyslay de kollessowicz\"). Název je, stejně jako u dvou nedalekých vesnic jménem Kolešov, odvozen od osobního jména \"Koleš\", domácké podoby jinak nedoloženého jména *\"Kolimír\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Kolešovice \"(něm. Koleschowitz, přísl. Heřmanov, 1482 obyvatel, poštovní úřad, telegrafní úřad, telefonní úřad, četnická stanice, katol. kostel, Společenstvo potravních, stavebních a oděvních živností)\" byly v roce 1932 evidovány tyto živnosti a obchody: lékař, zvěrolékař, 3 pekaři, banka Kreditanstalt der Deutschen, sklad piva, bednář, 3 pokrývači, 2 drogerie, elektrárenské družstvo (Elektrizitätsgenossenschft für die Gemeinde Koleschowitz, obchod s velocipedy, 2 řezníci, 3 holiči, galanterie, zahradník, 7 hostinců, porodní asistentka, 8 obchodů se smíšeným zbožím, obchod se sklem a porcelánem, velkostatek Wallis, obchod s dřívím, hotel Praha, instalace, biograf Sokol, skladiště, 14 rolníků, obchod s kůžemi, 3 trhovci, hudební škola, papírnictví, kominík, 2 sedláři, 3 zámečníci, 2 kováři, 3 krejčí, 2 švadleny, obchod se střižním zbožím, Česká záložna, Gewerblich-Bürgerliche Vorschußkasse in Koleschowitz, spořitelní a záložní spolek pro Kolešovice, klempíř, 4 trafiky, čalouník, 3 truhláři, hodinář, obchod s dobytkem, 3 koláři, 2 cihelny, cukrář.\n\n\nObec Kolešovice se skládá ze tří částí na dvou katastrálních územích:\n\nZ hlediska římskokatolické správy obec spadá do farnosti Petrovice u Rakovníka v pražské arcidiecézi, ale její část Zderaz do farnosti Jesenice, tedy do plzeňské diecéze.\n\nDopravní síť\nVeřejná doprava 2011\n\n\n"}
{"id": "138578", "url": "https://cs.wikipedia.org/wiki?curid=138578", "title": "Kácov", "text": "Kácov\n\nMěstys Kácov (původně Kaczow, (1720), 1854 Kácov) se nachází asi 7 km severozápadně od Zruče nad Sázavou v okrese Kutná Hora ve Středočeském kraji. Žije zde obyvatel. Kácovem protéká řeka Sázava a její dva pravostranné přítoky Čestínský potok a Losinský potok. V kopcovitém okolí převládají lesy a pole. Součástí městyse jsou i vesnice Račíněves, Zderadinky, Zderadiny a Zliv. K. Kuča uvádí, že \"Kácov je typickým lokačním městečkem, jehož základ tvoří velké obdélníkové náměstí nad řekou a brodem. Západní, severní i východní čára náměstí se váže na cesty, které se sbíhaly do koutů náměstí.\"\n\nPrvní písemná zmínka o obci pochází z roku 1318. S Kácovem je spojen rod Černčických z Kácova. Kácov byl povýšen na městečko roku 1412. Roku 1457 byl založen pivovar, který obnovil svou činnost v roce 2001 (s ročním výstavem 20 000 hektolitrů a osmi druhy piva).\n\nAsi od poloviny 15. století stála ve městě tvrz. V 16. století byla tvrz renesančně přestavěna Čejky z Obramovic a po roce 1635 za Benigny Kateřiny z Lobkovic došlo k přestavě na barokní zámek. V roce 1726 se panství stává majetkem Anny Marie Františky Terezie, princezny Sasko-Lauenburské, hraběnky z Neuburgu a velkovévodkyně Toskánské, která zámek přestavěla. J. O. Blažíček uvádí, že kácovský zámek spadá do trojice objektů spolu se zámkem v Hostivici u Prahy a  severočeské Horní Polici přestavěných Annou Marií Františkou, velkovévodkyní toskánskou, jejichž dispozice spolu s převýšenou střední halou se nejvíce podobá jednomu z typů klášterních konventů 17. století.\n\nPři cestě na nádraží Kácov překlenuje řeku Baileyho most (tzv. bejlina), sestavený v roce 1975 z původní výzbroje americké armády. První most přes vodu byl postaven u Štítného v r. 1715 nákladem hraběte Bredy. K 1. prosinci 2006 byl obci vrácen status městyse.\n\nSeznam majitelů obce od 14. století:\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse (obce) v roce, kdy ke změně došlo:\n\nV městysi Kácov \"(přísl. Račiněves, Zliv, 1127 obyvatel)\" byly v roce 1932 evidovány tyto živnosti a obchody:\n\n\n\n\nV r. 2017 byl na území městyse otevřen golfový resort - Panorama Golf Resort Kácov. Hřiště nabízí 27 jamek. Návrh klubovny pochází od prof. Ig. Arch Martina Rajniše. Stavba s stala vítězem ankety Stavba roku Středočeského kraje.\n\nDopravní síť\n\n\nVeřejná doprava 2011\n\n\nV letech 2003 – 2006 byla v obci vybudována splašková kanalizace, která byla napojena na čističku. V r. 2015 byla provedena rekonstrukce čističky a zvětšena její kapacita.\n\n"}
{"id": "138579", "url": "https://cs.wikipedia.org/wiki?curid=138579", "title": "Ejpovice", "text": "Ejpovice\n\nObec Ejpovice (německy:\"Eipowitz\") se nachází v okrese Rokycany v Plzeňském kraji, na levém břehu řeky Klabavy zhruba šest kilometrů západně od Rokycan a deset kilometrů východně od Plzně. Žije zde obyvatel. Ejpovice leží při dvou významných komunikacích, spojujících Prahu a Plzeň: jižně obce probíhá dálnice D5 (exit 67), na straně severní pak železniční trať 170 (stanice \"Ejpovice\"), z níž zde odbočuje trať 176.\n\nNázev obce znamená „ves lidí Epových“ a pochází od německého osobního jména \"Eppo\" (\"Ebbo\"), zkrácené podoby jména \"Eberhart\"; Nynější podoba s počátečním \"ej-\" vznikla prodlouženou výslovností po předložkách \"v\" a \"z\". Dlouhé \"é\" se pak druhotně změnilo v \"ej\" (srv. \"pejsek\" místo \"pések\" či \"Švejda\" a \"Švéd\"). První písemná zmínka o obci (\"Eypowicz\") pochází z roku 1331, kdy král Jan Lucemburský Ejpovice, tehdy v držení špitálu sv. Maří Magdaleny v Plzni, zprostil královské berně.\n\nDo roku 2014 působila jako starostka Mgr. Marie Šrailová, od roku 2014 vykonává funkci starosty Jaromír Kalčík.\n\n\nKolem roku 1883 byl jediným spolkem v obci \"čtenářsko ochotnický spolek\".\n\n\"Sbor dobrovolných hasičů Ejpovice\" byl založen 25. února 1894, kdy byly schváleny c. k. místodržitelstvím stanovy sboru. Ustanovující schůze se pak konala 31. března 1894. Stručný přehled historických událostí, které vedly k založení sboru a dále popisují jeho činnost popsal Michal Křížek ve svém vystoupenípři oslavách 110 let od založení sboru. V současné době (rok 2007) sbor pomáhá udržovat jednotku požární ochrany obce, zařazenou do třetí kategorie pro výjezd i mimo území obce.\n\n\n\n"}
{"id": "138580", "url": "https://cs.wikipedia.org/wiki?curid=138580", "title": "Podhradí (okres Jičín)", "text": "Podhradí (okres Jičín)\n\nMěstys Podhradí () se nachází v okrese Jičín v Královéhradeckém kraji, zhruba 3,5 km jihozápadně od Jičína na svazích vrchu Veliš. Žije zde obyvatel.\n\nPrvní písemná zmínka o obci pochází z roku 1546. Od 23. ledna 2007 byl obci vrácen status městyse. V roce 2014 zde žilo 425 obyvatel.\n\n\n\n"}
{"id": "138581", "url": "https://cs.wikipedia.org/wiki?curid=138581", "title": "Prostiboř", "text": "Prostiboř\n\nObec Prostiboř se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1115.\n\n\n\n"}
{"id": "138584", "url": "https://cs.wikipedia.org/wiki?curid=138584", "title": ".gt", "text": ".gt\n\n.gt je internetová národní doména nejvyššího řádu pro Guatemalu.\n\n"}
{"id": "138585", "url": "https://cs.wikipedia.org/wiki?curid=138585", "title": ".sl", "text": ".sl\n\n.sl je internetová národní doména nejvyššího řádu pro Sierra Leone.\n\n"}
{"id": "138586", "url": "https://cs.wikipedia.org/wiki?curid=138586", "title": ".sr", "text": ".sr\n\n.sr je internetová národní doména nejvyššího řádu pro Surinam.\nTuto doménu sponzoruje Telesur, místní telekominukační společnost, nicméně registrace pro zahraniční zájemce jsou prováděny společností DotSR, Inc.\n\n"}
{"id": "138588", "url": "https://cs.wikipedia.org/wiki?curid=138588", "title": ".sn", "text": ".sn\n\n.sn je internetová národní doména nejvyššího řádu pro Senegal. Vznikla v roce 1993. Registrace subdomén probíhá u národního poskytovatele NIC Senegal.\n\nTyto domény druhého řádu jsou určeny pro zakoupení třetích domén:\n\n\n"}
{"id": "138589", "url": "https://cs.wikipedia.org/wiki?curid=138589", "title": ".tn", "text": ".tn\n\n.tn je internetová národní doména nejvyššího řádu pro Tunisko.\n\n"}
{"id": "138590", "url": "https://cs.wikipedia.org/wiki?curid=138590", "title": ".ms", "text": ".ms\n\n.ms je internetová národní doména nejvyššího řádu pro Montserrat.\n\n"}
{"id": "138592", "url": "https://cs.wikipedia.org/wiki?curid=138592", "title": ".np", "text": ".np\n\n.np je internetová národní doména nejvyššího řádu pro Nepál. Registrátorem je již od jejího vzniku v roce 1995 poskytovatel internetového připojení Mezi užívané domény druhého řádu patří .com.np, .gov.np, edu.np, .mil.np, .net.np, .info.np a další. V roce 2014 bylo zaregistrovaných zhruba 32 000 domén.\n\n"}
{"id": "138593", "url": "https://cs.wikipedia.org/wiki?curid=138593", "title": ".ve", "text": ".ve\n\n.ve je internetová národní doména nejvyššího řádu pro Venezuelu.\n\nRegistrace jsou povoleny bez omezení ve třetí úrovni: (.com.ve, .net.ve, .org.ve, .info.ve, .co.ve a .web.ve).\n\n"}
{"id": "138594", "url": "https://cs.wikipedia.org/wiki?curid=138594", "title": ".mh", "text": ".mh\n\n.mh je internetová národní doména nejvyššího řádu pro Marshallovy ostrovy.\n\n"}
{"id": "138595", "url": "https://cs.wikipedia.org/wiki?curid=138595", "title": "Dominik", "text": "Dominik\n\nDominik je mužské křestní jméno. Původ má v latinském \"dominus\" = \"pán\". Podle českého kalendáře má svátek 4. srpna.\n\nNásledující tabulka uvádí četnost jména v ČR a pořadí mezi mužskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími muži v ČR vzrostlo za 10 let dvojnásobně, což svědčí o strmém nárůstu obliby tohoto jména.\n\nPodle údajů ČSÚ se za rok 2008 jednalo o 16. nejčastější mužské jméno novorozenců.\n\nŽenskou variantou tohoto jména je Dominika.\n\nDomek, Dominiček, Domik, Domí, Domísek, Domča,Domíček,Domaldo,Domíšek,Nik,Domoušek, Domouš, Domík, Domíno \n\n\n\n\n\n"}
{"id": "138596", "url": "https://cs.wikipedia.org/wiki?curid=138596", "title": "Žluč", "text": "Žluč\n\nŽluč (\"lat. fel, bilis, řec. chole\") je žlutá až tmavě zelená hustá tekutina hořké chuti, která se tvoří v játrech. Z nich žlučovými cestami odtéká do tenkého střeva, kde se účastní trávicích procesů, především vstřebávání tuků. V době mezi jídly je dočasně skladována a zahušťována ve žlučníku. Za den se v lidském těle vytvoří 0,7-1,2 l žluči.\n\nTvorba žluči probíhá v několika stupních: nejprve je vytvořena v játrech jaterními buňkami a pak je upravena ve žlučových cestách, a jak ve žlučovodech, tak případně ve žlučníku. Proto je složení jaterní žluči, která prošla pouze žlučovody, a žlučníkové žluči, která byla skladována ve žlučníku, odlišné.\n\nSekrece žluči probíhá na žlučovém pólu hepatocytu. Látky tvořící žluč jsou transportovány přes cytoplasmatickou membránu do žlučové kapiláry vně jaterní buňky. Odehrává se dvěma způsoby.\n\nPři sekreci žluči závislé na žlučových kyselinách jsou do žlučových kapilár aktivně transportovány žlučové kyseliny, přičemž tento transport je spřažen s transportem sodných iontů. Žlučové kyseliny uvnitř žlučových kapilár zvyšují osmotický tlak, pasivně jsou proto následovány vodou a elektrolyty a zvyšuje se tak objem tvořené žluči.\n\nSekrece žluči nezávislá na žlučových kyselinách zahrnuje především aktivní vylučování sodných iontů pomocí Na+/K+ ATPázové pumpy s osmotickým vylučováním chloridů a vody. Dále jsou do žlučových kapilár secernovány fosfolipidy, cholesterol a bilirubin.\n\nŽluč je vylučována pod tlakem 15-20 cm HO a při tlaku ve žlučových cestách překračující 35 cm HO ustává. Její tvorba v průběhu dne kolísá, ve dne je tvořeno více žluči než v noci.\n\nAsi polovina vytvořené žluče je upravována pouze ve žlučovodech. Ty do ní vylučují HCO3-, aktivně z ní odstraňují aminokyseliny a glukózu a obohacují jí o hlen. Tato úprava je izotonická.\n\nDruhá polovina žluče přechází do žlučníku. Na bazolaterální straně epitelových buněk žlučníku se nachází Na+/K+ ATPázová pumpa, která odčerpává sodné ionty pryč z výstelky žlučníku. Zároveň epitel vyměňuje sodné ionty uvnitř žlučníku za kationt vodíku. Koncentrace sodíku uvnitř žlučníkové žluči tak klesá a osmoticky z něj uniká voda, čímž se žluč až 12x zahušťuje. Vylučovaný kationt vodíku reaguje s HCO za vzniku oxidu uhličitého a vody. Dochází také ke snížení pH žlučníkové žluči.\n\nJaterní žluč je izotonická a složením iontů podobná krevní plasmě. Má žluto-zlatou barvu. Žlučníková žluč má nazelenalou barvu, je koncentrovanější a tvoří se v době, kdy je uzavřen Oddiho svěrač a žluč se pod tlakem vrací vzhůru a skladuje se ve žlučníku.\n\nNejvětší část objemu žluči tvoří voda. Z pevných látek jsou to především žlučové kyseliny, dále hlen a žlučové pigmenty, cholesterol, mastné kyseliny a fosfolipidy, jako je lecitin, anorganické soli, peptidické hormony a případné cizorodé látky, které byly detoxikovány v játrech a vyloučeny do žluče.\n\nŽlučové kyseliny obsažené ve žluči jsou látky, které mají značnou schopnost snižovat povrchové napětí. Umožňují tak vznik emulze tukových kapének v trávenině a trávicí enzymy mohou na tuky působit na větším povrchu. Jejich soli jsou navíc dobře rozpustné ve vodě, ale na svých molekulách mají hydrofobní oblasti, tvoří proto přirozeně tzv. micely. Uvnitř smíšených micel se nacházejí hydrofobní části molekul žlučových kyselin a hromadí se zde ve vodě nerozpustné látky, jako je cholesterol a lecitin. Pro tvorbu micel je potřeba zásadité pH.\n\nV tenkém střevě do smíšených micel vstupují produkty trávení tuků, 2-monoacylglyceroly, mastné kyseliny, cholesterol či lysofosfatidy. V micelách se tyto látky dostávají ke kartáčovému lemu střevních buněk, kde je pH nižší a lipidické látky se z micel uvolňují a prostupují přes cytoplasmatickou membránu enterocytů. Tak přítomnost žluči pomáhá vstřebávání tuků ze střeva.\n\nŽlučové kyseliny jsou v konečném úseku kyčelníku resorbovány ze střeva a transportovány zpět do jater tzv. enterohepatálním oběhem. Zpětně vstřebáno je 95 % vyloučených žlučových kyselin. Denně je do žluče vyloučeno 22-36 g žlučových kyselin, ale nově je potřeba v játrech tvořit jen 0,2-0,6 g. Celkový pool žlučových kyselin je proto 2-4 g, ale denně proběhne 5-10 enterohepatálních oběhů.\n\nLehce alkalické pH žluči pomáhá neutralizovat kyselé pH žaludeční tráveniny.\n\nVylučování žlučí je hlavním způsobem, jakým se organismus zbavuje cholesterolu. Denně se ho vyloučí 1-2 g. Kromě toho se žlučí vylučují také řada léčiv či jedů, měď, rtuť či zinek. Dalšími látkami vylučovanými ve žluči jsou žlučová barviva, u lidí především žlutý bilirubin. Vzniká degradací hemu. V tlustém střevě je bilirubin bakteriálními enzymy rozložen na bezbarvé urobilinogeny, které jsou dále oxidovány na urobiliny, sloučeniny hnědé barvy, které obarvují stolici.\n\nPrůběh cesty žluči dělíme na dvě části:\n\nŽluč je v játrech tvořena kontinuálně. Její vylučování do střeva je však řízeno reflexně i hormonálně a je podmíněno příjmem potravy.\n\nTvorba žluči je podporována hormonem sekretinem. Cholecystokinin vyvolává také kontrakci žlučníku a uvolnění Oddiho svěrače. Podnětem pro uvolnění cholecystokininu jsou především tuky v trávenině. Kontrakce žlučníku způsobuje také aktivita bloudivého nervu a Oddiho svěrač se uvolňuje před kontrakčními vlnami dvanáctníku. Teprve po vyprázdnění žlučníku odtéká v případě nutnosti do střeva řidší jaterní žluč.\n\n"}
{"id": "138597", "url": "https://cs.wikipedia.org/wiki?curid=138597", "title": "Žlučník", "text": "Žlučník\n\nŽlučník, též žlučový měchýř, lat. \"vesica fellea\" či \"vesica biliari\"s, je vakovitý orgán hruškovitého tvaru uložený na spodině jater, sloužící ke skladování a úpravě žluči, která v játrech vzniká.\n\nJe uložený ve žlučníkové jámě na spodní ploše pravého jaterního laloku a je 8-12 cm dlouhý. Jeho objem je 30-80 ml. Anatomicky se dělí na tři části: dno, \"fundus vesicae biliaris\", směřuje dopředu a dolů, asi o 1 cm přesahuje volný okraj jaterní a naléhá břišní stěnu v místě, kde pravá medioklavikulární čára protíná žeberní oblouk. Místo, kde se dno žlučníku promítá na břišní stěnu, se dá najít také na místě styku pravého přímého břišního svalu a chrupavky pravého devátého žebra, nebo pomocí pomyslné čáry probíhající z předního horního kyčelního trnu skrz pupek směrem nahoru, dno žlučníku je v místě, kde tato čára protíná okraj žeberního oblouku. Dno plynule přechází v tělo žlučníku, \"corpus vesicae billiaris\", které leží ve žlučníkové jámě a seshora je kryté dolní plochou pravého laloku jater, dolní plocha je volná. Tělo se směrem nahoru zužuje a přechází v \"infundibulum\", přechodnou oblast mezi tělem a krčkem žlučníku, \"collum vesicae billiaris\". Krček žlučníku je 5-7 mm dlouhý a přechází do vývodu žlučníku, \"ductus cysticus\". Ten je součástí žlučových cest, ústí do hlavního žlučovodu (\"ductus choledochus\"), jímž se žluč dostává do dvanáctníku.\n\nNaplněný žlučník je hmatný.\n\nKrevní zásobení žlučníku zajišťuje především \"a. cystica\", větev jaterní tepny. Menší cévy vstupují do žlučníku z jater přes žlučníkovou jámu. Odkysličená krev je odváděna žlučníkovou žílou \"v. cystica\", která se vlévá do vrátnicové žíly. Ve stěně žlučníku se nacházejí lymfatické cévy, které odvádějí mízu do mízní uzliny při krčku žlučníku. Z těch se míza dostává do uzlin doprovázejících hlavní žlučovod.\n\nŽlučník je bohatě inervovaný, a to jak parasympatickými nervy z větví bloudivého nervu, tak sympatickými vlákny z ganglií ggl. coeliaca.\n\nStěna žlučníku je složena ze tří vrstev:\n\nPři zavřeném Oddiho svěrači v ústí hlavního žlučovodu do střeva produkovaná žluč teče nahoru a je hromaděna ve žlučníku. Přechází do něj asi polovina veškeré vytvořené žluči. Epitelové buňky žlučníku mají schopnost účinné resorbce vody: na jejich bazolaterální straně se nachází Na+/K+ ATPázová pumpa, která odčerpává sodné ionty pryč z výstelky žlučníku. Zároveň epitel vyměňuje sodné ionty uvnitř žlučníku za kationt vodíku. Koncentrace sodíku uvnitř žlučníkové žluči tak klesá a osmoticky z něj uniká voda, čímž se žluč až 12x zahušťuje. Vylučovaný kationt vodíku reaguje s HCO za vzniku oxidu uhličitého a vody. Dochází také k mírnému snížení pH žlučníkové žluči.\n\nVyprazdňování žlučníku je řízeno autonomními nervy: sympatikus snižuje stahy žlučníku a zvyšuje tonus Oddiho svěrače, parasympatikus působí naopak, podporuje stahy žlučníku a uvolnění svěrače. Vyprazdňování žlučníku je podmíněno i hormonálně, především hormonem cholecystokininem. Žluč ze žlučníku se dostává do střeva po příjmu potravy, především takové, která obsahuje tuk.\n\nŽlučník u zvířat může a nemusí být vytvořený. Zpravidla nechybí masožravcům. Nechybí žádným příčnoústým, obojživelníkům, ani plazům, má ho většina paprskoploutvých ryb, a většina ptáků, chybí však u pštrosů, nanduů, holubů a papoušků. Obvyklá je přítomnost žlučníku také u savců. Nemají ho někteří hlodavci, kytovci, chobotnatci a koně.\n\n\n\n"}
{"id": "138603", "url": "https://cs.wikipedia.org/wiki?curid=138603", "title": "Vojenská jednotka", "text": "Vojenská jednotka\n\nVojenské jednotky jsou obvykle organizovány hierarchicky do formací s různým personálním a materiálovým vybavením.\n\n\n\n\n\n"}
{"id": "138604", "url": "https://cs.wikipedia.org/wiki?curid=138604", "title": "Forum 2000", "text": "Forum 2000\n\nNadace Forum 2000 je mezinárodně respektovaná organizace, jejímž hlavním programem je pořádání výroční konference konané na podzim v Praze. Posláním Fora 2000 je naplňovat odkaz Václava Havla prostřednictvím podpory demokratických hodnot a respektu k lidským právům, rozvoje občanské společnosti a posilování náboženské, kulturní a etnické tolerance. Vůdčím světovým osobnostem, myslitelům a odvážným jednotlivcům ze všech oblastí života poskytuje prostor, kde mohou tato zásadní témata sdílet a otevřeně o nich diskutovat.\n\nForum 2000 vzniklo roku 1996 ze společné iniciativy tehdejšího prezidenta České republiky Václava Havla, japonského filantropa Yohei Sasakawy a nositele Nobelovy ceny míru Elieho Wiesela. Konference se původně konaly v prostorách Pražského hradu (Katedrála sv. Víta a Míčovna), v letech 2003 a 2004 také v Obecním domě a od následujícího roku zahajovací ceremoniál probíhá v Kostele svaté Anny a pracovní část poté v Paláci Žofín.\n\n\nNápad uspořádat konferenci Forum 2000 se zrodil v roce 1997, když Václav Havel, Elie Wiesel a Yohei Sasakawa pozvali do Prahy světové osobnosti, aby společně diskutovali o výzvách, kterým lidstvo čelí na prahu nového tisíciletí. Od té doby se Forum 2000 rozvinulo v úspěšnou a obecně známou tradici konferencí, v rámci kterých významní hosté přibližují světovému společenství témata sahající od mezináboženského dialogu k lidským právům a národní bezpečnosti.\n\nKonference se již zúčastnilo více než 600 významných myslitelů, laureátů Nobelovy ceny, bývalých i aktivních politiků, vedoucích podnikatelů, zástupců občanské společnosti a dalších představitelů, jejichž společným rysem je zkušenost s nesením zodpovědnosti. Patří k nim např. princ El Hassan bin Talal, Jeho Svatost dalajlama, Frederik Willem de Klerk, Bill Clinton, Oscar Arias Sánchez, Šimon Peres, Joseph Stiglitz, Širín Ebadi, Henry Kissinger, Sergej Kovaljov, Nicholas Winton, Madeleine Albright nebo Wole Soyinka.\n\nVeletrh neziskovek NGO Market je jedinečnou jednodenní akcí, která od svého vzniku v roce 2000 neustále rozšiřuje svůj rozsah i záběr. Neziskové organizace aktivní ve vzdělávání, dobrovolnictví, oblasti lidských práv, environmentální problematice nebo jiných oblastech mají možnost představit své aktivity široké veřejnosti, navázat nová partnerství, zaujmout a oslovit sponzory a dobrovolníky, ale i získat nové vědomosti potřebné pro úspěšné vedení své organizace.\n\nIniciativa Společná starost, která svou činnost započala v dubnu 2005, vznikla v kontextu pražských konferencí Fora 2000 z původního návrhu Jeho Svatosti dalajlamy ve spolupráci s Václavem Havlem, princem El Hassanem bin Talalem a Frederikem Willemem de Klerkem. Iniciativa Společná starost je volným a otevřeným uskupením osobností reprezentujících různé kultury, historii, náboženství a tradice.\n\nV zájmu prosazování principů dobrého vládnutí, respektu k lidským právům a vzájemné tolerance, se členové iniciativy Společná starost vyjadřují prostřednictvím společných stanovisek k nejdůležitějším otázkám dnešního světa, aby dobrým způsobem ovlivňovali politická rozhodování při vědomí, že společným hlasem lze efektivněji prosazovat změny k lepšímu.\n\nV současnosti má iniciativa 13 členů: princ El Hassan bin Talal, Jeho Svatost dalajlama, Frederik Willem de Klerk, André Glucksmann, Vartan Gregorian, Grigorij Javlinskij, Hans Küng, Michael Novak, Šimon Peres, Yohei Sasakawa, Karel Schwarzenberg, Desmond Tutu a Richard von Weizsäcker. \n\n\n"}
{"id": "138609", "url": "https://cs.wikipedia.org/wiki?curid=138609", "title": "Zpětná kompatibilita", "text": "Zpětná kompatibilita\n\nV technické a zejména počítačové terminologii, je produkt zpětně kompatibilní (zřídka také \"kompatibilní shora dolů\" nebo jen \"kompatibilní shora\"), pokud může zastoupit starší produkt tím, že spolupracuje s ostatními produkty, které byly vytvořeny pro tento starší produkt. Jedná se tedy o technický produkt (obvykle o software), který je technicky, pokud možno plnohodnotně, zaměnitelný.\n\n\"Zpětná\" kompatibilita je zvláštní případ kompatibility a většinou se vztahuje ke dvěma produktům – nějaký produkt je zpětně kompatibilní se svou starší verzí. Pokud není přímý vztah k historicky starší verzi, hovoříme pouze o \"kompatibilitě\", bez přívlastku \"zpětná\".\n\nPokud například novější verze počítačového programu nemůže uložit soubory tak, aby byly čitelné jeho verzí starší, není s touto starší verzí zpětně kompatibilní, i kdyby poskytovala nevratnou aktualizaci starších souborů. Zpětná nekompatibilita je často, jako plánované zastarávání, strategicky využívána tvůrci programů k přinucení zákazníků, aby si pořídili novou aktualizaci, protože se časem počet datových souborů použitelných ve staré verzi snižuje úměrně k počtu zákazníků, kteří již aktualizaci provedli.\n\nÚrovně kompatibility se mohou lišit. Pokud hovoříme o počítačových programech, rozlišujeme \"binární kompatibilitu\" a \"zdrojovou kompatibilitu\". Binární kompatibilita znamená, že program může pracovat správně s novou verzí jeho knihovny bez potřeby nového překladu. Zdrojová kompatibilita vyžaduje nový překlad, ale nejsou třeba změny ve zdrojovém kódu.\n\nMnoho platforem spoléhá na emulaci, tedy na simulaci starší platformy v programu, aby dosáhly zpětné kompatibility.\n\n\n"}
{"id": "138610", "url": "https://cs.wikipedia.org/wiki?curid=138610", "title": "Vkus", "text": "Vkus\n\nVkus je představa o ideálu krásy, harmonie, dokonalosti a módnosti, která se jednak liší u různých lidí, společenství a národů, jednak se v průběhu dějin neustále vyvíjí a mění. Co této představě neodpovídá, označuje se jako nevkusné. Vkus je tedy především otázka individuálního posouzení; přesto byly v minulosti vypracovávány normativní „učebnice dobrého vkusu“ (např. v éře klasicismu) a i v současné době lze vysledovat cosi jako většinový vkus.\n\n"}
{"id": "138611", "url": "https://cs.wikipedia.org/wiki?curid=138611", "title": "Pierre Auger", "text": "Pierre Auger\n\nPierre Victor Auger (14. května 1899 Paříž – 25. prosince 1993) byl francouzský fyzik. Zabýval se atomovou, jadernou fyzikou a studiem kosmického záření.\n\nVyučoval na katedře teoretické fyziky a astrofyziky, později na katedře kvantové fyziky a fyziky teorie relativity. Auger byl prvním ředitelem Evropské rady kosmického výzkumu, jedné z organizací, ze kterých později vznikla agentura ESA. Podílel se také na založení mezinárodních organizací CERN a UNESCO.\n\nJeho jménem je označován Augerův jev, při němž atomy emitují tzv. Augerovy elektrony, ačkoliv tento proces objevila již o několik let dříve rakouská fyzička Lise Meitnerová.\n\nNezpochybnitelné prvenství má však při objevu atmosférických spršek vysokoenergetického kosmického záření.\nJeho jméno nese také největší zařízení pro detekci kosmického záření – Observatoř Pierra Augera v Argentině.\n\n"}
{"id": "138612", "url": "https://cs.wikipedia.org/wiki?curid=138612", "title": "Závěť výstředníka", "text": "Závěť výstředníka\n\nZávěť výstředníka \"(1899, Le testament d'un excentrique)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky kniha také vyšla pod názvem \"Hra o dědictví\".\n\nRomán se odehrává ve Spojených státech amerických na sklonku 19. století a vypráví příběh skupinky šesti vylosovaných občanů, kteří po smrti chicagského milionáře a člena místního Klubu výstředníků (Excentric Club) Williama J. Hypperboneho hrají tzv. „husí hru“ o šedesátimilionové dědictví, a to nikoli jako společenskou hru v místnosti, nýbrž jako dobrodružnou cestu po celých USA, jejichž mapa je překreslena jako hrací deska. Postup hráčů po této desce je pak (jako ve skutečné „husí hře“) určen hodem kostkou, ovšem pod dohledem notáře. Podle dodatku k Hypperboneho závěti se kromě vylosovaných hráčů hry zúčastní i záhadný hráč známý jen jako „XKZ“.\n\nV knize je podrobně popisováno cestování hráčů po jednotlivých státech USA, což Vernovi umožnilo uplatnit své hluboké geografické znalosti a také popsat nejvýznamnější americké pamětihodnosti.\n\nHru nakonec vyhrál neznámý „XKZ“. Z toho se ke všeobecnému překvapení vyklubal zdánlivě zesnulý William J. Hypperbone. Hypperbone se po pohřbu v mauzoleu probudil v rakvi a voláním na sebe upozornil místního strážníka. Jako správný výstředník se rozhodl, že hra o jeho dědictví se uskuteční, i když je naživu, a dopsáním dodatku do své závěti zařídil, aby se mohl hry zúčastnit i on a vyhrát svůj majetek, což se mu skutečně podařilo.\n\nKnihu \"Závěť výstředníka\" ilustroval George Roux.\n\n"}
{"id": "138627", "url": "https://cs.wikipedia.org/wiki?curid=138627", "title": "Mňága a Žďorp", "text": "Mňága a Žďorp\n\nMňága a Žďorp je česká rocková hudební skupina, pocházející z Valašského Meziříčí (přesněji odtud pochází zakládající jádro skupiny). Formovala se již od roku 1983. Často se měnilo složení kapely. Zpočátku vystupovala pod názvem \"Slepé střevo\", členové Mňágy současně působili i v jiných kapelách (\"Velký plytkoš\", \"Happyend\"). Tyto kapely však zanikají a od roku 1987 se již hovoří jen o skupině Mňága a Žďorp.\n\nDo povědomí se dostala především hitem „Hodinový hotel“, který je první skladbou na debutovém albu skupiny, nazvaném příhodně \"Made in Valmez\" (1991). Poslední, již čtrnácté řadové album vyšlo 7. října 2019 a jmenuje se Třecí plochy.\n\nFrontman skupiny Petr Fiala navíc vytvořil samostatná alba \"Nečum a tleskej!\" (1994) a \"Je čas\" (2005).\n\nZvláštně znějící slova tvořící název skupiny, mňága a žďorp, pocházejí ze slezského dialektu a znamenají „bláto“ a „staré krámy“. Mňága a Žďorp patří mezi nejvýraznější hudební kapely české porevoluční éry.\n\nV boudě na zahradě rodiny Fialových ve Valašském Meziříčí začala na jaře zkoušet skupina Slepé střevo. Založili ji kytarista Petr Fiala, baskytarista Jarek Odstrčil, saxofonista Hynek Hulík, zpěvák a klarinetista Ivo Chmelař a bubeník Karel Mikuš, vesměs studenti místního gymnázia. S hraním přejatých věcí se Slepé střevo nezdržovalo, hned vznikaly vlastní skladby, poznamenané především novou vlnou. Vůbec první se jmenovala „Odrhovačka“.\n\nV červnu měla skupina první koncert na přehlídce Beatová liga ve Valašském Meziříčí. Hrála v maskách, bizarnost a provokativnost byly důležitější než muzikantské výkony. Slepé střevo se tehdy hodně kamarádilo s o dva roky starším souborem Koroze, jehož kytaristou byl Martin Knor. I Koroze zkoušela na zahradě Fialových. Po prázdninách se k Slepému střevu přidala velmi spontánní zpěvačka Broňa Volfová, která ještě posílila teatrální ladění koncertů. Soubor hrál na soukromé akci v Třanovicích u Havířova, pak jako předkapela MCH Bandu v Brně a (pod krycím názvem Fíkus) na neoficiálně pořádané přehlídce v Praze-Lysolajích (hrála tam ještě Koroze a brněnské skupiny Ještě jsme se nedohodli, Nukleus a Pro pocit jistoty). Před koncem roku přišlo Slepé střevo o zpěvačku (onemocnění), saxofonistu (vojna) a baskytaristu (ztráta zájmu).\n\nPrvní polovinu roku se Slepé střevo potácelo ve zmatcích. Jediný koncert v Dolní Bečvě dopadl neslavně, obměny obsazení neměly dlouhého trvání. V létě se dala dohromady sestava, která pak vydržela až do zániku skupiny: zpěvák, houslista, kytarista a klarinetista Ivo Chmelař, kytarista a zpěvák Petr Fiala, baskytarista Jiří Fiala, saxofonista Jiří Dohnal, bubeník Karel Mikuš. Z konspiračních důvodů soubor pro koncerty měnil název na Rytmus 84. Nový repertoár Slepého střeva už netvořily divoké a disharmonické novovlnné kusy, ale přehledné písničky s výraznými melodiemi, zřetelně předjímajícími pozdější repertoár Mňágy a Žďorp (Mňága pak ostatně taky několik skladeb Slepého střeva natočila na desky). V Itálii vyšla kompilační deska \"Czech! Till Now You Were Alone\", obsahující i jednu píseň Slepého střeva, natočenou na podzim 1983 v Brně. Koroze změnila název na Knorovo těleso, na podzim vystoupila na festivalu v Ostrově nad Ohří a pak se rozpadla. Její nejúspěšnější skladbu „Ostří hoši“ natočil Martin Knor v roce 1995 na kompilaci \"Veselý hřbitov\".\n\nSlepé střevo odehrálo koncerty v Brně, Ostravě a Valašském Meziříčí (pod názvem Rytmus 85). V dubnu a květnu skupina natočila veškerý svůj repertoár na osmdesátiminutovou kazetu \"Nečum a tleskej!\" a ukončila existenci. S nahráváním vydatně pomáhali Petr Randula (zvaný Karkula) a Jiří Prokš (zvaný Bobeš), bývalí členové kapely Třírychlostní Pepíček. Ve starším repertoáru si opět zazpívala Broňa Volfová. O profesionálním studiu či oficiálním vydavatelství si tehdy skupina mohla nanejvýš nechat zdát, demokazeta však byla jako hudební samizdat šířena dost intenzívně. Členům skupiny pak vynesla řadu výslechů na Státní bezpečnosti. Petr a Jiří Fialovi, Martin Knor a Herbert Ullrich se v červnu setkali ve valašskomeziříčské skupině Minimální orchestr, vedené Janem Šoltisem, zároveň protagonistou souboru Betula pendula. S Minimálním orchestrem vystoupili jen dvakrát – ve Valašském Meziříčí a v Opavě, pak jej opustili a založili si vlastní skupinu Happyend. Bratři Fialovi hráli na baskytary, Knor a Ullrich na kytary, pátým členem se stal bubeník Jiří Čierňava, zvaný Čeči. Koncertní premiéra Happyendu se konala ve Valašském Meziříčí. Pochmurný repertoár souboru byl silně ovlivněn minimalismem a měl dost daleko k syrové spontánnosti Slepého střeva.\n\nV květnu Happyend natočil svou první a jedinou kazetu \"…Happyend!\" (patnáct písní, asi padesát minut hudby). V červnu skupina vystoupila na prvním ročníku Rockfestu v Praze. Na podzim odešel Jiří Fiala na vojnu a soubor tedy zredukoval obsazení na čtveřici. Petr Fiala a další členové Happyendu – Herbert Ullrich, Martin Knor a Jiří Čierňava – se v průběhu roku účastnili nahrávání kazety volného sdružení Rytmická mládež. Dalšími zúčastněnými byli Petr Randula, Jiří Prokš a příležitostně také Prokšovi spoluhráči z kapely Radegast. Devadesátiminutová demokazeta \"Rytmická mládež se baví\" vyšla vlastním nákladem jako třetí titul edice Rytmická mládež (po Slepém střevu a Happyendu). Tři písničky z ní později natočila Mňága a Ždorp. Bývalí členové Slepého střeva – Karel Mikuš, Ivo Chmelař a Hynek Hulík – dali s baskytaristou Radkem Odstrčilem dohromady skupinu Velký Plytkoš a v prosinci měli koncertní premiéru na valašskomeziříčské přehlídce PF Rock. Jevištní pojetí Velkého Plytkoše ještě prohloubilo happeningové prvky tolik typické pro počátky Slepého střeva.\n\nPetr Fiala počátkem roku pobýval v psychiatrické léčebně v Kroměříži. Napsal tam řadu písní, z nichž se později staly hity, a potkal zpěváka a textaře Jindru Spilku. Po skončení hospitalizace založili spolu s kytaristou a skladatelem Romanem Móroczem a bubeníkem Jiřím Čierňavou punkovou skupinou Smrt mladého sebevraha. Odehráli několik koncertů a sedm skladeb ze svého repertoáru zachytili na demokazetě \"Veselý hřbitov\". Píseň „Pankáči pankáči“ později hrávala i Mňága a Ždorp. Happyend se rozešel na jaře, po debaklu na pražském Rockfestu. Bývalí členové Slepého střeva se krátce nato domluvili, že soubor dají znovu dohromady. Poprvé vystoupili v červnu na Valašském špalíčku, pod názvem Mňága a Žďorp a v obsazení: zpěvák a kytarista Petr Fiala, zpěvák, kytarista, houslista a trumpetista Ivo Chmelař, baskytarista Radek Odstrčil, bubeník Karel Mikuš a saxofonisté Lukáš Filip a Jarek Pernický. Hráli písně z kazety \"Nečum a tleskej!\" Svůj dosti odpudivý název Mňága a Žďorp sestavila ze dvou lokálně používaných výrazů („sračka“ a „krám“). Už na druhém koncertě na undergroundovém festivalu v Ostravě měla skupina saxofonistu jen jednoho – patnáctiletého Lukáše Filipa. Velký Plykoš se přeměnil v pantomimické sdružení, vystupující s použitím playbacku a kladoucí důraz na pestré jevištní dění. Poprvé se v této podobě představil na Valašském špalíčku. V průběhu roku vzniklo osm nahrávek pro kazetu \"Rytmická mládež se opět baví\", ale členové Rytmické mládeže už měli až příliš práce s vlastními kapelami, takže kazetu nikdy nedokončili.\n\nVelký Plytkoš měl v počátkem dubna poslední koncert na Rockfestu v Praze. Jeho repertoár (šest skladeb) zůstal zachován na demokazetě \"Veselý hřbitov\" (1987), jednu z nich skupina dodatečně natočila v lednu 1995 na stejnojmennou CD kompilaci. Na pražském Rockfestu Mňága a Žďorp poprvé vystoupila ve své pódiové uniformě – červených trenýrkách a bílých tričkách. Na jaře se k Mňáze přidal třetí kytarista – z pětiměsíční vojny se navrátivší Martin Knor. Radek Odstrčil emigroval a u baskytary ho nahradil Herbert Ullrich z Happyendu. Problémy s StB a komunistickými funkcionáři, které Petra Fialu a jeho kamarády pronásledovaly od vzniku Slepého střeva, nijak neslábly. Na Valašském špalíčku v červnu Mňága a Žďorp hrát nesměla, zato 3. září s úspěchem vystoupila na významném festivalu v Lipnici nad Sázavou. Na podzim musel Ivo Chmelař na vojnu, Jiří Fiala se naopak z vojny vrátil. Herbert Ullrich předal baskytaru Jiřímu Fialovi a sám se chopil doprovodné kytary. Tato sestava vydržela dva roky.\n\nV březnu natočila Mňága a Žďorp v ostravském Studiu 3 svou první profesionální (i když nepříliš vydařenou) nahrávku. Čtyři z pěti písní (kromě „Salám – banán“) vyšly o rok později na \"EP\" firmy Panton (z ediční řady \"Rock Debut\"). V dubnu (na Rockfestu v Praze) a červnu (na Valašském špalíčku) vystoupil Petr Fiala se svým sólovým programem \"Jonáš Hvězda\" (zpíval živě na halfplayback). Některé z písniček později natočila Mňága, jiné se roku 1994 objevily na Fialově sólovém albu. Na demokazetě \"Odnikud nikam\" byly shromážděny podomácku pořízené nahrávky Mňágy, Jonáše Hvězdy a skupiny Pro slepičí kvoč, v níž hrál bývalý bubeník Happyendu Jiří Čierňava (ten v létě 1988 emigroval spolu s Radkem Odstrčilem a od té doby žije v USA). Úspěchu Mňágy na Valašském špalíčku v červnu nezabránil ani výpadek proudu – dohrála akusticky a při svíčkách. 3. listopadu vystoupila Mňága a Žďorp v Lucerně, společně s Bez ladu a skladu a MCH Bandem. V revolučních dnech se mimo jiné zúčastnila velkého koncertu v olomoucké sportovní hale (společně s Jaroslavem Hutkou a Martou Kubišovou).\n\nNa jaře Mňága poprvé vystoupila v televizi: v pořadu ostravského studia Lumírova garáž. Novým jevištním oblečením skupiny se staly námořnické oblečky. V listopadu natočila v brněnském studiu Audioline své první album \"Made in Valmez\" pro ostravskou firmu N.A.R. Mohla na něj vybírat z více než tří desítek písniček, které už měla v repertoáru. V prosinci se skupinou naposledy vystoupil Herbert Ullrich, kterému přestal vyhovovat rychle narůstající počet koncertů. Jeho nástupcem se stal Radek Koutný z valašskomeziříčské skupiny Nic složitýho.\n\nV červnu vyšla gramofonová deska \"Made in Valmez\", kazeta a kompaktní disk se objevily až o několik měsíců později. Ze skupiny byl nucen odejít Jiří Fiala, novým baskytaristou se stal Petr Nekuža. První koncert v novém obsazení se konal v září. 21. listopadu vyrazila Mňága na sérií koncertů v Belgii a Velké Británii. Vystoupení se konala v Gentu, Londýně, Bristolu, Wolverhamptonu, Leedsu, Glasgowě a nakonec dvakrát v Hullu (2. prosince).\n\nV létě se Mňága a Žďorp definitivně zprofesionalizovala. Druhé album \"Furt rovně\" bylo natočeno v červenci, opět ve studiu Audioline Tentokrát si Mňága pozvala řadu hostů, včetně Mikoláše Chadimy, Miroslava Waneka nebo členek skupiny Zuby nehty. V polovině října album vydala česká pobočka koncernu BMG. Na podzim Mňága a Žďorp velmi intenzívně koncertovala, například v říjnu odehrála 27 koncertů. Hosty na turné byly Zuby nehty a Mikoláš Chadima, jehož převlečení za piráta vtipně doplňovalo námořnické oblečky Mňágy.\n\nNespokojenost s distribucí \"Furt rovně\" vedla skupinu k rozhodnutí zrušit smlouvu s BMG a podepsat kontrakt s Monitorem. BMG reagovala dramaticky, ale žaloby nakonec byly staženy. V květnu vydal Monitor v reedici \"Made in Valmez\". V červenci Mňága a Žďorp nahrála v ostravském studiu C album \"Radost až na kost\". Poprvé si přizvala externího producenta – Laca Lučeniče. Na rozdíl od předchozích desek na něm už převažovaly úplně nové písničky. Současně s novým albem vydal Monitor všech deset dosavadních klipů na videokazetě \"Obrázky z Valmezu\". V srpnu natočila Mňága píseň „Stovky hotelů“ pro album cover verzí Katapultu \"Třináct fláků od Kaťáků\" (vyšlo v prosinci). V létě napsal Petr Fiala za přispění osmi dalších členů a spolupracovníků Mňágy rekapitulační knihu \"Z nejhoršího jsme uvnitř!\" (v září vydalo olomoucké nakladatelství Hájek a spol.)\n\nV květnu Mňága a Žďorp vydala třiadvacetiminutové EP \"Valmez rock city\", obsahující tři nahrávky, které se nevešly na \"Radost až na kost\", pět písniček pořízených v únoru 1994 a „Stovky hotelů“. Místo dalšího koncertního turné ale skupina ohlásila několikaměsíční přestávku a Petr Fiala se pustil do natáčení sólového alba. Vzniklo ve spolupráci s Karlem Plíhalem v jeho domácím studiu v Olomouci. Z členů Mňágy se nahrávání zúčastnil pouze Lukáš Filip, většinu nástrojů natočili Fiala s Plíhalem sami. Zvuk Fialovy sólovky se taky od nahrávek Mňágy dost liší. Pod názvem \"Nečum a tleskej! (vol. 2)\" album vyšlo v září. Na podzim už Mňága zase normálně koncertovala.\n\nV lednu bylo natočeno a v dubnu vyšlo kompilační album \"Veselý hřbitov\", obsahující sedmnáct písní čtrnácti skupin z Valašského Meziříčí, Rožnova pod Radhoštěm a blízkého okolí. Petr Fiala byl ideovým otcem a producentem celého počinu. Na albu se objevil jeden starší titul Mňágy a tři zatím profesionálně nenahrané písně Koroze, Happyendu a Velkého Plytkoše. U žádné z nich se však ve studiu nesešlo přesně původní obsazení příslušných kapel. Svou skladbou na kompilaci přispěl také sitárista Jiří Dohnal, dřívější saxofonista Slepého střeva. V červenci Mňága natočila v ostravském studiu C s producentem Ivanem Králem album \"Ryzí zlato\". Ivan Král se nedlouho předtím začal často objevovat ve staré vlasti a v tomto roce produkoval jednu úspěšnou desku za druhou. Pro Mňágu byl jako producent opravdovým přínosem. Ve snaze oprostit se od příliš zaběhaných aranžérských postupů začal Lukáš Filip střídat saxofon s klávesovými nástroji. Písničky z červencových frekvencí se objevily i na čtyřpísňovém singlu „Nejlíp jim bylo“ a potom také na albu \"Mňága: Happyend\". Ryzí zlato vyšlo v září. Na podzim skupina odehrála 59 vystoupení. V té době taky Mňága a Žďorp začala s režisérem Petrem Zelenkou natáčet pro Českou televizi (tvůrčí skupinu Čestmíra Kopeckého) celovečerní „fiktivní dokument“ \"Mňága – Happy end\".\n\nV dubnu Mňága vystoupila v Amsterdamu. Film \"Mňága – Happy end\" byl na jaře dokončen a v červnu měl premiéru. Mňága a Žďorp je v něm se značným mystifikačním zápalem prezentována jako „umělá“ skupina, koncipovaná nahrávací firmou na základě zjištěné poptávky publika a sestavená pomocí konkursu. Bizarní vymyšlenosti ve scénáři se rafinovaně prolínají se skutečnými událostmi a řada reálných historek je prezentována s poťouchlými výrazovými posuny. Podobně provokativní formu si režisér Petr Zelenka už předtím úspěšně vyzkoušel v televizním profilu skupiny Visací zámek. Zároveň s uvedením filmu vyšlo stejnojmenné soundtrackové album, na němž byla příležitost uplatnit některé starší písně Happyendu a Slepého střeva. Film se s úspěchem promítal na zahraničních festivalech (Cottbus, Sanremo, Rotterdam) a vyhrál festival českých filmů Finále Plzeň. Vyšel také na videokazetách.\n\nNa jaře byl film \"Mňága – Happy end\" uveden v síti německých filmových klubů, v dubnu kapela vystoupila v Postupimi a v Berlíně. Album \"Bajkonur\" bylo nahráno v červenci ve Zlíně (za spolupráce Petra Vavříka ze skupiny Buty) a vyšlo v září. Krátce po dokončení Bajkonuru odešel kytarista Radek Koutný, který toužil po vlastní skupině. Po několika koncertech odehraných v pěti jej nahradil Jaromír Mikel, bývalý člen rožnovské skupiny Zvěřinové hody. V prosinci vážně onemocněl Karel Mikuš a Mňága se rozhodla koncertní šňůru dojet s náhradníkem Pavlem Fadrným, dřívějším bubeníkem skupiny The Street. Ten se nakonec díky svým kvalitám stal stálým členem. Rozchod Mňágy s Karlem Mikušem byl dost hořký.\n\nKoncem března Petr Fiala po mnohaleté přestávce opět absolvoval ojedinělé sólové vystoupení – v Divadle Archa na benefiční akci \"Vyhmátnout hudbu\", iniciované Ivanem Králem. Mňága a Ždorp v průběhu roku odehrála 83 koncertů. Zbylý čas věnovala přípravě nového alba, které začala nahrávat v prosinci – opět v ostravském studiu C; tentokrát ve vlastní produkci.\n\nAlbum \"Chceš mě? Chci tě!\" dokončila Mňága a Žďorp v lednu a vydala v březnu. V květnu skupina vyrazila na koncertní turné.\n\nV prestižní anketě časopisu Rock & Pop „Deska desek deváté dekády“ bylo debutové album Mňágy \"Made in Valmez\" vyhodnoceno jako nejlepší tuzemská deska devadesátých let. První místo získalo jak v odborné části, v níž hlasovalo 43 hudebních publicistů, tak ve čtenářské části ankety. V průběhu května a června se celá skupina opět uchýlila do ostravského studia C, aby v poklidné atmosféře severomoravského venkova, rušené jen tu a tam výpravami do velkoměsta natočila své deváté album. Pod názvem \"Nic složitýho\" vyšlo u společnosti Monitor EMI v pondělí 18. září. Slavnostní křest se uskutečnil téhož dne v pražském klubu Meloun.\n\n1. listopadu vydala Mňága první album \"The Best Of\" s podtitulem \"Jen pro vlastní potřebu\". Na dvojcédéčko bylo vybráno 32 nejlepších skladeb z devíti dosud vydaných alb Mňágy a pět novinek, které kapela natočila v září v Brandýse nad Labem. Kromě tuzemské šňůry absolvovala Mňága menší turné po Spojených státech. Koncerty v Chicagu, Denveru a Los Angeles sklidily u místní české komunity velký ohlas.\n\nV průběhu jarního turné se vážně zranil bubeník Pavel Fadrný. To předznamenalo sérii zásadních změn. Mňága na záskok angažovala Pavla Koudelku (Dunaj, Led Zeppelin Revival, Krutnava, Boo…). A historie se po čtyřech letech opakuje. Kapela se shodla v názoru, že by bylo škoda mít tak dobrého bubeníka jenom na záskok a od konce června se Koudyš stal regulérním členem Mňágy. Na začátku července Mňágu opustil i saxofonista Lukáš Filip. Lukáš byl, kromě Filiho, posledním členem, který v Mňáze působil od jejího zrodu. Od Lukášova odchodu vystupuje s kapelou jako host student brněnské JAMU, saxofonista a klávesista v jedné osobě Roman Volný.\n\nSkupina koncertuje v nové sestavě. Pavel Koudelka přináší do kapely snahu o zpřesnění a větší respekt k rytmické složce písniček. Naproti tomu přínos Romana Volného je nulový, leckdy spíše dosahuje záporných hodnot. Na jaře se skupina pokouší ve studiu dotvořit několik jen lehce připravených písní, ale po třech dnech plných marnosti se vzdává a vrací se k modelu důsledné přípravy ve zkušebně. V létě pak (již tradičně v ostravském studiu C) natáčí bez Romana Volného – jehož přítomnost ve studiu kapela považuje za bezpředmětnou – album \"Web Site Story\". V září odlétá M&Ž na několik dní do Londýna, kde 18. září odehraje v klubu The Electric Ballroom koncert pro české a slovenské obyvatele tohoto velkoměsta. S koncem roku ukončil své působení v Mňáze Roman a kapela intenzivně hledá saxofonistu. Končí také dlouholetá spolupráce s Agenturou Velryba.\n\nOd začátku roku skupinu zastupují Martin Číhal a Tomáš Šmíd, Mňága je však z jejich stylu práce (velmi slušně řečeno) rozčarována a tak od poloviny června narychlo přebírá management skupiny Zuzana Svobodová (Želva music agency). Na post saxofonisty Mňága přijímá dlouholetého kamaráda a velmi šikovného instrumentalistu Jirku Tibitanzla (mj. Masomlejn, Divoký srdce). Od začátku je jasné, že se Tibík stane jednoznačnou posilou po stránce instrumentální, ale také autorem melodických a aranžérských nápadů.\n\nNa jaře Petr Fiala vydává druhé sólové album \"Je čas!\". V květnu jede se spoluhráči Martinem Koníčkem (klávesy), Jardou Mikelem (kytara), Ondřejem Filákem (basa) a Petrem Stráhalem (bicí) šňůru koncertů k této desce. V druhé polovině roku se kapela začíná intenzivně připravovat na natáčení dalšího alba. 26. listopadu jsou během koncertu, přímo na pódiu karlovarského klubu Rotes Berlin, oddáni Zuzana Svobodová a Petr Fiala.\n\nV červnu 2006 Mňága natáčí ve studiu C (jak jinak) album \"Dutý, ale free\".\n\nVychází album \"Na stanici polární\", natočené v roce 2007 ve studiu C. Společnost EMI vydává třídiskové album \"Platinum collection\", které obsahuje výběr 54 skladeb z doposud vydaných alb.\nKapela nahrává v pražském studiu Jámor Ondřeje Ježka album \"Takže dobrý\". V tomto roce je také v pražském Lucerna music baru natočeno týmem vedeným Marcelem Nevínem první koncertní DVD Mňágy nazvané \"Mňága & Žďorp on stage\", které je také prvním vydavatelským počinem Surikata records. Druhý disk tohoto dvoudiskového kompletu obsahuje film \"Mňága – Happy End\" a všechny dosud natočené klipy Mňágy.\n\nV tomto výročním roce (25 let od vzniku kapely) vydává Surikata records album \"Dáreček\" – 2CD coververzí písniček Mňágy v podání různých kapel i jednotlivců z české a slovenské hudební scény. Album obsahuje i DVD s dokumentem o jeho vzniku. Posléze vychází i album \"Dáreček 2\" s písničkami, které se na první Dáreček nevešly. Toto CD je dárkem návštěvníkům vyprodaného koncertu v pražské Lucerně. Na něm Mňága hraje spolu s mnoha hosty své písničky ve verzích z \"Dárečku\". Tomto roce také vydává EMI „Best of“ album \"Výhledově\", které obsahuje i bonusovou nahrávku „Hotel Savoy“ (cover písně Oldřicha Janoty).\n\nVychází DVD se záznamem koncertu z Lucerny \"Dáreček Live!\"\n\nZa pomoci kampaně na crowdfundingovém serveru Startovač Mňága získává prostředky na natáčení alba \"Made in China\", které se kapela rozhodla natočit v Pekingu. Jednalo se o do té doby nejúspěšnější kampaň na serveru Startovač. V dubnu Mňága odlétá do Číny, kde kromě natočení alba také vystupuje na třech festivalech. \"Made in China\" vychází v listopadu.\n\nRok plný klubových koncertů a vystoupení na festivalech (mj. Czech Street Party v Bruselu) kapela završuje benefičním koncertem pro Czech School of California v San Franciscu.\n\nV srpnu 2016 odchází bubeník Pavel Koudelka a nahrazuje jej Marcel Gabriel.\n\n\n\n\n\n\n\n\n\n"}
{"id": "138644", "url": "https://cs.wikipedia.org/wiki?curid=138644", "title": "Ušní svrab", "text": "Ušní svrab\n\nUšní svrab, nebo také ušní prašivina, je onemocnění zevního zvukovodu zvířat, způsobené parazitickými roztoči z čeledi Prosoptidae. Původcem ušního svrabu psů a koček je strupovka ušní (\"Otodectes cynotis\"), která napadá i fretky, lišky a ostatní šelmy. U králíků může v uších parazitovat jiný roztoč, \"Prosoptes cuniculi\". Nemoc se projevuje intenzivním svěděním a v pokročilých stadiích se může objevit i páchnoucí výtok z uší a hnisavý zánět zvukovodu, který může vést až k proděravění bubínku a rozšířením infekce do středního i vnitřního ucha a mozku. U mnoha zvířat, zvláště koček a lišek, mírnější forma nemoci probíhá bezpříznakově. \n\nRoztoči z čeledi Prosoptidae jsou příbuzní zákožkám, které napadají i člověka (zákožka svrabová), na rozdíl od nich ale neparazitují v kůži, ale na jejím povrchu. Nezpůsobují tloustnutí kůže, ale tvorbu strupů. Strupovka ušní dosahuje velikosti asi 0,5 mm, je možno ji proto spatřit i pouhým okem. Samička klade vajíčka na kůži hostitele, vývojový cyklus (doba, za kterou samička z nakladeného vajíčka začne klást vlastní) trvá asi tři týdny. Paraziti se živí odloupanými buňkami pokožky, nesají krev.\n\nDospělí roztoči jsou pohybliví a mohou jistou dobu přežít i bez hostitele.\n\nUšní svrabem můžou onemocnět všechny šelmy. Z domácích zvířat je nejčastěji diagnostikován u koček, trpí jím většina divoce žijících koček, u kterých ale většinou nezpůsobuje žádné obtíže. Klinicky se projevuje zejména u zanedbaných koťat nebo starších jedinců. Nicméně u domácí kočky je ušní svrab příčinou 60-70% zánětů zvukovodu. Na výstavách jsou kočky, které mají jakkoliv znečištěn zevní zvukovod, diskvalifikovány. U psů je naproti tomu ušní svrab příčinou asi jen 5% všech zánětů zvukovodu, na rozdíl od koček se u něj ale příznaky objevují dříve.\n\nZdá se, že svědění, které u některých zvířat provází infekci otodektovým svrabem, je způsobeno alergickou reakcí na přítomnost roztočů, spíše než parazitem samotným. U některých zvířat můžou příznaky vyvolat už dva roztoči, u jiných se objeví až při těžkém napadení nebo vůbec. Svědění se u zvířat projevuje intenzivním škrábáním, které může vést až k poraněním, a třepáním hlavou.\n\nPřítomnost parazitů také stimuluje tvorbu ušního mazu, který je nápadně tmavý, připomíná kávovou sedlinu. Strupy a maz obsahují živé roztoče a jsou proto infekční pro ostatní vnímavá zvířata, na člověka tento svrab není přenosný. Neléčený svrab může vést k těžkým hnisavým zánětům zvukovodu, které mohou postihnout i bubínek nebo se šířit dále do středního ucha a dále.\n\nLéčbou je pravidelné čištění ucha antiparazitárními přípravky a odstraňování ušního mazu a strupů. Terapie musí pokračovat aspoň 30 dní, tedy i poté, co příznaky ustoupí. I jediná přežívající samička totiž vyvolá svrab. V pokročilejších fázích nemoci, při druhotných bakteriálních infekcích, jsou indikována antibiotika. Samozřejmostí je přeléčení ostatních zvířat žijících v domácnosti, protože ušní svrab je nakažlivý a počínající infekce nemusí být zjistitelná. Proti ušnímu svrabu jsou účinná i celková antiparazitika ve formě sprejů nebo spot-on na zátylek, nebo prostředky proti blechám.\n\nObjeví-li se u domácího zvířete svědění nebo výtok ze zvukovodu, je nutné navštívit veterináře. Výše popisované příznaky mohou být způsobené i jinými druhy roztočů, kvasinkami nebo plísněmi.\n\n\n"}
{"id": "138645", "url": "https://cs.wikipedia.org/wiki?curid=138645", "title": "Florida Panthers", "text": "Florida Panthers\n\nFlorida Panthers je profesionální americký klub ledního hokeje, který sídlí ve floridské metropolitní oblasti Miami. Do NHL vstoupil v ročníku 1993/94 a hraje v Atlantické divizi v rámci Východní konference. Své domácí zápasy odehrává ve městě Sunrise v hale BB&T Center s kapacitou 19 250 diváků. Klubové barvy jsou námořnická modř, červená, zlatá a bílá.\n\nNejvětšího úspěchu družstvo dosáhlo v roce 1996, kdy se dostalo do finále Stanley Cupu, ale prohrálo s týmem Colorado Avalanche. Florida si jako jedničku draftu 2014 vybrala nadějného obránce Aarona Ekblada z Barrie Colts.\n\n\nZdroj: \n\nZdroj: \n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138646", "url": "https://cs.wikipedia.org/wiki?curid=138646", "title": "Washington Capitals", "text": "Washington Capitals\n\nWashington Capitals je profesionální americký klub ledního hokeje, který sídlí ve Washingtonu, D.C.. Do NHL vstoupil v ročníku 1974/75 a hraje v Metropolitní divizi v rámci Východní konference. Své domácí zápasy odehrává v hale Capital One Arena s kapacitou 18 506 diváků. Klubové barvy jsou červená, modrá a bílá.\n\nOd jeho založení v roce 1974 \"Caps\" vyhráli jeden konferenční titul, díky kterému se v roce 1998 probojovali do finále bojů o Stanley Cup, a získali sedm divizních titulů. V roce 1997 tým vyměnil svůj domácí led v předměstském Capital Centre za nový ve Capital One Arena. Bývalý pracovník společnosti AOL, Ted Leonsis, vlastní klub od roku 1999 a doteď se mu podařilo tým oživit takovými hvězdami jako je Alexandr Ovečkin, Nicklas Bäckström či T.J. Oshie. Capitals v sezoně 2009/10 vyhráli svoji úplně první Prezidentskou trofej.\n\n\nZdroj: \n\n\nZdroj: \n\n\nZdroj: \n\nCapitals má jako všechny ostatní týmy v NHL farmářské týmy. Od roku 2005 až do současnosti mají první farmářský tým Hershey Bears a druhý farmářský tým mají v ECHL: Reading Royals od roku 2012. Tyto týmy slouží k přípravě mladých hráčů nebo náhradních hráčů pro NHL.\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138647", "url": "https://cs.wikipedia.org/wiki?curid=138647", "title": "New York Islanders", "text": "New York Islanders\n\nNew York Islanders je profesionální americký klub ledního hokeje, který sídlí v New Yorku. Do NHL vstoupil v ročníku 1972/73 a hraje v Metropolitní divizi v rámci Východní konference. Své domácí zápasy odehrává v hale Barclays Center s kapacitou 15 795 diváků. Klubové barvy jsou modrá, oranžová a bílá.\n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138648", "url": "https://cs.wikipedia.org/wiki?curid=138648", "title": "Philadelphia Flyers", "text": "Philadelphia Flyers\n\nPhiladelphia Flyers je profesionální americký klub ledního hokeje, který sídlí v pensylvánském městě Philadelphia. Do NHL vstoupil v ročníku 1967/68 a hraje v Metropolitní divizi v rámci Východní konference. Své domácí zápasy odehrává v hale Wells Fargo Center s kapacitou 19 600 diváků. Klubové barvy jsou oranžová, černá a bílá.\n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138652", "url": "https://cs.wikipedia.org/wiki?curid=138652", "title": "Rádiové vlny", "text": "Rádiové vlny\n\nRádiové vlny (též rádiové záření) jsou částí spektra elektromagnetického záření s vlnovými délkami od 1 milimetru až po tisíce kilometrů. Vzniká mimo jiné v obvodu střídavého proudu, k němuž je připojena anténa. Rychlost šíření rádiových vln je v prostoru přibližně rovna rychlosti světla ve vakuu. V případě jiných prostředí závisí na indexu lomu.\n\nPodle frekvence se radiové vlny dělí na tak zvaná vlnová pásma. Jednotlivá pásma se výrazně liší přenosovou kapacitou i dosahem.\n\nAnglicky Extremely low frequency waves (ELF), o frekvencích 300 Hz až 3 kHz.\n\nAnglicky Very low frequency waves (VLF), o frekvencích 3 až 30 kHz. Námořní navigace, meteorologické služby.\n\nAnglicky Low frequency waves (LF). mají frekvence 30 až 300 kHz. Použití pro rozhlasové dlouhé vlny, radiokomunikace, meteorologické služby.\nAnglicky Medium Waves (MW) nebo Medium frequency waves (MF). SV mají frekvence 0,3 – 3 MHz a běžně se používají k přenosu rozhlasového vysílání (SV), radionavigaci a komunikaci na malé a střední vzdálenosti.\n\nAnglicky High Frequency waves (HF) nebo také Short Wave (SW) jsou kmity o frekvencích 3 – 30 MHz. Radiokomunikace na střední a velké vzdálenosti, rozhlasové krátké vlny, amatérská pásma.\n\nAnglicky Very High Frequency waves (VHF) jsou kmity o frekvencích 30 – 300 MHz. Na těchto vlnách se vysílá frekvenčně modulované rozhlasové vysílání a některé televizní kanály (I., II. a III. tel. pásmo).\n\nAnglicky Ultra High Frequency waves (UHF), o frekvencích 0,3 – 3 GHz. Vysílají se na nich další televizní kanály (IV. a V. pásmo) a digitální televize. Pracují zde i další radiokomunikační služby (mobilní telefony, Wi-Fi, ), GPS, vojenská komunikace.\n\nAnglicky super high frequency waves (SHF). Frekvence 3 až 30 GHz. Radiolokace, radioreléové spoje, telekomunikace, satelitní spojení, satelitní televize.\n\nAnglicky extremely high frequency waves (EHF). Frekvence 30 až 300 GHz. Přistávací a říční radiolokátory, letecké výškoměry, radary.\n\nRozhlasové vysílání využívá pásma dlouhých, středních, krátkých a velmi krátkých vln. V pásmu velmi krátkých vln se používá frekvenční modulace (FM), v ostatních pásmech amplitudová modulace (AM). Na rozhlasových přijímačích bývá někdy místo označení pásma označení druhu modulace a toto označení se někdy neprávně používá i pro označení odpovídajícího vlnového pásma.\n\nRádiové vlny slouží především ke komunikaci, a to v mnoha různých podobách. Následující tabulka zobrazuje rozdělení rádiových vln na jednotlivá pásma a jejich využití:\n\nRádiové záření přijímané z vesmíru pomocí radioteleskopů umožňuje zkoumání mnoha vzdálených objektů, jako například supernov a pulsarů.\n\n"}
{"id": "138653", "url": "https://cs.wikipedia.org/wiki?curid=138653", "title": "Arys", "text": "Arys\n\nArys může znamenat:\n\n\n"}
{"id": "138656", "url": "https://cs.wikipedia.org/wiki?curid=138656", "title": "Plzeňské historické podzemí", "text": "Plzeňské historické podzemí\n\nPlzeňské historické podzemí tvoří složitý systém chodeb, dvou až třípatrových sklepů a stovky studní pod historickým jádrem Plzně. Systém byl pod městem Plzní budován již od 14. století a neodmyslitelně patří k dějinám i současnosti města Plzně. Svým rozsahem 13 km chodeb se řadí k největším historickým podzemním systémům ve střední Evropě.\n\nPůvodní vstup v Perlové ulici byl přemístěn a do prohlídkového okruhu se od 1. dubna 2009 vstupuje z budovy Pivovarského muzea (Veleslavínova 6, Plzeň). Prohlídkový okruh je dlouhý skoro 800 metrů a jeho součástí je kromě labyrintu chodeb a sklepů i historická vodárna s replikou vodního kola. Návštěvnický okruh je provozován Plzeňským Prazdrojem, a.s.\n\n\n"}
{"id": "138657", "url": "https://cs.wikipedia.org/wiki?curid=138657", "title": "Levy Mwanawasa", "text": "Levy Mwanawasa\n\nLevy Patrick Mwanawasa (3. září 1948 Mufulira, Severní Rhodésie – 19. srpna 2008 Paříž) byl v letech 2002–2008 třetím prezidentem Zambie.\n\nNarodil se jako druhé z deseti dětí v rodině etnika Lenje. Po studiích na střední škole Chiwala ve Ndole vystudoval právnickou fakultu na Zambijské univerzitě v Lusace. Po promoci v roce 1973 byl zaměstnán v advokátní firmě, o pět let později si však založil vlastní právnickou společnost. Roku 1982 se stal místopředsedou Právnické asociace Zambie a v letech 1985–1986 působil jako generální prokurátor.\n\nPo uvolnění politického života v Zambii na počátku 90. let vstoupil do Movement for Multiparty Democracy (MMD), Hnutí za pluralitní demokracii, vedeného Frederickem Chilubou. V říjnových volbách roku 1991 získal křeslo v Národním shromáždění. Volby byly pro MMD úspěšné, Chiluba se stal prezidentem a Mwanawasu v prosinci 1991 jmenoval svým viceprezidentem. Současně Mwanawasa zastával i post předsedy Národního shromáždění.\n\nDne 8. prosince 1991 byl Mwanawasa zraněn při těžké dopravní nehodě, při které zemřel jeho asistent. Hospitalizován byl v jihoafrickém Johannesburgu.\n\nPo návratu z léčení do viceprezidentského úřadu cítil Mwanawasa svoji pozici vedle Chiluby, který značně koncentroval moc do svých rukou, jako bezobsažnou. V červenci 1994 opustil své politické funkce a obvinil vedení země z nezodpovědné vlády a chamtivosti.\n\nV roce 1996 neúspěšně kandidoval na post předsedy Chilubova Hnutí za pluralitní demokracii, načež vrcholnou politiku dočasně opustil. V následujících letech se věnoval především své právnické praxi a bylo překvapením, když se na konci roku 2001 stal prezidentským kandidátem vládní strany MMD. V prosinci 2001 pak těsně zvítězil ve volbách a stal se třetím zambijským prezidentem, úřadu se ujal 2. ledna 2002.\n\nMwanawasova pozice byla zpočátku složitá. Leželo na něm dědictví předchozí značně zdiskreditované vlády MMD a byl vnímán jako Chilubova loutka, a to jednak kvůli chatrnému zdraví, kterým trpěl od autonehody, a jednak proto, že Chiluba stále zastával vlivný post předsedy vládní strany.\n\nJako nový prezident si však rychle získal autoritu ráznými kroky a protikorupční kampaní, kterou neváhal zaměřit i do vlastní strany. Z úřadu muselo odejít několik vysokých vládních úředníků, Chiluba opustil vedení MMD a později byl zbaven imunity a obviněn z korupce. V lednu 2005 se Mwanawasa omluvil celému národu, že se mu nepodařilo potřít všudypřítomnou chudobu (asi 75% obyvatelstva žije za méně než 1 USD na den, což OSN považuje za hranici absolutní chudoby.\n\nZnovu kandidoval v prezidentských volbách 28. září 2006. Svůj post obhájil hlavně díky přízni venkovských voličů, ve městech jej předstihl jeho oponent Michael Sata.\n\nV širokých vrstvách byl vnímán jako čestný a skromný člověk. V 53 letech se oženil se svojí právnickou kolegyní, se kterou již měl pět dětí. Mimo to měl dva potomky z prvního manželství.\n\n\n"}
{"id": "138658", "url": "https://cs.wikipedia.org/wiki?curid=138658", "title": "Rotoped", "text": "Rotoped\n\nRotoped je stroj, vzdáleně připomínající jízdní kolo, používaný k cvičení. Na rozdíl od jízdního kola se nepohybuje, ale je postaveno na místě a zátěž je simulována setrvačníkem a nějakým druhem brzdy.\n\nPrvní rotopedy se objevily již koncem 19. století, a sloužily k tréninku závodníků v zimním období. Existovaly rotopedy simulující vysoké kolo i běžný bicykl.\n\nV moderní době jsou rotopedy obvykle vybaveny mikropočítačem, který umožňuje regulovat zátěž, sledovat vydanou energii, tepovou frekvenci a další údaje.\n\nNejvětší rozdíl mezi jednotlivými rotopedy je v použitém odporovém systému. V praxi se používají především dva – magnetický a nebo elektromagnetický. Magnetický brzdný systém je použit především u levnějších rotopedů, u kterých si uživatel zátěž reguluje mechanickým aretačním systémem (většinou manuální \"točítko\" s několika stupni zátěže). Elektromagnetický brzdný systém bývá záležitostí dražších rotopedů, vyznačuje se tím, že uživatel nastavuje zátěž (odpor) elektronicky, většinou prostřednictvím řídícího počítače stiskem tlačítek \"plus\" či \"mínus\". Velkou výhodou elektromagnetického brzdného systému (a tedy i řízení počítačem) je, že si uživatel může zvolit řadu předdefinovaných zátěžových programů, kterými mu v průběhu tréninku počítač zvyšuje či snižuje zátěž. V neposlední řadě bývají takové rotopedy vybaveny systémem HRC (Heart Rate Control), který umožňuje nastavit srdeční tep, který chce uživatel po dobu tréninku mít – a počítač podle toho automaticky přidává či ubírá zátěž.\n\n"}
{"id": "138659", "url": "https://cs.wikipedia.org/wiki?curid=138659", "title": "Zdiměřice", "text": "Zdiměřice\n\nNázev Zdiměřice má více sídel:\n"}
{"id": "138664", "url": "https://cs.wikipedia.org/wiki?curid=138664", "title": "Arys (řeka)", "text": "Arys (řeka)\n\nArys ( ) je řeka v Turkestánské oblasti v Kazachstánu. Je 378 km dlouhá. Povodí má rozlohu 14 900 km².\n\nPramení na svazích hřbetů Talaský Alatau a Karatau. Poté co opustí hory teče rovinou. Na horním toku patří mezi řeky sněhovo-ledovcového původu. Největší přítoky jsou Mašat, Aksu, Sajramsu, Boraldaj, Badam. Je pravým přítokem Syrdarji.\n\nPrůměrný roční průtok je 46,6 m³/s u města Arys. Maximální je v dubnu a minimální v srpnu. Na dolním toku je vodní režim řeky značně ovlivněn odebíráním vody na zavlažování.\n"}
{"id": "138665", "url": "https://cs.wikipedia.org/wiki?curid=138665", "title": "Okinawa (Okinawa)", "text": "Okinawa (Okinawa)\n\nMěsto Okinawa (: 沖縄市, \"Okinawa-ši\") se nachází na japonském ostrově Okinawa. Je to druhé největší město na ostrově hned po hlavním městě Naha.\n\nK 1. lednu 2007 mělo město 132 161 obyvatel a rozlohu 49,00 km.\n\nBlízko něho se nachází americká letecká základna Kadena.\n\nMěsto vzniklo 1. dubna 1974 spojením města Koza a vesnice Misato.\n\n"}
{"id": "138668", "url": "https://cs.wikipedia.org/wiki?curid=138668", "title": "Formální verifikace", "text": "Formální verifikace\n\nV oblasti počítačových systémů formální verifikace dokazuje nebo vyvrací správnost systému vzhledem k dané formální specifikaci nebo vlastnosti, použitím matematických formálních metod.\n\nPro hledání chyb v počítačových systémech se běžně používá testování nebo simulace. Tyto metody umožňují najít některé chyby, ale nelze pomocí nich zaručit, zda se v systému daná chyba nevyskytuje.\n\nMetody formální verifikace umožňují často automaticky ověřit, zda systém splňuje danou vlastnost nebo ne. Formální verifikace, na rozdíl od testování nebo simulace, bere v potaz všechna možná chování systému.\nJsou tři základní metody formální verifikace:\n\n\nOvěřované vlastnosti jsou často popsány v temporálních logikách, jako jsou lineární temporální logika (anglicky \"linear temporal logic\", LTL) nebo \"computational tree logic\" (CTL).\n\nNěkteré programy funkcionálních jazyků mohou být formálně verifikovány použitím ekvivalencí a indukcí.\nObčas lze dokázat, že je kód imperativního jazyku správný neboli korektní, použitím Hoarovy logiky.\n"}
{"id": "138669", "url": "https://cs.wikipedia.org/wiki?curid=138669", "title": "Síh", "text": "Síh\n\nSíh (\"Coregonus\") je rodové jméno lososovitých ryb, známých také pod označením bílá ryba.\n\n"}
{"id": "138671", "url": "https://cs.wikipedia.org/wiki?curid=138671", "title": "Plutónie", "text": "Plutónie\n\nPlutónie (Плутония) je název dobrodružného vědeckofantastického románu, který napsal roku 1915 ruský sovětský geolog, geograf a spisovatel Vladimir Afanasjevič Obručev. Román poprvé vyšel v roce 1924. \n\nDílo vzniklo pod vlivem knihy \"Cestou do středu Země\" od Julesa Verna a autor v něm na základě fantastické teorie duté zeměkoule podal čtenáři napínavým způsobem poznatky o geologických epochách Země. Námět románu je také velmi podobný pozdějšímu českému filmu \"Cesta do pravěku\".\n\nRoku 1914 zorganizoval ruský geofyzik a astronom Truchanov polární výpravu, jejímž cílem bylo najít předpokládanou pevninu na sever od Beringova průlivu. Výprava, plující na lodi \"Polární hvězda\", pevninu skutečně někde nad 75° severní šířky našla a dala jí jméno po norském průzkumníkovi Fridtjofovi Nansenovi. Do jejího nitra se na saních vydala skupina pěti ruských vědců s různou specializací (geograf Kaštanov, zoolog Papočkin, botanik a lékař Gromeko, meteorolog Borovoj a geolog Makšejev) doprovázeni psovodem Igolkinem.\n\nPo výstupu do výše téměř půldruhého tisíce metrů nad mořem začali členové výpravy sestupovat severním směrem po jakoby nekonečném svahu. Po určité době pomocí výpočtů zjistili, že jsou již na úrovní mořské hladiny, ale pláň stále klesala. Po několika dnech se dostali do hloubky pěti tisíc sedmi set metrů pod úrovní moře. Pak pláň začala stoupat, ale bod varu vody ukazoval, že ve skutečnosti sestoupili o dalších tisíc čtyři sta metrů. A pak jim kompas dokonce ukázal že jdou na jih, ačkoliv šli stále na sever. I slunce se začalo objevovat na místě, kde nemělo co dělat. Jediným vědeckým vysvětlením bylo, že jsou na vnitřním plášti duté Zeměkoule, a slunce, které vidí, že je ve skutečnosti malé zemské jádro, které je ještě rozžhavené a ohřívá vnitřní povrch. Protože jim toto jádro připomnělo představy starých národů o bohu ohně, který se skrýval pod zemí, pojmenovali jej Plutón a zemi, ve které se ocitli, Plutónie.\n\nProtože se vzduch neustále oteploval, rozhodli se, že výprava bude dále pokračovat pěšky. U saní zůstal Igolkin s meteorologem Borovojem a ostatní se vydali na další výzkumnou cestu.\n\nNásledující příběhy čtyřčlenné výpravy, která postupně procházela přírodními pásmy, které odpovídali geologickým epochám Země, posloužily autorovi k tomu, aby čtenáři přiblížil dávno vyhynulé tvorstvo doby jurské a křídové a celou pravěkou přírodu, která se v Plutónii uchovala. Dobrodružství výpravy vyvrcholí soubojem s obřími mravenci, podle autora vládci jurské přírody. \n\nPo návratu na místo, kde zanechali Igolkina a Borovoje, zjistili, že oba dva zajali zde žijící pralidé. Po jejich osvobození se všichni vydali na zpáteční cestu. Našli \"Polární hvězdu\", nalodili se a loď zamířila do Vladivostoku. Na cestě je však zastavil ruský křižník a sdělil jim, že je válka. Výprava varování nedbala, plula dál a někde na moři se ztratila, jen v nalezených troskách se našel deník, podle kterého byla kniha napsána.\n\n"}
{"id": "138674", "url": "https://cs.wikipedia.org/wiki?curid=138674", "title": "Pittsburgh Penguins", "text": "Pittsburgh Penguins\n\nPittsburgh Penguins je profesionální americký klub ledního hokeje, který sídlí v pensylvánském městě Pittsburgh. Do NHL vstoupil v ročníku 1967/68 a hraje v Metropolitní divizi v rámci Východní konference. Své domácí zápasy odehrává v hale PPG Paints Arena s kapacitou 18 387 diváků. Klubové barvy jsou černá, zlatá a bílá.\n\nV týmu hrají současné hokejové hvězdy Sidney Crosby a Jevgenij Malkin. V domácí hale visí i dres Jaromíra Jágra.\n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138675", "url": "https://cs.wikipedia.org/wiki?curid=138675", "title": "Chicago Blackhawks", "text": "Chicago Blackhawks\n\nChicago Blackhawks je profesionální americký klub ledního hokeje, který sídlí v illinoiském městě Chicago. Do NHL vstoupil v ročníku 1926/27 a hraje v Centrální divizi v rámci Západní konference. Své domácí zápasy odehrává v hale United Center s kapacitou 19 717 diváků. Klubové barvy jsou červená, černá a bílá.\n\nJe to jeden ze šesti zakládajících týmů NHL, mezi které patří také Detroit Red Wings, Montreal Canadiens, Boston Bruins, New York Rangers a Toronto Maple Leafs. Získal 6 Stanley Cupů a mnohokrát se dostal do finále. Tradičně patří k nejlepším klubům NHL. Klub je nazván podle Černého jestřába – náčelníka indiánského kmene Sauků. Od roku 1998 pracuje v klubu Čech Karel Pavlík na pozici evropského skauta.\n\nZdroj: \n\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138676", "url": "https://cs.wikipedia.org/wiki?curid=138676", "title": "Detroit Red Wings", "text": "Detroit Red Wings\n\nDetroit Red Wings je profesionální americký klub ledního hokeje, který sídlí ve městě Detroit v Michiganu. Do NHL vstoupil v ročníku 1932/33 a hraje v Atlantické divizi v rámci Východní konference. Své domácí zápasy odehrává v hale Little Caesars Arena s kapacitou 19 515 diváků. Klubové barvy jsou červená a bílá.\n\nPřímými předchůdci klubu byly Detroit Cougars (1926–1930) a Detroit Falcons (1930–1932). Red Wings byly založeny v roce 1932 po fúzi Falcons a Chicago Shamrocks.\n\nZlatá éra Detroit Red Wings se datuje do první poloviny padesátých let, kdy v rozmezí šesti let získali hráči rudých křídel čtyři Stanley cupy. Vůdčí postava týmu byl tehdy Gordie Howe, přezdívaný 'Mr.Hockey' (Pan Hokej), který ve své době ovládl svými výkony celou NHL.\nPoté následovala dlouhá léta úpadku, až byl v roce 1983 draftován Steve Yzerman, který se rázem stal vůdčí osobností týmu a také nejmladším kapitánem NHL. Ve druhé polovině 80. let a na přelomu 90. let, Yzerman sbíral spousty bodů, ale pravý obrat k lepšímu dokonal až veleúspěšný trenér Scotty Bowman, který k týmu přišel v roce 1993 a ihned začal klást větší důraz na defenzivu, což sice přibrzdilo Yzermana v jeho útočných manévrech, zato jej ale předělalo na komplexního hráče a vůdčí osobnost týmu. S vhodným doplněním kádru (postupně přišli Sergej Fjodorov, Nicklas Lidström, nebo Brendan Shanahan), se Red Wings vypracovali mezi nejlepší týmy NHL a po účasti ve finále Stanley Cupu v roce 1995 dovedl tým k absolutnímu vrcholu v letech 1997, 1998, 2002 nebo 2008.\n\n\nZdroj: \n\nVyřazené dresy:\n\n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "138679", "url": "https://cs.wikipedia.org/wiki?curid=138679", "title": "Syrdarja", "text": "Syrdarja\n\nSyrdarja ( , , , , ve starověku nazývaná \"Jaxartes\") je nejdelší řeka ve Střední Asii. Je v této oblasti druhá nejvodnější po Amudarje. Protéká šesti vilajáty Uzbekistánu (Andižanský, Namanganský, Ferganský, Taškentský, Džizzacký, Syrdarjinský), Sogdijskou oblastí v Tádžikistánu a dvěma oblastmi Kazachstánu (Turkestánská a Kyzylordská oblast). Vzniká soutokem řek Naryn a Karadarja a ústí do Malého Aralského jezera. Její délka činí 2 212 km od soutoku \"Narynu\" s \"Karadarjou\" (3 019 km od pramenů \"Narynu\"). Povodí má rozlohu 219 000 km².\n\nOblast povodí má protáhlý tvar z jihovýchodu na severozápad. Jihovýchodní část má horský a severozápadní rovinný charakter. Rozvodí je nevýrazné a tak je velikost povodí přijata dohodou. Povodí \"Syrdarji\" představuje složitý systém propletených přírodních i umělých vodních toků, kanálů a kolektorů, přičemž délka kanálů a kolektorů značně převyšuje délku říční sítě.\n\nZdrojnice \"Syrdarji\", řeky Naryn a Karadarja ve Ferganské dolině, stejně jako i vlastní \"Syrdarja\" tečou širokým úvalem (3 až 5 km). ZS hor obklopujících dolinu stéká velké množství přítoků. Zprava to jsou Kasansaj, Gavasaj, Čaadaksaj a zleva Isfajramsaj, Šachimardan, Soch, Isfara, Chodžabakirgan. Přitom téměř žádný z nich nedotéká do \"Syrdarji\", protože jsou rozebírány na zavlažování nebo se ztrácejí v rozsáhlých naplaveninách. Z řek, které stékají do doliny, vede přibližně 700 kanálů a z vlastní \"Syrdarji\" dalších 50. Největší kanály jsou:\nDo horských řek a \"Syrdarji\" stéká voda z více než 100 kolektorů a přivaděčů z toho (43 do \"Karadarji\" a 45 do \"Syrdarji\"). Největší kolektory jsou Sarysu, Karagugon, Severebagdadskij.\n\nPři odtoku z \"Ferganské doliny\" \"Syrdarja\" protíná Farchadské hory a vytváří zde Begovatské peřeje. Poté se otáčí na severozápad a teče rozsáhlým, místy bažinatým, úvalem, který je široký 10 až 15 km. Protíná tak Taškentskohladovostepní depresi. Na středním toku mezi Ferganskou dolinou a Čardarinskou přehradou přijímá přítoky Achangaran, Čirčik a Keles. Z Farchadského hydrouzlu (Farchadská přehrada) odtéká Jižní Hladovostepní kanál.\n\nNa dolním toku protéká východním okrajem pouště Kyzylkum. Koryto řeky je zde vyzdviženo nad okolní krajinu, je velmi členité a nestálé. Jsou zde časté povodně. Posledním přítokem je Arys. Malé řeky, které stékají ze hřbetu Karatau, do \"Syrdarji\" nedotékají. V ústí do Aralského jezera (resp. jeho severní části) vytváří \"Syrdarja\" deltu s mnohými rameny, průtoky, jezery (Kamyslybas) a bažinami. Při menších vodních stavech však vůbec do \"Aralského jezera\" nedotéká.\n\nVelikost průtoku je závislá na vodním režimu v horské části povodí. Zdroj vody je převážně sněhový, v menší míře pak ledovcový a dešťový. Nejvyšší vodnost je na jaře a v létě (od března až dubna do srpna až září). V rovinné části povodí je vodní režim řeky narušen a vodnost se zmenšuje a to především v souvislosti s využíváním vody na zavlažování. Průměrný dlouhodobý průtok je\na na \"Syrdarje\":\nPrůměrný celkový roční průtok řek při odtoku z hor je 37,8 km³ a u \"Kazalinsku\" 14,1 km³. Tzn. že se v této oblasti spotřebuje 23,7 km³ vody za rok, neboli 63 % veškeré vody přitékající z hor.\n\nUž v roce 1970 bylo zavlažováno 22 000 km² půdy. Do kanálů bylo odvedeno 40 km³ vody a kolektory přiváděno 13 km³. Odtok regulují přehrady, z nichž největší jsou (Kajrakkumská (objem 4,2 km³), Farchadská (objem 0,35 km³) a Čardarinská (objem 5,7 km³) na \"Syrdarje\", Toktogulská (objem 19,5 km³) na \"Narynu\" a Andižanská (objem 1,6 km³) na \"Karadarje\". Syrdarja je splavná na oddělených úsecích od ústí do Bekabadu. Průmyslově lovené ryby jsou kapři, sumci, boleni, oukleje, usači, cejni, štiky, okouni. Na řece leží města Chudžand (\"Tádžikistán\"), Bekabad (\"Uzbekistán\"), Čardara, Kyzyl-Orda, Kazalinsk (\"Kazachstán\").\n\n\n"}
{"id": "138680", "url": "https://cs.wikipedia.org/wiki?curid=138680", "title": "Taková normální rodinka", "text": "Taková normální rodinka\n\nTaková normální rodinka je český televizní seriál natočený v roce 1971 režisérem Jaroslavem Dudkem podle scénáře Fan Vavřincové. Ačkoli to tvůrci v době vzniku netušili, natočili vlastně první český sitcom. První příběh seriálu byl původně natočen jako samostatná komedie, po velkém diváckém úspěchu byl pak celý seriál dokončen.\n\nSeriál ukončili sami tvůrci, když na ně byl činěn nátlak na jeho přizpůsobení politické linii Komunistické strany: raubíři náhle museli být pionýři, Péťa pro změnu odjížděl do spřátelené ciziny (Kuba). Direktivy nejvyšších soudruhů tehdy tlumočil dramaturg hlavní redakce zábavy Československé televize Vladimír Dvořák.\n\nV roce 2010 režisér Dušan Klein natočil pokračování seriálu pod názvem \"Rodinka\" s řadou původních herců.\n\nV jednom domě spolu žijí zástupci čtyř generací, o nichž se rozhodně nedá říct, že jsou úplně „normální“.\n\n\n\nSamostatně natočený první díl seriálu byl později doplněn o zbývajících sedm:\n\n\n"}
{"id": "138686", "url": "https://cs.wikipedia.org/wiki?curid=138686", "title": "Síh peleď", "text": "Síh peleď\n\nSíh peleď (\"Coregonus peled\"; Gmelin, 1788) je lososovitá ryba původně žijící v dolních úsecích sibiřských řek, v roce 1970 byl dovezen i do tehdejšího Československa ke zlepšení produkce kaprových rybníků.\n\nStavbou těla je podobný sleďům a příbuzné maréně, ve srovnání s ní má vyšší tělo. Má malou hlavu se špičatým rypcem a tupě zakončené ploutve, šupiny jsou větší než je tomu u jiných lososovitých ryb. Hřbet peledě je modravě až tmavě zelený, boky a břicho jsou stříbřité.\n\nSíh peleď patří k větším druhům síha, i když v českých vodách nedosahují takové hmotnosti jako ve své domovině. Dorůstá do délky průměrně 30 až 45 cm a hmotnosti 0,3–1 kg, průměrná váha lovených ryb až 0,5 kg.\n\nSíh peleď je odolnější vůči přehřátí a znečištění vody než příbuzný druh síh severní maréna. Přesto vyžaduje zvýšenou péči při výlovech a transportu. Kříženci s marénou jsou plodní.\n\nPředevším plankton, vodní hmyz a rybí potěr.\n\n"}
{"id": "138688", "url": "https://cs.wikipedia.org/wiki?curid=138688", "title": "Rovinová souměrnost", "text": "Rovinová souměrnost\n\nRovinová souměrnost je typ geometrického zobrazení v prostoru. Rovinová souměrnost zachovává vzdálenosti i úhly, jedná se tedy o jedno ze shodných zobrazení.\n\nSouměrnost podle roviny nebo podle osy bývá také označována jako zrcadlení.\n\nRovinová souměrnost (též zrcadlová souměrnost) prostoru s rovinou \"O\" jako rovinou souměrnosti je takové zobrazení, které zobrazuje prvky roviny \"O\" na sebe samé a bod A mimo rovinu \"O\" s průmětem S do roviny \"O\" na bod A', který se nachází na polopřímce opačné k SA ve stejné vzdálenosti od S jako bod A (tj. platí pro něj |SA| = |SA´|).\n\nObjekt v prostoru označujeme za rovinově souměrný, pokud je v nějaké rovinové souměrnosti obrazem sebe sama. Rovinu této souměrnosti pak nazýváme rovinou souměrnosti objektu.\n\nPoznámka: Pod pojmem prostor ve výše uvedené definici je obvykle myšlen klasický třírozměrný eukleidovský prostor. Definice ale stejně dobře má smysl i v obecném \"n\"-rozměrném prostoru a (\"n\"−1)-rozměrnou nadrovinu souměrnosti pro \"n\" ≥ 4. Pak se ovšem pro zobrazení používá obecný pojem zrcadlová souměrnost (zrcadlení). Naopak obdobou v rovině, tedy pro \"n\" = 2, je osová souměrnost.\n\n\nRovinová souměrnost je (jako každá souměrnost) involutorní, tzn. je sama sobě inverzním zobrazením - složením dvou rovinových souměrností se stejnou rovinou souměrnosti vzniká identita.\n\nRovinová souměrnost je nepřímá shodnost, viz např. pohled do zrcadla. Mění v prostoru orientaci v následujícím smyslu: pokud vezmeme libovolný trojboký jehlan ABCD, ve kterém je z pohledu z bodu trojúhelník ABC orientován po směru hodinových ručiček, pak pro jeho obraz v A'B'C'D' v rovinové souměrnosti platí, že při pohledu z bodu D' je trojúhelník A'B'C' orientován proti směru hodinových ručiček (a naopak naopak).\n\n\n"}
{"id": "138689", "url": "https://cs.wikipedia.org/wiki?curid=138689", "title": "Royal League", "text": "Royal League\n\nRoyal League byla mezinárodní soutěž nejlepších fotbalových klubů z Dánska, Švédska a Norska. Založena byla v roce 2004. Do Royal League se kvalifikovaly první, druhý, třetí a čtvrtý tým dánské ligy (SAS Ligaen), norské ligy (Tippeligaen) a švédské ligy (Allsvenskan). Liga měla jen tři ročníky, vítězem byl vždy dánský tým.\n\nZdroj:\n"}
{"id": "138691", "url": "https://cs.wikipedia.org/wiki?curid=138691", "title": "Rudolf Schuster", "text": "Rudolf Schuster\n\nRudolf Schuster (* 4. ledna 1934 Košice) je slovenský politik a spisovatel po otci karpato-německého a po matce maďarského původu, bývalý prezident Slovenské republiky.\n\nV letech 1964 až 1990 byl členem Komunistické strany Slovenska. V letech 1983–1986 a 1994–1999 byl primátorem města Košice. V letech byl předsedou Východoslovenského krajského národního výboru v Košicích. V období 30. listopadu 1989 až 30. června 1990 zastával funkci předsedy Slovenské národní rady.\n\nDne 29. května 1999 byl v přímých volbách zvolen slovenským prezidentem. Ve volbách v roce 2004 svoji funkci obhajoval, ale s 7,4 % odevzdaných hlasů se v prvním kole voleb umístil až na čtvrtém místě a ve funkci prezidenta jej nahradil vítěz druhého kola voleb Ivan Gašparovič.\n\nVzdělání získával v Košicích, kde vystudoval Střední průmyslovou školu stavební, v letech 1954–1959 pokračoval ve studiu na Slovenské vysoké škole technické v Bratislavě, kde studoval obor inženýrské stavitelství. Později pokračoval ve vzdělávání vědeckou aspiranturu z oboru ekologie na Hornické fakultě Vysoké školy technické v Košicích, kde získal v roce 1984 titul kandidáta věd (CSc.). \n\nOd roku 1960 pracoval jako projektant v Krajském zemědělském projektovém ústavu v Bratislavě, v letech 1960–1962 byl asistentem v Slovenské akademii věd, v letech 1962–1970 pracoval ve východoslovenských železárnách v Košicích jako referent, v letech 1971–1974 byl vedoucím sekretariátu a technickým asistentem podnikového ředitele ve východoslovenských železáren. \n\nV letech 1974–1979 pracoval na národním výboru města Košice jako místopředseda pro služby, v letech 1979–1983 jako první místopředseda pro ekonomiku a v letech 1983–1986 se stal poprvé primátorem města Košice. V letech 1986–1989 byl předsedou Východoslovenského krajského národního výboru v Košicích, od 30. listopadu 1989 do 30. červen a 1990 byl předsedou Slovenské národní rady, v letech 1990–1992 působil jako velvyslanec ČSFR v Kanadě a v letech 1993–1994 pracoval na Ministerstvu zahraničních věcí v Bratislavě. V letech 1994–1999 působil podruhé ve funkci primátora města Košice, přičemž zadlužil město tak, že bylo nutné zavést tzv. ozdravný režim, který skončil až v roce 2003 a uvažovalo se o uvalení nucené správy. V letech 1998–1999 byl zvolen za poslance Národní rady Slovenské republiky (od října 1998), působil také jako člen Výboru pro kulturu a média (6. listopad 1998–16. březen 1999), člen Výboru pro lidská práva a národnosti (od 16. března 1999 do 29. května 1999) a člen Zvláštního kontrolního výboru NR SR pro kontrolu činnosti Slovenské informační služby. V přímých volbách ve dnech 15. a 29. květen a 1999 byl zvolen prezidentem Slovenské republiky, inaugurace proběhla 15. června 1999 a zvolen byl na funkční období v letech 1999–2004.\n\nV roce 2004 se pokusil svůj mandát obhájit. Byl však vyřazen již v prvním kole, když obdržel pouhých 7,4% hlasů a umístil se na čtvrtém místě.\n\nRudolf Schuster byl ženatý s Irenou Schusterovou (1937–2008), povoláním zdravotní sestrou, jež zemřela na srdeční příhodu ve věku 70 let . \n\n\n\n\n"}
{"id": "138692", "url": "https://cs.wikipedia.org/wiki?curid=138692", "title": "Dopředná kompatibilita", "text": "Dopředná kompatibilita\n\nDopředná kompatibilita (neplést s rozšiřitelností) je schopnost systému přijímat vstup určený pro pozdější verze sebe sama.\n\nDopředné kompatibility je obtížnější dosáhnout než kompatibility zpětné, protože u zpětné kompatibility je vstupní formát souboru znám, zatímco u dopředné kompatibility si musí systém poradit s neznámým budoucím datovým formátem nebo s požadavky na neznámé budoucí vlastnosti.\n\nPříkladem dopředné kompatibility je specifikace webového prohlížeče ignorovat HTML značky (tagy), které nezná.\nIgnorování nerozpoznaných dat nebo aplikačních instrukcí je typické chování dopředně kompatibilních systémů.\n\nDopředně kompatibilní systémy při neočekávaném vstupu upozorní na tento potenciální problém uživatele.\n\n"}
{"id": "138696", "url": "https://cs.wikipedia.org/wiki?curid=138696", "title": "Vrchol věčného světla", "text": "Vrchol věčného světla\n\nVrchol věčného světla (anglicky \"peak of eternal light\", zkráceně \"PEL\") je označení pro bod na povrchu tělesa sluneční soustavy (obecně ale i mimo ni), který je díky své poloze a rotaci tělesa neustále vystaven slunečnímu svitu. Principiálně jde o vyvýšená místa v blízkosti pólů jako jsou pohoří nebo okraje impaktních kráterů. Tato místa mohou existovat na objektech s nízkým úhlem sklonu rotační osy.\n\nJejich existenci na povrchu Měsíce předpověděl francouzský astronom Camille Flammarion již v roce 1879, první kandidáti na takové objekty byly nalezeny ale až v roce 2004 na snímcích sondy Clementine. Sonda MESSENGER lokalizovala podobné místo i na povrchu Merkuru.\nVrcholy věčného světla představují ideální místo pro vesmírnou základnu, protože taková místa umožňují trvalý zdroj solární energie a v kombinaci s ledem z nedalekých kráterů věčné tmy i dostatek vody.\n\n"}
{"id": "138697", "url": "https://cs.wikipedia.org/wiki?curid=138697", "title": "TACACS", "text": "TACACS\n\nTACACS (\"Terminal Access Controller Access-Control System\", česky \"systém řízení přístupu k řadiči terminálového přístupu\") je vzdálený autentizační protokol používaný ke komunikaci s autentizačním serverem. TACACS umožňuje vzdálenému přístupovému serveru komunikovat s autentizačním serverem, aby se rozhodlo, zda má uživatel přístup k síti.\n\nTACACS umožňuje klientu přijmout uživatelské jméno a heslo a poslat požadavek na TACACS autentizační server, v případě Unixu zvaný TACACS démon nebo jen TACACSD. Tento server rozhodne, zda přijmout nebo zamítnout požadavek a pošle zpět odpověď. Takto je rozhodovací proces otevřený a algoritmy a informace k němu použité jsou zcela na tom, kdo provozuje TACACS démona.\n\nNovější verze TACACS od roku 1990 byly nazývány XTACACS nebo extended (rozšířený) TACACS. Obě verze již byly většinou nahrazeny novějšími protokoly TACACS+, RADIUS nebo DIAMETER. TACACS+ je zcela nový protokol, který není zpětně kompatibilní s protokoly TACACS nebo XTACACS.\n\nTACACS vyvinula firma Cisco systems, je definován v a používá buď TCP nebo UDP) a standardně port 49.\n\nSoftwarová implementace:\n\n\n"}
{"id": "138704", "url": "https://cs.wikipedia.org/wiki?curid=138704", "title": "Kráčivý bagr", "text": "Kráčivý bagr\n\nKráčivý bagr (též „horský bagr“) je zvláštní druh rypadla. Vyznačuje se tím, že podvozek bagru je vybaven čtyřmi hydraulicky ovládanými nohami, přičemž každou nohu je možné ovládat nezávisle. Dvě nohy (někdy všechny čtyři) jsou obvykle vybaveny koly. Vrchní část bagru je otočná, s motorem, kabinou a dvoudílným či trojdílným výložníkem. Rypadlo obvykle bývá vybaveno rotátorem lžíc a přídavnými hydraulickými okruhy pro pohon pracovních nástrojů. Díky tomuto uspořádání je bagr schopen pohybu a práce i v naprosto extrémních svazích, ale i např. v korytech vodních toků. Rovněž je schopen překonávat kolmé stupně, např. nalézt a slézt z nákladního auta či slézt do výkopu či vodního toku.\n\n\n"}
{"id": "138711", "url": "https://cs.wikipedia.org/wiki?curid=138711", "title": "Aladinové", "text": "Aladinové\n\nAladinové (rusky:Аладьины) je starý ruský šlechtický rod z rozrodu Monastyrjovů (z ruské panovnické dynastie Rurikovců, z knížat Smolenských). Za zakladatele rodu je považován Lev Danilovič Blinov-Oladja.\n\n"}
{"id": "138715", "url": "https://cs.wikipedia.org/wiki?curid=138715", "title": "Vibrační válec", "text": "Vibrační válec\n\nVibrační válec patří mezi \"hutnící stroje\", tj. stroje určené pro hutnění zemin nebo živic (asfaltů). Oproti statickému válci působí vibrační válec na podloží svojí statickou vahou, ale navíc i dynamickou silou vyvolanou vibrujícím běhounem.\n\n\nBěhoun (lidově též „kulidlo“ či „válec“, anglicky „drum“) je pracovním nástrojem válce. Běhoun se skládá z ocelového pláště a je vybaven hydraulicky poháněným vibrátorem, který vyvolává vibraci běhounu. Běhoun je ke stroji upevněn prostřednictvím gumokovů, které zachycují vibrace a zabraňují jejich přenosu do nosné části stroje. Pouze u vedených válců se používá vibrátor umístěný mimo běhouny. Zde jsou oba běhouny pevně spojené rámem, na kterém se nachází i vibrátor; celý tento rám i s běhouny pak vibruje jako jedna část. Tento rám je pak pomocí gumokovů odtlumen od dalších částí stroje.\n\nMimo vibračních válců s hladkým běhounem se vyrábějí rovněž tahačové vibrační válce s ježkovým běhounem, kdy je povrch běhounu osazen ocelovými trny („ježky“); toto uspořádání se používá pro hutnění vazkých zemin (jílů).\n\nObvykle používané vibrátory vyvolávají kruhovou neusměrněnou vibraci, tzn. vektor výslednice odstředivé síly se otáčí na všechny strany. Snahou předních světových výrobců je nabídnout i provedení s usměrněnou a řízenou vibrací. Řešení tohoto problému je poměrně složité a každý z výrobců si své řešení chrání řadou patentů. Využití řízené vibrace je např. pro hutnění tenkých vrstev živic či např. pro hutnění na mostních konstrukcích či v zástavbě, kdy by nadměrné vibrace mohly vyvolat nežádoucí poškození stavby. Přesto jsou válce s řízenou vibrací spíše výjimkou a pro výrobce spíše prestižní záležitostí než masově prodávaným výrobkem.\n\n\nVhodným nastavením těchto parametrů je dosaženo optimálního hutnícího účinku.\n\n"}
{"id": "138718", "url": "https://cs.wikipedia.org/wiki?curid=138718", "title": "Kruchta", "text": "Kruchta\n\nKruchta (také kůr) je vyvýšená, zpravidla zděná a podklenutá, někdy však pouze dřevěná konstrukce v zadní části lodi kostela, určená pro varhany, pěvecký sbor a hudebníky. Téměř vždy je umístěna proti hlavnímu oltáři. Někdy jsou kruchty i ve dvou patrech nad sebou. U chrámů s centrální dispozicí kruchta často ve formě ochozu zaujímá prostor kolem celého obvodu lodi. \n\nStavebně je předchůdcem kruchty tribuna, která v románských vlastnických kostelích (tzv. tribunový kostel) sloužila majiteli kostela ke sledování bohoslužby. Tento útvar však nelze označovat termínem kruchta, stejně jako nelze tímto slovem označovat rozsáhlé empory, časté v luterských kostelech. Tyto empory mohou zaujímat celou plochu bočních lodí. V baroku jsou často umístěny i v několika podlažích nad sebou a vypadají velmi podobně jako divadelní galerie.\n\n"}
{"id": "138722", "url": "https://cs.wikipedia.org/wiki?curid=138722", "title": "Clementine (sonda)", "text": "Clementine (sonda)\n\nClementine je kosmická sonda NASA , která v polovině 90. let 20. století zkoumala Měsíc a měla také prozkoumat planetku Geographos (tuto část mise sonda ale kvůli poruše nesplnila). Šlo o první úspěšnou sondu k přirozenému satelitu Země od 70. let a tím i první v řadě nové generace lunárních projektů (následovaly Lunar Prospector, SMART-1 ad.). Na oběžné dráze kolem Měsíce provedla jeho globální snímkování, topografické měření laserovým výškoměrem a přispěla ke znalosti lunárního gravitačního pole.\n\n\n"}
{"id": "138730", "url": "https://cs.wikipedia.org/wiki?curid=138730", "title": "Rokoko", "text": "Rokoko\n\nRokoko (z francouzštiny-\"rocaille\") je umělecký sloh, který představoval další vývoj baroka v letech 1735 až 1770/1790. Zatímco ve Francii má rokoko charakter samostatného slohu, následujícího po období výrazného baroka, v prostředí střední Evropy, kde plynule navazuje na baroko, je chápání rokoka jako samostatného slohu sporné. Vhodnější je používat pro střední Evropu termín pozdní baroko.\n\nJméno slohu se odvozuje od francouzského \"rocaille\" (česky rokaj), ornamentálního zprohýbaného motivu, poněkud připomínajícího ušní boltec. Tento ornament nekonečných variačních možností vznikl počátkem 18. století v Itálii, avšak výtvarně byl akcentován hlavně ve Francii doby Ludvíka XV. Rokoko se představuje především jako dekorativní styl: stěny a klenby světských i sakrálních staveb jsou pokryty lehkými, elegantními ornamenty, rokajemi, ve štuku a zlatě, ve formě fresek a motivů popínavých rostlin. Rozkvět nastává koncem roku 1730, k nám přichází s malým zpožděním až kolem roku 1740. Půvabné kudrlinkové ozdoby a rostlinné motivy zdobí každou stavbu a hýří zlatou a bílou barvou. Záliba v okázalé ornamentice se projevovala v architektuře, malířství, sochařství, uměleckém kovářství atd. Ornamentika však není jedinou známkou rokokového výtvarného názoru, i když nejbezpečněji pomáhá k časovému určení děl jím poznamenaných, především ovšem v oblasti architektury. Po slavnostní monumentalitě a honosnosti umění doby Ludvíka XIV. nastoluje ve všem životním prostředí druhé čtvrtiny 18. století lehký tón, úsměvnost a zdrobnělé měřítko. Aniž by opustila slohové zásady tradičního klasicismu, šíří se tato výtvarná nálada charakteristická pro období rokoka po celé Evropě. Dynamismus vrcholného baroka střídá lyrismus, který modeluje stavby do klidných obrysů a ploch s nehlubokým členěním stěn, jejichž střízlivost zvýrazňuje nanášením rocaillů.\n\nV protikladu k poměrně hmotové uměřenosti architektury českého rokoka jeví soudobé užité umění známky tvarové rozvolněnosti a dekorativní nespoutanosti. Zprohýbané, zlaceným rocaillem hýřící oltáře, asymetrie a ornamentální přebujelost ostatního kostelního zařízení, jaká charakterizují především jezuitské chrámy, v této době většinou nově zařizované, mají analogii v obydlí laickém ve zlaceném zprohýbaném nábytku, lesku přemíry zrcadel, v tapiseriích a figurkách s pastorálními náměty, v pestrobarevných textiliích i květované keramice, pokud není tvarována do podoby ptáků či ovoce. Radost z přírody je reakcí na dogmatismus a religiozitu baroka a předzvěstí romantismu nové doby.\n\nÚstřední jmenovitou hodnotou životního pocitu a myšlenkového vztahu ke světu byla intimita, niternost prožitku, přenášená i na přírodu. Nová smyslová citlivost odkryla například denní světlo. Odpovídalo touze po jasu a přirozenosti. Bylo zdůrazňováno ve všech výtvarných druzích, v architektuře četností a velikostí oken zámků a paláců, v interiérech zrcadly, v malířství opuštěním šerosvitu a zesvětlením barevnosti, pastelovým laděním barev, větším použitím techniky pastelu. Oproti baroknímu monumentalismu, patosu a umocněné výrazovosti rozvinulo jemnou hru světla a stínu až k citově sentimentální lyričnosti. Prostor, klíčová složka každého výtvarného názoru, je v rokoku důsledně intimní, tj. uzavřený a podávaný motivem interiéru, v němž se děj odehrává, nebo motivem exteriéru, jímž je především zahrada. Prostorovou představu postupně se odkrývajících prostorů uskutečnila například parková architektura zámků (Versailles, Schönbrunn), malířství svými scénickými kompozicemi G. B. Tiepolo, F. A. Maulbertsch, z nichž těžilo i reliéfní sochařství. Celá příroda, záměrně utvářená parkovou úpravou, grottami, vodopády, vyjadřuje dobovou představu ráje, lepšího, přírodního, a proto přirozeného světa plného harmonie. Obrozený vztah ke skutečnosti, zvláště přírodní, pozvedal na čelné místo vedutu (G. A. Canale, B. Belotto, F. Guardi, G. B. Piranessi) a později i motiv zříceniny v krajině (G. P. Pannini, H. Robert). Mezi umělce rokoka jsou řazeni Jean Antoine Watteau, Francois Boucher, Maurice-Quentin de La Tour, Jean Baptiste Chardin, Rosalba Carrierová, William Hogarth, Daniel Chodowiecki, Jean Baptiste Greuze, Pietro Longhi, Paul Troger atd.\n\nJednou z mála rokokových stavebních památek na území Českých zemí je zámek Nové Hrady u Skutče (okres Ústí nad Orlicí) z let 1774–1777, přezdívaný někdy \"„malý Schönbrunn“\" nebo \"„české Versailles“\".\n\nNábytek rokoka se snaží zjemňovat dekor a používat odlehčené materiály. Ve střední Evropě, v Itálii a ve Španělsku převládá vliv francouzské nábytkářské tvorby především pro šlechtická panství. Ale rovněž měšťanstvo v Rakousku a německých zemích vyhledávalo pozměněnou formu francouzského nábytku, projevující se dýhováním a leštěním.\n\nDalší odvětví tvořil nábytek anglický, který se vyznačoval jednoduchou linií, nákladností a užitečností (až praktičností) jednotlivých kusů. Tento druh nábytku ovlivnil hlavně produkci směřující do Severní Ameriky, tzv. koloniální nábytek.\n\nOblíbenou potahovou látkou se stal v době rokoka chintz, pestře potištěné plátno se slabým voskovým povlakem. Od 17. století se dováželo do Evropy z Indie a později se zde už vyrábělo.\nDřevěný nábytek se také ošetřoval pomocí tzv. polírovací běli, složené ze směsi želatiny, vepřového sádla, včelího vosku, Marseillského mýdla, kaolínu nebo křídy. Části pokryté polírovací bělí se doplňovaly barevnými nebo pozlacenými plátky. Rokokový nábytek se vyznačoval zvlněným povrchem, štíhlými a prohnutými nožkami, tedy skoro nesymetrií. Výtvarný styl se inspiroval čínským a japonským uměním, postavy Číňanů se objevovaly například na čajových soupravách a čínské nebo japonské pokoje byly obvyklou součástí šlechtického sídla.\n\nRokokový sloh nacházíme na zámcích velmi často v podobě kamen, hlavně se zlacenými, růžovými nebo červenými detaily ornamentiky. Dále se používá mosaz, cín, želvovina, intarzie s motivy květin. Lustry jsou kovové (masivní barevné kovy, plechové s květy) nebo skleněné (čiré, jemně barevné či z benátského skla). Do rokokových pokojíků patří též porcelán, míšenské a vídeňské porcelánové figurky (především pastýřská tematika), české řezané sklo, holíčská fajáns (majolika – keramika z pálené hlíny s cíničito-olovnatou polevou, malovaná nebo plasticky zdobená) a zdobené rokokové stolní hodiny. Jako ukázkový zámek může sloužit zámek Dobříš, včetně zahrady a interiérů.\n\nDo naší malířské tvorby pronikaly rokokové prvky už kolem roku 1729, jak naznačuje oltářní i fresková malba V. V. Reinera (1689–1743), v jehož díle došlo ve třicátých letech k nápadnému zmenšení figurálního rozvrhu a celkovému zklidněním citového výrazu. Skutečným nositelem rokokového charakteru však nebyla ani tak malba fresková – Jan Petr Molitor (1702–1756), František Antonín Müller (1697–1753), Siard Nosecký (1693–1753), František Julius Lux (1702–1764), jako spíše malířství závěsných obrazů (tapiserií). Antoním Kern (1719–1747) sem vnesl přímé zkušenosti ze svého školení v Benátkách, projevující se především v příznačném prosvětlení barevné škály a ve zlyričtění scény. Také Molitorovu intenzivní freskařskou práci (Liběchov, Hořín, Dobříš) provázela pilná tvorba závěsných obrazů oltářních, vyznačujících\nse působením světelných efektů a celkovým zjemněním barevného podání.\n\nKomorní obraz kabinetní získal hlavní pěstitele v krajináři F. A. Hartmannovi mladším (1694–1738) a v malíři květinových zátiší K. J. Hirshelym (1695–1743), jenž spojil kresebně detailní provedení s ornamentálně-dekorativním barevným řešením. V zátiší J. A. Vocáska (1706–1757) se prolnula věcnost pohledu s precizní drobnomalbou, působící ve své usilovné faktografičnosti a úspěšném využívání iluzivních efektů tzv. trompe l’oeil. Za typického představitele české rokokové malby je možné pokládat Norberta Grunda (1717–1767), autora nespočetných obrázků drobného formátu, v nichž se figurální prvek harmonicky vyvažuje s motivem krajiny.\n\nBenátský luminismus, jenž byl stylovým vzorem českého rokokového malířství, dostoupil svého vrcholu ve freskách F. X. Palka (1724–1767) a J. L. Krackera (1717–1779), v nichž se původní podněty z okruhu G. B. Piazzetty (1682–1754) a G. B. Tiepola zjednodušily v dílech vystupňovaného dekorativismu a zesilovaného prostorového iluzionismu. Cosi z hravosti a jemné noblesy rokoka mají oltářní obrazy Ignáce Raaba (1715–1787), převádějící náboženské výjevy do sféry poklidného výjevu, zbaveného vší epičnosti ve prospěch ztišeného komentování na okraji religiozity prosáklé sentimentem. Celá plejáda umělců různého stupně kvality, od techniky dokonalého projevu (fresky Josefa a Václava Prokopa Kramolínů, F. J. Prokyše (1715–1791), interiérové výzdoby A. Tuvory, oltářní obrazy F. X. Procházky (1740–1815)) až na práh obyčejného řemesla, rozšířila principy rokokové malby po celé zemi; koncem 18. století začala rokoková malba pronikat i do oblasti umění lidového (obrázky na skle), kde tento názor (silně zrustikalizovaný) přežíval hluboko až do století devatenáctého.\n\nSnad nejvýrazněji se mimo České země projevilo rokoko v oblasti odívání, líčení a účesů, což můžeme souhrnně nazvat jako rokoková móda.\n\n\n"}
{"id": "138732", "url": "https://cs.wikipedia.org/wiki?curid=138732", "title": "Vancouver (ostrov)", "text": "Vancouver (ostrov)\n\nVancouver Island je ostrov v Tichém oceánu při jihozápadním pobřeží kanadské provincie Britská Kolumbie, jejíž je součástí.\n\nOstrov má protáhlý tvar, je 460 km dlouhý a až 80 km široký. Se svými 32 134 km² je největším ostrovem na západním pobřeží Severní i Jižní Ameriky, 43. největším ostrovem světa, 11. největším a 2. nejlidnatějším ostrovem Kanady. Ostrov je pojmenován podle George Vancouvera, důstojníka britského Královského námořnictva, který prozkoumával severozápadní pobřeží Ameriky mezi lety 1791 a 1794.\n\nPři sčítání lidu v roce 2001 žilo na ostrově 656 312 obyvatel, v roce 2004 již 734 860 obyvatel. O něco méně než jedna polovina z toho žije ve Victorii – 326 000. Dalšími většími městy na ostrově jsou Nanaimo, Port Alberni, Parksville, Courtenay a Campbell River, přičemž všechna uvedená města, s výjimkou Port Alberni, leží při jihovýchodním pobřeží ostrova u Strait of Georgia.\n\nVancouver Island je protáhlý ve směru od jihovýchodu k severozápadu, je oddělen od pevniny Britské Kolumbie úžinami Strait of Georgia, Johnstone Strait a Queen Charlotte Strait, od Olympic Peninsula ve státu Washington je oddělen úžinou Juan De Fuca Strait. Západní pobřeží je velmi členité – fjordové, západní část ostrova otevřená k Tichého oceánu je vlhčí a hornatější než východní část. Při západním pobřeží je více menších ostrůvků než na východě. Horská pásma táhnoucí se po celé délce ostrova byla modelována ledovci a vodou.\n\nNejvyšších výšek dosahují hory v centrální části ostrova, nejvyšší horou je Golden Hinde s 2198 metry nad mořem. Golden Hinde leží ve Strathcona Provincial Park, největším a nejstarším provincionálním parku na ostrově, hora patří do malé skupinky zaledněných hor. Největším ledovcem ostrova je Comox Glacier v jihovýchodní části parku.\n\nZápadní část ostrova otočená k Tichému oceánu je členěna fjordy, zálivy a úžinami. Centrální východní část má více jezer. Největší jezero Kennedy Lake leží ale při západním pobřeží severně od Ucluelet. Jezera jsou ledovcového původu. Říční síť je hustá, řeky jsou krátké a vodné.\n\nNa podnebí má velký vliv bezprostřední blízkost oceánu, nicméně některé části ostrova jsou ve srážkovém stínu hor. Rozložení srážek je proměnlivé. Západní pobřeží je výrazně vlhčí než východní. Průměrný roční úhrn srážek je v rozmezí 6650 milimetrů u Henderson Lake při západním pobřeží (nejvlhčí místo v Severní Americe) až po 635 milimetrů nejsušší stanice na jihovýchodě ve Viktorii v jihovýchodní části Saanich Peninsula. Nejvíce srážek je na podzim a v zimě. Teploty jsou vyrovnané na obou pobřežích. Zimy jsou mírné a léta jsou chladná nebo mírně teplá, což je odvislé od polohy. Průměrné roční teploty se pohybují kolem 10 °C. Sníh je v nižších polohách vzácný, ale běžný ve vyšších horských polohách.\n\nVancouver Island leží v biomu mírných deštných lesů. V jižní a východní části ostrova se vyskytují douglaska, zerav obrovský (\"Thuja plicata\"), \"Arbutus menziesii\", dub Garryův (\"Quercus garryana\"), líbavka shallon (\"Gaultheria shallon\"), mahónie cesmínolistá (\"Mahonia aquifolium\") a rostliny rodu \"Arctostaphylos\". Tato část je hustě zalidněna a slouží k rekreaci.\n\nSeverní, západní a většina centrální části ostrova je domovem vzrostlých jehličnanů, tak jako zbylá část pobřeží Britské Kolumbie. Vyskytuje se zde jedlovec, zerav obrovský (\"Thuja plicata\"), jedle líbezná (\"Abies amabilis\"), cypřišek nutkajský (\"Callitropsis nootkatensis\"), douglaska, jedle obrovská, smrk sitka a borovice pohorská; charakteristicky se vyskytuje javor „velkolistý“ (\"Acer macrophyllum\"), olše červená (\"Alnus rubra\"), kapradina \"Polystichum munitum\" a „červená borůvka“.\n\nFauna na Vancouver Island je podobná jako na pobřeží pevniny s několika pozoruhodnými výjimkami. Například medvěd grizzly, urzon kanadský, los evropský a kojot prériový, kteří jsou na pevnině hojní, na Vancouver Island chybí.\n\nNa ostrově žije jediná populace jelena lesního východního (\"Cervus canadensis roosevelti\") v Kanadě a endemický druh sviště – svišť vancouverský. Řeky, jezera a pobřežní oblasti jsou proslulé svými pstruhy a lososy. Je zde největší koncentrace pumy americké v Severní Americe.\n\nOstrov byl osídlen již před 8000 lety. Na konci 18. století sídlili na západě Nutkové (Nuu-chah-nulth), na jihu a východě různé kmeny ze sališské jazykové skupiny, ve středu ostrova a na severu Kvakiutlové.\n\nEvropané započali s obsazováním ostrova v roce 1774, když se začali šířit zvěsti o ruských obchodnících s kožešinami. Španělé vyslali na sever loď \"Santiago\" pod velením Juana José Péreze Hernándeze. V roce 1775 byla vyslána druhá španělská výprava pod velením Juana Francisca de la Bodega y Quadra. Ani jeden u ostrova nepřistál.\n\nVancouver Island upoutal pozornost až po třetí plavbě kapitána Jamese Cooka, který přistál v Nootka Sound na západním břehu ostrova 31. března 1778 a zabral ho pro Británii. Velký potenciál ostrova pro obchod s kožešinami vedl \"Britskou východoindickou společnost\" (\"British East India Company\") k vybudování stanice v domorodé vsi Yuquot na Nootka Island.\n\nOstrov byl prozkoumáván Španěly v roce 1789, Esteban José Martínez nechal postavil Fort San Miguel na jednom z menších příbřežních ostrůvků v zálivu poblíž Yuquot. Bylo to jediné Španěly osídlené místo na území současné Kanady. Když Španělé zajali několik britských lodí a část Britů, ocitlo se Španělsko a Británie na pokraji války. Událost je známá jako spor o Nootka Sound. Rozpory mezi Británií a Španělskem byly v míru urovnány Nootkskou úmluvou z roku 1792, ve které obě strany uznaly právo na působení v oblasti. Dohled nad britskými aktivitami měl kapitán George Vancouver z King's Lynn v Anglii, ten se při severozápadním pobřeží plavil již s Jamesem Cookem a ostrov dostal jeho jméno.\n\nPrvní britskou osadou na ostrově byla stanice \"Fort Camosun\" \"Společnosti Hudsonova zálivu\" (\"Hudson's Bay Company\"), byla založena 1843 a později přejmenována \"Fort Victoria\". Krátce poté, roku 1846, byla podepsána britsko-americká smlouva o Oregonu, kterou se vymezily hranice Oregonského teritoria. Smlouva přiřkla celý ostrov Británii včetně jeho jižní části ležící jižně od 49° severní šířky. V roce 1849 byla ustavena kolonie Vancouver Island. Po krátkém guvernérství Richarda Blansharda zastával úřad James Douglas.\n\nVýznam Fort Victoria vzrostl během zlaté horečky ve Fraser Canyon v roce 1858, Fort Victoria se rychle rozvíjela a roku 1862 bylo právně ustaveno město Victoria. Victoria se stala hlavním městem kolonie Vancouver Island a své postavení si udržela i po sloučení se sousední kolonií, Britskou Kolumbií, v roce 1866. V roce 1865 bylo přemístěno britské velitelství tichomořské flotily z Valparaisa v Chile do Esquimaltu.\n\nEkonomická situace kolonie se zhoršila po skončení Sobí zlaté horečky v letech 1861 a 1862. Krátce poté začaly narůstat tlaky na připojení ostrovní kolonie k pevninské kolonii Britská Kolumbie (která byla založena v roce 1858). Třetí a poslední guvernér kolonie Sir Arthur Kennedy dohlédl na vytvoření sloučené kolonie \"United Colonies of Vancouver Island and British Columbia\" v roce 1866.\n\nEkonomice ostrova Vancouver kromě hlavního města Victorie dominuje především dřevozpracující průmysl, turistika a rybolov. Velkou část pokácených stromů tvoří dřevovina () z druhé generace lesních farem, které se v nich kácí přibližně každých 30 let. Dřevovina slouží pro výrobu papíru. Kácení stromů v původních nedotknutých lesích (například v úžině Clayoqout Sound) je kontroverzní záležitostí, jež si získala mezinárodní pozornost díky snaze aktivistů a ochranářských sdružení.\n\nV posledních letech spustila vláda provincie Britská Kolumbie naučný program, aby přilákala více turistů do plážových středisek jako je například Tofino. Na ostrově rychle roste produkce vín.\n\nMezi ostrovem a pevninou vede několik podmořských kabelů s vysokým napětím. Dochází i k velkému rozmachu na poli informačních a komunikačních technologií. Vysokorychlostní internet na ostrově zajišťují společnosti Shaw, TELUS, CRTV a CRCN. Bezdrátové wi-fi připojení se dá najít na celém ostrově, pro veřejnost je obvykle zdarma. Většina kaváren umožňuje volné používání laptopů a jejich nabíjení za průměrnou cenu 5 kanadských centů na hodinu.\n\nVysokoškolské vzdělání hraje velkou ekonomickou úlohu v oblasti Velké Victorie, protože počet studentů a zaměstnanců přesahuje číslo 50 000. University of Victoria je největší univerzitou na ostrově, v ročníku 2006/2007 měla 19 475 studentů a 4124 zaměstnanců. Royal Roads University je o hodně menší s 2268 studenty a 680 zaměstnanci. Camosun College má v regionu Velká Victoria rovněž pár kampusů a 17 000 studentů a téměř 1000 zaměstnanců (skoro polovina jejich studentů pochází ze vzdálených oblastí). Malaspina University-College je další univerzitou na ostrově s jejím hlavním kampusem ve městě Nanaimo a dalšími v Duncanu, Parksvillu a Powell Riveru. University Canada West uzavírá seznam institucí, které udělují a garantují diplomy za vysokoškolské vzdělání. Na ostrově se také nachází hodně komunitních internátů a mezinárodních vzdělávacích center.\n\nNámořní doprava je na ostrově Vancouver velmi důležitá, protože zajišťuje spojení s pevninskou částí Britské Kolumbie a s americkým státem Washington. S pevninou nespojuje ostrov žádný most, i když návrh na výstavbu mostu nad úžinou Strait of Georgia padl už nespočetně. Jediná cesta autem na ostrov je možná pouze s využitím trajektů společností BC Ferries, Washington State Ferry a Blackball Transport. Na ostrov vede šest tras trajektů pro cestující s možností přepravy aut:\nBC Ferries\n\n\n\n\n\nBlackball Transport\n\nKromě těchto linek spojení ostrova s pevninou zajišťují další tři společnosti (jen s přepravou cestujících):\n\nVictoria Clipper\n\nVictoria Express\n\nVictoria San Juan Cruises\n\nNa ostrově Vancouver zůstaly dvě hlavní železnice. Southern Railway of Vancouver Island, která převzala kontrolu nad železnicí Esquimalt and Nanaimo Railway od Rail America v červenci 2006, nabízí nákladní přepravu na trase Victoria - Courtenay. Trasa Port Alberni je mimo provoz od konce roku 2001. SVI rovněž přepravuje cestující na základě smlouvy s VIA Rail Canada.\n\nWestern Forest Products provozuje poslední železnici v Kanadě využívanou na těžbu dřeva. Její trasa vede z města Woss do Beaver Cove na severním konci ostrova. Bývalá trasa Kanadské národní železnice, která vedla z Victorie do Cowichan Valley byla opuštěna koncem 80. let a její dva úseky mezi městem Victoria a Sooke a Shawnigan Lake a Lake Cowichan slouží v současnosti jako víceúčelová trať. Muzeum BC Forest Museum vlastní úzkorozchodnou železnici, která obíhá kolem parku. Železnice Alberni Pacific Railway nabízí během léta svoje služby z obnovené železniční stanice E&N Railway v Port Alberni do McLean's Mill na bývalé trati železnice E&N Railway.\n\nMěsto Victoria na ostrově Vancouver je jedním z mála míst v Severní Americe, kde se ve veřejné dopravě používají dvojposchoďové (double decker) autobusy. Patří do autobusové dopravy oblasti Velké Victorie.\n\nJak se Victorie, hlavní a největší město na ostrově rozšiřuje, stává se automobilová doprava problematickou. Zácpy během dopravní špičky nevyřešila ani úprava cest mezi Victorií a městy na západním pobřeží ostrova. Výstavba nových domů a zařízení, jako je například golfového středisko Bear Mountain způsobuje, že nárůst dopravy na silnicích bude v následujících letech vážný problém.\n\nPřes sto let existují návrhy na výstavbu mostu, který by spojil ostrov s pevninou. Vzhledem k extrémní hloubce úžiny Strait of Georgia a potenciálnímu výskytu seizmické aktivity, by výstavba mostu nebo tunelu čelila vysokým nárokům na jejich inženýrské vyprojektování, bezpečnost, dopad na životní prostředí a cenu.\n\nNa ostrově Vancouver leží dvě hlavní letiště:\n\nNa ostrově leží několik menších letišť, na které létá hlavně Pacific Coastal, Westjet, Central Mountain Air a Air Canada Jazz. Nachází se ve městech Port Hardy, Campbell River, Courtenay, Nanaimo a Port Alberni (jen charterové lety). Na všechny přilétá jednou do týdne některý z velkých leteckých dopravců.\n\nPo svém částečném rozchodu s britskou královskou rodinou v lednu 2020 se princ Harry, vévoda ze Sussexu, jeho manželka Meghan a syn Archie Mountbatten-Windsor usídlili na Vancouver Island. Ostrov si vybrali jako svoje bydliště v Kanadě pro jeho relativně mírné podnebí. Mají však v úmyslu nadále část roku trávit v Británii.\n\n"}
{"id": "138733", "url": "https://cs.wikipedia.org/wiki?curid=138733", "title": "Sopwith 7F.1 Snipe", "text": "Sopwith 7F.1 Snipe\n\nSopwith 7F.1 Snipe byl britský jednomístný stíhací dvouplošník vyráběný firmou Sopwith Aviation Company a používaný v 1. světové válce i po ní. Pravděpodobně se jednalo o poslední typ stíhacího letounu, který byl vyvinut státy Trojdohody před koncem války.\n\nSnipe (bekasína) byl navržen v roce 1917 Herbertem Smithem, hlavním konstruktérem firmy Sopwith Aviation Company. Byl určen k tomu, aby nahradil jejich vůbec nejúspěšnější stíhačku – slavný Sopwith Camel, který se od května 1917, kdy byl přidělen k jednotkám na frontě, nesmazatelně zapsal do dějin Velké války. Sériová výroba Snipe začala roku 1918 a první objednávka britské admirality činila úctyhodných 4500 strojů. Poměrně záhy se stíhačky Snipe dostaly na frontu, jako první je obdržela 43. squadrona RAF. Také je zídskaly australské jednotky AFC a krátce po válce i kanadské letectvo (předchůdce pozdějšího Royal Canadian Air Force), kde sloužil do roku 1923.\n\nVe srovnání s Camely měl pilot nového stíhače lepší výhled z kokpitu. Stroj byl velice obratný a také výborně ovladatelný (zejména ve srovnání s Camelem). I stoupavost stroje byla lepší než u Camelu (a také proti řadě jiných typů stíhaček). Díky tomu se mohl v boji měřit i s nejnovějšími německými stíhačkami. Na počátku výroby se zaváděly četná menší vylepšení konstrukce. Snipe byl poháněn výkonným rotačním devítiválcem Bentley B.R.2. Dosahoval maximální rychlosti 195 km/h ve výšce 3048 metrů (Camel měl maximální rychlost okolo 183 km/h) a vytrvalost letu 3 hodiny. Výzbroj tvořily dva kulomety Vickers ráže 7,7 mm a stíhač byl také schopen unést, podobně jako Camel, čtyři tříštivé pumičky, každá o hmotnosti po 25 librách (11,34 kg).\n\nSopwith 7F.1 Snipe se dostal na frontu nejprve ke 43. peruti RAF koncem srpna 1918, do bojů byl nasazen v září 1918 a v krátkém čase své služby na konci války prokázal své kvality během řady vzdušných bojů. V historii tohoto typu pravděpodobně navždy zůstane jako památný den 27. října 1918, kdy se major William George Barker, DSO & Bar, MC & Two Bars, kanadské stíhací eso, dočasně přidělený k 201. stíhací squadroně, střetl ve výšce okolo 6400 metrů s německým dvoumístným letounem a sestřelil jej. Brzy nato na něj zaútočil nepřátelský Fokker D.VII a Kanaďan sestřelil i ten. Barker, zcela osamocen, byl poté napaden formací asi šedesáti německých Fokkerů D.VII, které v té době byly považovány za nejkvalitnější německé stíhačky první světové války. Baker, který v předchozích šarvátkách utrpěl vážná zranění, se přesto vrhnul proti nepřátelským letounům a čtyři z nich sestřelil. Nakonec se mu podařilo odletět zpět za britské linie, kde se už zřítil k zemi. Za svůj hrdinský čin získal nejvyšší britské válečné vyznamenání, Victoria Cross.\n\nSopwith Snipe během své krátké válečné kariéry dobyl mnoho vítězství. V roce 1919 se také zúčastnil bojů na straně bělogvardějců v ruské občanské válce proti bolševické Rudé armádě. Bolševici několik těchto letounů RAF ukořistili a následně zapojili zpět do bojů na své straně. Výroba letounu Sopwith 7F.1 Snipe skončila v roce 1919. Celkem bylo vyrobeno méně než 500 kusů, zbytek objednávek byl zrušen kvůli masivnímu snížení britského armádního rozpočtu po konci války. Kolem poloviny 20. let byl Snipe postupně vyřazován ze služby RAF, kariéru v Královském letectvu definitivně ukončil roku 1926.\n\n\n\nJednomístný jednomotorový dvoupříhradový dvouplošník se stupněnými křídly (stupnění křídel 406,4 mm), smíšené konstrukce s plátěným potahem, s pevným ostruhovým podvozkem. Vzepětí křídel 4 stupně, úhel nastavení 1 stupeň 50 minut. Rozchod podvozku 1524 mm, vysokotlaké pneumatiky Palmer (rozměr 700×75 mm). Poháněl jej vzduchem chlazený zážehový rotační devítiválec Bentley B.R.2 o výkonu 230 hp (171,5 kW) při 1300 ot/min. Vrtule typu Lang 4040 o průměru 2768 mm. Výzbroj tvořily dva synchronizované kulomety Vickers kalibru 0.303\" (7,7 mm). Mimo to bylo možno na závěsníky po trupem umístit až 100 liber (45,36 kg) leteckých pum (čtyři 25liberní tříštivé pumičky).\n\n\n"}
{"id": "138738", "url": "https://cs.wikipedia.org/wiki?curid=138738", "title": "Monolit", "text": "Monolit\n\nMonolit je sloup nebo pilíř zhotovený z jednoho kusu kamene. Termín označuje i větší přírodní kameny nebo podobné objekty, které jsou složeny z jediného kusu.\n\n"}
{"id": "138741", "url": "https://cs.wikipedia.org/wiki?curid=138741", "title": "Chemiluminiscence", "text": "Chemiluminiscence\n\nChemiluminiscence je luminiscence, vyvolaná energií uvolněnou při chemické reakci.\n\nElektromagnetické záření je vyzařováno v oblasti UV a viditelného světla. Pokud k luminiscenci dochází v infračerveném pásmu, používá se termín infračervená chemiluminiscence.\n\nChemiluminiscence je světélkování doprovázející chemické reakce některých látek. Chemiluminiscence, jinak též chemické světlo, vzniká přímou přeměnou chemické energie na světelnou. Uvolněná chemická energie převádí atomy nebo molekuly do energeticky bohatšího, tzv. excitovaného stavu, které takto získanou energii uvolňují ve formě světelných kvant (fotonů). Protože při chemiluminiscenci téměř vůbec nevzniká teplo, bývá světlo produkované některými chemickými reakcemi nazýváno také jako studené.\n\nNěkteré chemické reakce jsou doprovázeny vysíláním světla (světélkováním). Při těchto reakcích vzniká meziprodukt v elektronicky vybuzeném stavu, který vyzařuje svou nadbytečnou energii ve formě fotonu (obvykle viditelného světla). Pokud tyto reakce probíhají při běžných teplotách, představují takzvané „studené světlo“ na rozdíl od „horkého světla“ vysílaného plamenem nebo rozžhaveným tělesem. Známým příkladem je světélkování fosforu při jeho pomalé oxidaci na vzduchu, při níž se vytváří oxid ve vybuzeném stavu. Jiným příkladem je oxidace luminolu v alkalickém roztoku peroxidu vodíku, při níž je emitováno jasně zelené světlo.\n\nChemiluminiscence je zdrojem světélkování mnoha živých organismů (světlušky, houby, ryby, hnilobné bakterie). Zde se nazývá bioluminiscence. Při ní je vysílání světla zapříčiněno reakcemi oxidace látek v organismu.\n\nChemiluminiscence byla známa už 1000 let před naším letopočtem. První teze o bioluminiscenčních organismech byly zveřejněny v Číně. První chemiluminiscenční reakce byla náhodně objevena hamburským alchymistou Hennigem Brandem v roce 1669 (\"Phosphorus Mirabilis\", záře fosforových par při oxidaci atmosférickým kyslíkem nebo vodou). Brand se domníval, že v lidské moči je zlato. Odpařil několik tisíc litrů lidské moči a pomocí dřevěného uhlí redukoval fosfát přítomný v moči na fosfor. Žluté páry fosforu při kondenzaci s vodou světélkovaly.\n\nTermín chemiluminiscence poprvé užil v roce 1888 Eilhard Wiedemann.\n"}
{"id": "138742", "url": "https://cs.wikipedia.org/wiki?curid=138742", "title": "Triboluminiscence", "text": "Triboluminiscence\n\nTriboluminiscence je fyzikální proces vyzařování světla, které vzniká při drcení či tření některých krystalů. Uvnitř krystalu se od sebe oddělují elektrické náboje, které ionizují vzduch a vyvolávají světélkování. Triboluminiscenci lze pozorovat např. při drcení zrnek karborunda (ze smirkového papíru), krystalů cukru, sfaleritu (ZnS), křemene nebo slídy.\n"}
{"id": "138743", "url": "https://cs.wikipedia.org/wiki?curid=138743", "title": "Oběti nacistického Německa v Československu", "text": "Oběti nacistického Německa v Československu\n\nMezi oběti nacistického Německa z Československa patří osoby, které zahynuly v bezprostředním důsledku nacistické okupace. Jejich počet však není zcela přesně znám. Podle poválečných oficiálních statistik činí počet obětí nacismu z celé Československé republiky za léta 1939–1945 celkem 360 000 lidí. Toto číslo bývá někdy zpochybňováno. Podle posledních bádání historiků Vojenského ústředního archívu v Praze činí počet obětí německého nacismu zhruba 343 tisíc osob. Do tohoto počtu však nejsou zahrnuti lidé, kteří zemřeli po druhé světové válce na následky týrání, perzekucí, věznění v koncentračních táborech a věznicích, totálního nasazení apod.\n\nČasopis Národní osvobození v č. 1/2000 uvedl následující odhady počtu obětí dle poválečných údajů:\n\nV samotném Protektorátu Čechy a Morava bylo obyvatelstvo podrobeno teroru německé okupační správy. Gestapo ihned na začátku okupace pozatýkalo vedoucí sociální demokraty, komunisty, německé emigranty a veřejně činné antifašisty. Popravy začaly hned po 15. březnu 1939. Dalším okruhem lidí určeným k likvidaci byli Židé, Romové a česká inteligence. Popravovalo se za odbojovou činnost, za sabotáže, za tisk, roznášení či přechovávání protistátních letáků, za poslouchání zahraničního rozhlasu. Trestu smrti neušli ani lidé, kteří ve větší míře obchodovali s potravinami mimo běžný lístkový systém. Lidé byli popravováni za ukrývání zbraní, partyzánů či za veřejné prezentování svého vlastního názoru, který byl negativní vůči Němcům. Trest smrti hrozil i těm, kteří o výše uvedeném věděli, ale neohlásili to. V některých případech hrozil trest smrti celé rodině. Nejznámějšími popravišti byla Pankrácká sekyrárna v Praze a Kounicovy koleje v Brně, kde se popravovalo na šibenici a zastřelením. Vzhledem k tomu, že v Brně žila početná německá menšina, popravy zde byly veřejné a staly se oblíbenou podívanou pro brněnské Němce. Ti si dokonce odnášeli popel zastřelených českých vlastenců, aby si jím hnojili své zahrádky. Při vyhlášení stanného práva docházelo k masovému zatýkání a brutalitě, která měla zlomit český národ. Zatčení byli jen na základě nařízení gestapa během tři dnů odsouzeni a popraveni.\n\nDalšími oběťmi nacistického teroru byli obyvatelé vesnic, které nacisté vypálili. Mezi nejznámější patří Lidice, Ležáky a Javoříčko, ale vypálených vesnic se zmasakrovaným obyvatelstvem bylo mnoho jak na Slovensku, tak na východní Moravě, kde od roku 1944 aktivně působily partyzánské skupiny. Ještě na jaře 1945, kdy už bylo o výsledku války rozhodnuto, popravovali nacisté civilní obyvatelstvo pouze při podezření z nějaké protiněmecké činnosti. Věšelo se ihned na stromech či telefonních sloupech, nebo se lidé postavili ke zdi a zastřelili.\n\nV samém závěru války byl již nacistický teror zcela nekontrolovatelný. Lidé byli stříleni a věšeni i za to, že projevovali radost nad blížícím se koncem války či jako pomstu za německou porážku ve válce. Bezbranné civilní osoby byly brány jako „rukojmí“ při potlačování povstání. Masakry se uskutečnily v Javoříčku, Ploštině, Prlově, Německém Brodu, Třešti, Přerově, Zlatníkách, Dolních Břežanech, Lahovicích, Psárech u Jílového a na mnoha dalších místech a vyvrcholily při Pražském povstání, kdy se jednotky Wehrmachtu, SS i Volkssturmu podílely nejen na brutálních popravách ozbrojených povstalců, ale i na vraždění civilních obyvatel. Masakry probíhaly na Hradčanech, v Kobylisích, na Pankráci, na Masarykově nádraží, na Dejvickém nádraží a na mnohých dalších místech. Mezi nejbrutálnější zločiny patří masakr v tehdejší Úsobské ulici ze dne 6. května, kde příslušníci SS ve sklepě domu č. 253 postříleli 35 českých civilistů a na zahradě domu č. 254 dalších 16 neozbrojených osob. Jednalo se o starce, ženy (z toho 2 těhotné) a děti ve věku několik měsíců až tři roky. Kromě toho se nacisté dopouštěli dalších ohavných brutalit (např. rozpáraná břicha, vypíchané oči, rozdrcené lebky).\n\nMezi další zločiny Němců patří zákeřné střílení civilních osob ze zálohy, používání civilistů jako živých štítů při dobývání barikád, ostřelování sanitních vozů označených červeným křížem, vraždy parlamentářů apod. Posledními oběťmi nacismu byli lidé, kteří zahynuli v Praze či na jiných místech po vypršení termínu bezpodmínečné kapitulace v 00:01 hod. 9. května 1945, jenž některé německé jednotky nerespektovaly.\n\nV roce 2006 vydala obecně prospěšná společnost Živá paměť v nakladatelství Galén knihu Martina Hořáka a Tomáše Jelínka nazvanou \"Nacistická perzekuce obyvatel českých zemí\". Autoři se zabývají přibližnými počty obětí, které se týkaly České republiky, resp. Protektorátu Čechy a Morava (nikoliv Československa) v době od 30. září 1938 a 9. květnem 1945. Počty obětí jsou uvedeny takto: \n\n\n\n\n\nAutoři se zvlášť zajímají o židovské a romské oběti, které ve výzkumu nezahrnují mezi oběti výše uvedené:\n\n\nPočet obětí nacistické perzekuce v českých zemích tedy činí minimálně zhruba 122 tisíc obyvatel. Autoři knihy do tohoto počtu nezařazují oběti, které zemřely v důsledku leteckého bombardování. Uvádí se, že na následky leteckých útoků zemřelo v českých zemích asi 12 000 osob, ovšem do tohoto počtu jsou zahrnuti i Němci. Přesný počet takto zahynulých Čechů nelze zjistit. Dalšími oběťmi nacismu, které nejsou do čísel uvedených v této publikaci zahrnuty, jsou čeští občané, kteří zahynuli v řadách československých zahraničních vojsk na východě i na západě, čeští letci RAF, účastníci odboje v zahraničí a další nezvěstné osoby mimo území Protektorátu.\n\nPočet obětí leteckého bombardování na území Protektorátu Čechy a Morava nelze specifikovat z národnostního hlediska zejména z těch důvodu, že na území velkých českých měst žila početná německá menšina už z předválečného období, dále zde byli Němci, kteří se sem přestěhovali v době války z Třetí říše a v závěru války i němečtí občané (tzv. „národní hosté“), kteří uprchli na základě tzv. Neronova rozkazu vydaném Adolfem Hitlerem před postupující Rudou armádou. Američané a Britové prováděli bombardování těžkým dálkovým letectvem, Sověti prováděli frontová bombardování v souvislosti s pozemními boji. Nejtěžší nálet amerických letadel na Prahu se uskutečnil 14. února 1945 a vyžádal si zhruba 700 obětí. Plzeň byla od února 1944 bombardována celkem osmkrát, při náletu britských letadel v noci z 16.–17. dubna 1945 zahynulo kolem 1 000 osob. Letouny západních spojenců bombardovaly několikrát např. města Brno, Zlín, České Budějovice, v obsazeném pohraničí se nejtěžší nálety uskutečnily na Ústí nad Labem a Cheb. Bombardování sovětským letectvem 8. a 9. května 1945 (např. Mělníka, Mladé Boleslavi, Děčína, Hrotovic a dalších měst a obcí zejména na území dnešních krajů Vysočina, Středočeského a Ústeckého) si vyžádalo asi 1 300 obětí - českých a německých civilistů a německých vojáků.\n\nSpecifickou skupinu obětí tvoří lidé, kteří zahynuli na území současné ČR při pochodech smrti. K nim docházelo přes české území počátkem roku 1945, kde se z tohoto období nachází množství masových hrobů, např. Nýrsko, Kaplice, Bohosudov, Blatno u Jesenice, Březno u Chomutova, Žihle u Plzně, Stod, Tachov, České Velenice, Volary, Omlenice a další.\n\nPo úplném obsazení Slovenského státu německými oddíly, které nastalo kvůli Slovenskému národnímu povstání, docházelo k vraždění obyvatelstva, na němž se podílely zejména zvláštní jednotky „Edelweiss“ a „Jozef“, které povraždily více než 5 000 osob. Na Slovensku bylo vypáleno 90 obcí a osad a po ukončení války bylo odkryto 211 masových hrobů. Snad k nejotřesnějším exekucím docházelo v obci Nemecká, kde Němci prováděli exekuce ve vápenné peci. Lidé byli nejprve okradeni o cennosti a poté byli popraveni ranou do týla, přičemž jejich těla padala do rozpálené pece. Ve dnech 4. až 11. ledna 1945 zde zahynulo několik stovek osob, mezi nimiž byly i ženy, děti, osoby „rasově nevhodné“, či zajatí američtí letci, kteří předtím pomáhali povstalcům. Tyto německé válečné zločiny se staly jednou z nejhorších kapitol historie Slovenska za druhé světové války.\n\nPočet bývalých československých Němců, kteří zahynuli během služby v německé armádě bylo něco okolo 190 až 199 tisíc. Není však jisté zda toto číslo nezahrnuje i Čechy s říšským občanstvím, kteří museli narukovat. Tito padlí však bývají řazeni k nacistickému Německu.\n\n\n"}
{"id": "138749", "url": "https://cs.wikipedia.org/wiki?curid=138749", "title": "Endospora", "text": "Endospora\n\nEndospora je biologický termín označující asexuálně vzniklé klidové stadium s funkcí propagule. Přesný význam tohoto pojmu není v různých odvětvích biologie zabývající se životními cykly organismů zcela jednotný. Pojem endospora se objevuje v odborné terminologii např. bakteriologie, protozoologie, nebo mykologie. Každá ze jmenovaných disciplin přirozeně endosporou míní jiný konkrétní objekt.\n\nSpolečnými znaky všech endospor jsou tyto: vznik prostřednictvím vegetativního rozmnožování, schopnost přetrvat nepříznivé podmínky prostředí a v případě potřeby dát vznik novému jedinci schopnému reprodukce.\n\n"}
{"id": "138755", "url": "https://cs.wikipedia.org/wiki?curid=138755", "title": "Psychóza", "text": "Psychóza\n\nPsychóza je závažný duševní stav, který lze definovat jako neschopnost chovat se a jednat v souladu s okolnostmi. Je to vlastně disociace mezi vnímáním, chováním a prožíváním. Mění se vztah nemocného k realitě.\n\nRozdíl mezi psychózou a neurózou spočívá v tom, že v psychóze postiženému chybí nadhled (svým bludům bezmezně věří), zatímco neurotický pacient si je změn ve vnímání vědom (a tyto vjemy je schopen alespoň částečně zpochybnit).\n\nPsychózy jsou často provázeny abnormálními biochemickými pochody v mozku a zdá se, že u části postižených se na vzniku onemocnění podílejí genetické předpoklady. Psychotické projevy však mohou být způsobeny také jinými chorobami, např. poruchami látkové výměny nebo nádorem na mozku a účinkem některých léků, drog nebo alkoholu. U predisponovaných osob může též psychózu vyvolat abnormální psychická zátěž v podobě nadměrného stresu.\n\nZ biochemických teorií se zdá nejpravděpodobnější (zejména s ohledem na působení antipsychotik) dopaminová teorie, kdy se předpokládá, že tonická komponenta (převážně extrasynaptická) tvorby dopaminu je snížená, naopak fázický přenos (synaptický) je zvýšen. Z dalších teorií se uvažuje o vlivu serotoninu (serotoninové dráhy působí inhibičně na dopaminový systém), dále o vlivu excitačních aminokyselin (glutamát a aspartát), kdy např. hypofunkce NMDA (N-methyl-D-aspartátových) receptorů vyvolává stavy podobné schizofrenii (toto způsobuje např. droga PCP).\n\nCharakteristická je porucha vnímání: halucinace – typicky sluchové, kdy člověk slyší hlasy, které přikazují, pomlouvají či rozmlouvají mezi sebou, zesměšňují a někdy i vyhrožují, dále bludy – typicky paranoidní, kdy má pocit, že je sledován, odposloucháván, pronásledován apod. Mohou nastat poruchy emotivity, kdy se člověk např. směje nepřiměřeně situaci. Mohou se vyskytnout tzv. katatonní příznaky, kdy se dlouho nehýbe, strnule zůstává v určitých polohách nebo naopak je výrazně neklidný, agresivní a ohrožuje své okolí či sebe.\n\nExistuje více nemocí, u kterých se projevují psychotické prožitky. Asi nejznámější je schizofrenie, ale mohou se vyskytnout i při užívání alkoholu či drog (typicky stimulancia, zejména pervitin či kokain, případně dlouhodobé užívání geneticky modifikované marihuany) a dále u demencí či úrazů s postižením mozku. Přechodně se objevují i po operacích. Psychotické prožitky mohou být u těžkých mánií či depresivních stavů, přičemž v těchto případech se ale projevy trochu liší od předešlých.\n\nU schizofrenie se předpokládá polygenní dědičnost spolu s vlivem prostředí. K vnějším vlivům patří zejména:\n\n"}
{"id": "138756", "url": "https://cs.wikipedia.org/wiki?curid=138756", "title": "Luna 4", "text": "Luna 4\n\nLuna 4 byla první sovětskou sondou \"„druhé generace“\" z programu Luna, která měla měkce v roce 1963 přistát na Měsíci.\nOproti sondám první generace (Luna 1-3) byla vybavena systémy na korekce a snížení rychlosti letu. Vlastní hmotnost byla 1422 kg.\n\nPo startu 2. dubna 1963 z Bajkonuru za pomoci rakety Molnija byla nejprve vynesena na nízkou oběžnou dráhu Země (167–182 km) a poté vyslána k Měsíci. Luna 4 měla přistát na měsíčním povrchu, ale kvůli chybě v navigaci minula Měsíc 5. dubna o 8 336,2 km. Sonda vysílala signál na frekvenci 183,6 MHz minimálně do 14. dubna 1963. Po průletu kolem Měsíce se dostala na eliptickou oběžnou dráhu kolem Země zhruba 90 000 - 700 000 km, vlivem gravitačních sil se z ní později stala umělá družice Slunce. Není mezi pozorovatelnými objekty.\n\n"}
{"id": "138757", "url": "https://cs.wikipedia.org/wiki?curid=138757", "title": "KTM-5", "text": "KTM-5\n\nKTM-5 (podle unifikovaného označení 71-605) je typ sovětské a ruské tramvaje, navržené a vyrobené společností UKVZ.\n\nJedná se o tramvajový vůz klasické koncepce, dlouhý 15 m, nekloubový a s vysokou podlahou. Jeho první prototyp se objevil již roku 1965 v Čeljabinsku, avšak tehdy se jednalo o vůz podobající se spíše tramvaji Tatra T3 z tehdejší ČSSR (byl z ní též odvozen, a to vzhledem k úspěšnosti československého vozu ve východoevropských tramvajových provozech).\n\nS KTM-5 byly zamýšleny velké plány; mělo se jednat o tramvaj, která bude masově rozšířená. K velké sériové výrobě skutečně došlo, z továrny UKVZ v Usť-Katavsku jich vyjelo okolo 14 000, spolu s typem Tatra T3 se jedná o jeden z nejrozšířenějších modelů tramvají na světě. Sériově byl tento vůz vyráběn mezi lety 1969 a 1992, od roku 1976 je též označován i číslem 71-605 (SSSR v této době zavedl unifikované číselné řady pro vyráběné vozy metra a tramvají).\n\n\n"}
{"id": "138763", "url": "https://cs.wikipedia.org/wiki?curid=138763", "title": "Ornament", "text": "Ornament\n\nOrnament (latinsky \"ornamentum\" – výstroj, ozdoba, okrasa) je ve výtvarném umění ozdobný prvek, který slouží ke zkrášlení nebo členění staveb, stěn, ploch, tkanin a předmětů všeho druhu. Jeho zdobná či estetická funkce silně převažuje nad funkcí zobrazovací nebo vyprávěcí (narativní).\n\nOdklon od ornamentu byl jedním z určujících znaků moderní (funkcionalistické) architektury, nejvýrazněji formulované větou „ornament je zločin“ ve vlivném článku vídeňského architekta Adolfa Loose z roku 1910.\n\nOrnament může být nakreslen, namalován nebo natištěn na nádobě, na stěně nebo v knize, vytkán nebo vyšit do látky, vytesán z kamene, vyroben ze dřeva, kovu nebo hlíny nebo vtlačen do povrchu materiálu. Ornamenty mají velké množství různých forem, které mohou být inspirovány určitými předměty, květinami nebo zvířaty, je však vždy silně stylizován a nepodává žádné sdělení. Proto se může jednat i o různé abstraktní a geometrické vzory.\n\nCharakteristickým znakem ornamentu je opakování zdobného prvku podle určitých pravidel. Existují vzorníky kreseb, které slouží jako předlohy pro vytváření ornamentů při výzdobě nábytku, architektury apod. Ornamenty se používají od nepaměti. Každá civilizace si vytvořila svou vlastní formu nebo modifikovala ornamenty jiných kultur.\n\nOrnamentika je soustava ornamentů typických pro určité časové období, kulturu, výtvarný styl nebo jednotlivého umělce. Termín může označovat také činnost, která se teoreticky i prakticky ornamentem zabývá.\n\nVzorníky ornamentů z encyklopedie Meyers Konversations-Lexikon:\n\n"}
{"id": "138764", "url": "https://cs.wikipedia.org/wiki?curid=138764", "title": "Konzervace", "text": "Konzervace\n\nKonzervace je uzavření nějakého stavu a zabránění jeho další změny. Pojem může označovat více významů:\n\n\nViz též článek Mumie (konzervace lidských těl). \n"}
{"id": "138765", "url": "https://cs.wikipedia.org/wiki?curid=138765", "title": "Linia Hutnicza Szerokotorowa", "text": "Linia Hutnicza Szerokotorowa\n\nLinia Hutnicza Szerokotorowa (LHS) (v překladu Hutnická širokorozchodná trať) je jednokolejná trať o rozchodu 1520 mm. Tato trať o délce 394,65 km spojuje síť ukrajinských železnic z ukrajinsko-polské hranice (hraničním bodem je most přes řeku Bug) u Hrubieszówa se Sławkówem na hranici Slezského a Malopolského vojvodství. Původní název této trati byl Linia Hutniczo-Siarkowa (čili Hutnicko-sírová trať) a vedle stavby trati Centralna Magistrala Kolejowa se jednalo o jednu z největších železničních staveb v Polsku 70. let 20. století.\n\nV 70. letech přestala normálněrozchodná železniční trať Medyka - Przemyśl - Tarnów - Jaworzno Szczakowa kapacitně postačovat pro dopravu železné rudy pro hutnický kombinát Huta Katowice. Proto bylo rozhodnuto o výstavbě nové trati z hranic se Sovětským svazem až do Huty Katowice, ovšem s širokým rozchodem, čímž odpadla zdlouhavá a finančně náročná překládka mezi vozy různých rozchodů. Vedle železné rudy měla být přepravováno také uhlí a síra z Polska do Sovětského svazu. Celá trať byla dána do provozu 30. listopadu 1979.\n\nPo dostavbě postupně narůstal objem přeprav, přičemž rekordního objemu bylo dosaženo v roce 1984 - 9,93 mil. tun. V dalších letech přepravy postupně klesaly, přičemž nejnižších objemů bylo dosaženo v 90. letech. Po roce 2000 se objem přepravy začal postupně zvedat v důsledku zvýšené potřeby železné rudy pro rostoucí výrobu Huty Katowice, stále více se však prosazují i jiné komodity, např. zemní plyn, kontejnery aj.\n\nOd počátku provozu byly provozovatelem dráhy i drážní dopravy státní železnice Polskie Koleje Państwowe (PKP). V rámci transformace PKP na holding Grupa PKP převzala 1. července 2001 provozování dráhy i drážní dopravy k tomu účelu založená firma PKP Linia Hutnicza Szerokotorowa.\n\nSoupravy s rudou byly v konečné stanici Sławków Południowy předávány lokomotivám Huty Katowice, které je odvážely k vykládce na širokorozchodné části vlečky hutě. Situace se dodnes nezměnila, ovšem vlečková doprava v rámci hutě byla vyčleněna do dceřiné společnosti Przedsiębiorstwo Usług Kolejowych KOLPREM.\n\nKolem trati a zejména v koncovém Sławkówě pak postupně různé logistické firmy budují překladiště různých komodit.\n\nZákladem parku lokomotiv provozovaných na LHS jsou odpočátku výkonné šestinápravové stroje řady ST44 (u nás řada 781), které jsou provozovány zpravidla ve dvojicích. V roce 2005 pak byly remotorizovány první dva stroje této řady s použitím motorů řady Caterpillar.\n\nDoplňkovou řadou jsou lokomotivy SM48, které jsou nasazovány především na posun, případně na postrky.\n\n\n"}
{"id": "138766", "url": "https://cs.wikipedia.org/wiki?curid=138766", "title": "Kiel", "text": "Kiel\n\nKiel je město v severním Německu a hlavní město spolkové země Šlesvicko-Holštýnsko. Žije zde obyvatel. Kiel se rozkládá na pobřeží Baltského moře (Kielský záliv) a na východní straně poloostrova Jutsko. Město je známé pro své jachtařské soutěže, z nichž nejznámější je Kieler Woche (Kielský týden), jeden z největších závodů svého druhu na světě. V letech 1936 a 1972, kdy Německo hostilo olympijské hry, byl Kiel dějištěm jachtařských soutěží. Město je sídlem proslulé univerzity (Christian-Albrechts-Universität) ustanovené v roce 1665.\n\n\n\n\n"}
{"id": "138767", "url": "https://cs.wikipedia.org/wiki?curid=138767", "title": "St. Louis Blues", "text": "St. Louis Blues\n\nSt. Louis Blues je profesionální americký klub ledního hokeje, který sídlí ve městě St. Louis v Missouri. Do NHL vstoupil v ročníku 1967/68 a hraje v Centrální divizi v rámci Západní konference. Své domácí zápasy odehrává v hale Scottrade Center s kapacitou 19 150 diváků. Klubové barvy jsou královská modř, námořnická modř, zlatá a bílá.\n\nMužstvo St. Louis Blues vstoupilo do NHL při rozšíření v roce 1967, spolu s týmy Minnesota North Stars, Los Angeles Kings, Philadelphia Flyers, Pittsburgh Penguins a California Seals. Při rozšiřování bylo St. Louis vybráno jako poslední, na úkoru Baltimoru. V prvních třech letech své existence hrálo mužstvo třikrát finále Stanleyova poháru, pokaždé však bylo neúspěšné. V letech 1968 a 1969 podlehlo Montrealu Canadiens, v roce 1970 bylo poraženo týmem Boston Bruins.\nV sedmdesátých letech se klub dostal do finančních potíží, přičemž počet jeho zaměstnanců poklesl na tři. V roce 1977 byl tým prodán společnosti Ralston Purina, vyrábějící a prodávající krmivo pro zvířata. Touto transakcí započala nová úspěšná éra. V letech 1980 až 2004 se St. Louis Blues pokaždé účastnili play-off Stanleyova poháru.Od roku 1994 hrají Saint Louis Blues v nové hale nazvané Kiel Center (dnes Scottrade Center).\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138768", "url": "https://cs.wikipedia.org/wiki?curid=138768", "title": "San Jose Sharks", "text": "San Jose Sharks\n\nSan Jose Sharks je profesionální americký klub ledního hokeje, který sídlí v kalifornském městě San José. Do NHL vstoupil v ročníku 1991/92 a hraje v Pacifické divizi v rámci Západní konference. Své domácí zápasy odehrává v hale SAP Center s kapacitou 17 562 diváků. Klubové barvy jsou čírka, tmavě oranžová, černá a bílá.\n\nNejvětší úspěchy týmu je šest vítězství v divizi (2001/02, 2003/04, 2007/08, 2008/09, 2009/10 a 2010/2011), zisk Presidents' Trophy 2008/09 pro tým, který získá nejvíc bodů v základní části a postup do finále konference play off 2003/04, 2009/10 a 2010/11.\n\nSoučasný stadion San Jose Sharks se jmenuje SAP CENTER, byl otevřen v září roku 1993. Náklady na stavbu tohoto stadionu se blížili 165 mil. dolarů a jeho kapacita je 17 562 diváků. Tato hala byla postavena jako multifunkční, využívá se dále také na zápasy basketbalu, boxu a na koncerty.\n\nPrvní dvě sezony museli kvůli stavbě arény sehrát \"Žraloci\" v San Franciscu v aréně Cow Palace.\n\n\nZdroj: \n\nZdroj: \n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138769", "url": "https://cs.wikipedia.org/wiki?curid=138769", "title": "Kationty I. třídy", "text": "Kationty I. třídy\n\nKationty I. třídy je skupina kationtů sulfanové zkoušky srážecí analýzy, jejichž skupinovým (srážecím) činidlem je zředěná HCl (1:3), se kterou vytvářejí bílou sraženinu. Do I. třídy řadíme kationty: Ag, Hg a Pb.\n\nDo vzorku přidáme HCl, čímž dochází k vytvoření bílé sraženiny příslušného chloridu:\n\nSraženinu zfiltrujeme horkou destilovanou vodou, čímž převedeme PbCl do roztoku ve formě Pb iontů. Olovo dokážeme některou z jeho dalších důkazových reakcí. Ke zbylým sraženinám přidáme vodný roztok NH:\n\nPoté, co od sebe jednotlivé kationty I. třídy oddělíme, můžeme je dokázat pomocí několika dalších látek. Nejčastěji používanými jsou (psáno v iontové formě): Br, I, S, CrO a také NH.\n\n"}
{"id": "138772", "url": "https://cs.wikipedia.org/wiki?curid=138772", "title": "Los Angeles Kings", "text": "Los Angeles Kings\n\nLos Angeles Kings je profesionální americký klub ledního hokeje, který sídlí v kalifornském městě Los Angeles. Do NHL vstoupil v ročníku 1967/68 a hraje v Pacifické divizi v rámci Západní konference. Své domácí zápasy odehrává v hale Staples Center s kapacitou 18 230 diváků. Klubové barvy jsou černá, stříbrná a bílá.\n\nTým byl založen 5. června 1967 poté, co Jack Kent Cooke získal 9. srpna 1966 licenci pro expanzi NHL pro Los Angeles a stal se jedním ze šesti týmů, které začaly hrát v rámci expanze NHL v roce 1967.\n\nBěhem sedmdesátých a počátku osmdesátých let měli Kings po mnoho let úspěch v základní části soutěže, ale vypadli na začátcích play-off. Jejich silnou stránkou byly branky Rogieho Vachona a \"Triple Crown Line\" Charlieho Simmera, Davea Taylora a Marcela Dionna (člen síně slávy). V roce 1988 Kings obchodovali s Edmonton Oilers, aby získali Wayne Gretzkyho, což vedlo ke zvýšení popularity hokejistů v Los Angeles. Gretzkyho, kolegové ze Síně slávy Luc Robitaille a obránce Rob Blake vedli Kings k jedinému diviznímu titulu v letech 1990-91 a do prvního Stanley Cup Finále v roce 1993.\n\nPo finále v roce 1993 se Kings dostali do finančních problémů a bankrotu v roce 1995. Následovalo ne příliš úspěšné období. Až v roce 2012 a 2014 slavili úspěch, když vyhráli Stanley Cup. Po roce 2014 opět přišlo méně úspěšné období, když ze čtyř sezón, dokázali hokejisté LA Kings postoupit do play off pouze dvakrát. V obou případech ale nedokázali projít přes první kolo. I kvůli tomu se od roku 2017 týmu ujmul jako nový trenér John Stevens.\n\n\nZdroj: \n\nZdroj: \n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138773", "url": "https://cs.wikipedia.org/wiki?curid=138773", "title": "Dallas Stars", "text": "Dallas Stars\n\nDallas Stars je profesionální americký klub ledního hokeje, který sídlí v texaském městě Dallasu. Do NHL vstoupil v ročníku 1993/94 a hraje v Centrální divizi v rámci Západní konference. Své domácí zápasy odehrává v hale American Airlines Center s kapacitou 18 533 diváků. Klubové barvy jsou černá, stříbrná, zelená a bílá.\n\nZaložen byl v roce 1993 po přesunu profesionálního klubu Minnesota North Stars do Dallasu. Největšího úspěchu dosáhl tým v roce 1999, kdy vyhrál Stanley Cup.\n\n\nZdroj: \n\nZdroj: \n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138775", "url": "https://cs.wikipedia.org/wiki?curid=138775", "title": "Anaheim Ducks", "text": "Anaheim Ducks\n\nAnaheim Ducks je profesionální americký klub ledního hokeje, který sídlí v kalifornském městě Anaheim. Do NHL vstoupil v ročníku 1993/94 a hraje v Pacifické divizi v rámci Západní konference. Své domácí zápasy odehrává v hale Honda Center s kapacitou 17 174 diváků. Klubové barvy jsou černá, zlatá, oranžová a bílá.\n\nPo úspěších ve filmové branži se společnost Disney Company rozhodla založit i svůj vlastní hokejový klub v NHL. Stálo ji to 60 mil. dolarů a na podzim 1993 se Mighty Ducks of Anaheim mohli zúčastnit nastávajícího ročníku. Největšími rivaly jim od začátku byli blízcí sousedi z Los Angeles. Přestože se klubu hned první rok podařilo pod vedením kouče Rona Wilsona stanovit rekord v počtu vítězství nováčkovského klubu (33), na play-off to nestačilo. Tým od začátku stál na výkonech Paula Kariyi. Průlom v historii Kačerů přišel v závěru sezony 1995/96, kdy se podařilo z Winnipegu získat finského bleska Teemu Selänneho výměnou za Olega Tverdovského, který se navíc do Anaheimu za tři roky zase vrátil. Selänne s Kariyou vytvořilli superrychlé duo a hned v další sezoně dotáhli tým až do druhého kola play-off, kde je vyřadil pozdější šampion z Detroitu. Z týmu odešel úspěšný trenér Ron Wilson a svůj nový tým Washington Capitals dotáhl do finále Stanley Cupu.\n\nV následujících letech klub vykazoval nepřesvědčivé výsledky. Obránci Tverdovskij a Olausson spolu s prvním centrem Stevem Rucchinem byli nesmírně protežováni, právě tak jako produktivní Kariya a Selänne. V sezonách 1995/96 a 1998/99 se oba dostali přes 100 bodů, zatímco zbytek týmu se většinou potácel 30 až 40 bodů za nimi. Bylo stále více jasné, že bude nutné k oběma hvězdným křídelníkům sehnat centra, který by s nimi udržel krok. V sezoně 1998/99 Selänne vyhrál Maurice Richard Trophy pro nejlepšího kanonýra ligy, ale potom na něj přišel útlum. Ducks si jej už nemohli dovolit a v roce 2001 jej trejdovali do San Jose za Jeffa Friesena. Klub pak klesal tabulkou, až spočinul na samém dně západní konference. Návrat k vrcholu přišel naprosto nečekaně v sezoně 2002/03. Nejenže se tehdy Mighty Ducks po 4 letech znovu podívali do vyřazovacích bojů, ale díky famózním výkonům brankáře Jean-Sebastiena Giguera v play-off pokořili všechny týmy západní konference a skončili teprve ve finále, poraženi New Jersey Devils. Po sezóně se však klub musel rozloučit s kapitánem Kariyou, kterého měl nahradit Sergej Fjodorov. Avšak tentokrát se tým složený kolem J. S. Giguera, Sandise Ozolinše, Sergeje Fjodorova a Petra Sýkory podobnému úspěchu ani nepřiblížil.\n\nPo ligové výluce nastala v týmu generační proměna. Noví vlastníci, nový trenér, nový generální manažer a od sezony 2006/07 i nové dresy a úprava jména na Anaheim Ducks – to vše udělalo z Kačerů nový, moderní tým. Manažer Brian Burke v roce 2005 vyjednal návrat Selänneho a přivedl do týmu čerstvého vítěze Norris Trophy pro nejlepšího obránce Scotta Niedermayera, který se zároveň stal novým kapitánem týmu. Okamžitě se dostavily nové úspěchy v play-off. Před sezonou získali Ducks pověst týmu s dvěma nejlepšími obránci ligy, když se jim podařilo k Niedermayerovi získat Chrise Prongera. Vedeni trenérem Randym Carlylem v tomto roce v play-off porazili Minnesotu, Vancouver, Detroit a ve finále i Ottawu. K zisku prvního Stanley Cupu v historii klubu nejvíce přispěli J. S. Giguere, Scott Niedermayer, Chris Pronger, Francois Beauchemin, Chris Kunitz, Teemu Selänne a Andy McDonald.\n\nZdroj: \n\n\n\nZdroj: \n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "138779", "url": "https://cs.wikipedia.org/wiki?curid=138779", "title": "Tosca", "text": "Tosca\n\nTosca ([toska]) je opera o třech dějstvích italského skladatele Giacoma Pucciniho na italské libreto, které napsali Luigi Illica a Giuseppe Giacosa. Premiéra se konala v divadle Teatro Costanzi v Římě dne 14. ledna 1900. Libreto, napsané na základě francouzské divadelní hry \"La Tosca\" Victoriena Sardoua z roku 1887, je melodramatické dílo odehrávající se v Římě v červnu 1800 v době, kdy nadvláda Neapolského království nad Římem byla ohrožena Napoleonovou invazí do Itálie. Obsahuje nejen vyobrazení vášnivého milostného vztahu, ale také mučení, vraždy a sebevraždy, a také některé z nejznámějších Pucciniho dramatických a lyrických árií.\n\nPuccini viděl Sardouovu hru během jejího uvádění v Itálii v roce 1889, a po určitém váhání získal v roce 1895 práva na její zhudebnění. Převedení mnohomluvné francouzské hry do výstižné italské opery trvalo čtyři roky, během nichž se skladatel opakovaně dohadoval se svými libretisty a vydavatelem. \"Tosca\" měla premiéru v době nepokojů v Římě, její první uvedení bylo proto ze strachu z narušení o jeden den odloženo. Přes nevalné hodnocení kritiků měla opera okamžitý úspěch u veřejnosti.\n\nHudebně je \"Tosca\" strukturována jako prokomponovaná forma s áriemi, recitativy, sbory a dalšími prvky hudebně sladěnými do jednolitého celku. Puccini používá wagnerovské leitmotivy odlišující postavy, předměty a myšlenky. I když kritici tuto operu často zavrhovali jako povrchní melodrama se zmatenou zápletkou, na druhou stranu vždy uznávali kvalitu její partitury a vynalézavost orchestrace. Dramatická síla \"Tosky\" a jejích postav nepřestávají fascinovat účinkující i diváky a na světových jevištích zůstává jednou z nejčastěji prováděných oper. Opera vyšla na mnoha nahrávkách, a to jak studiových, tak ze živých představení.\n\nFrancouzský dramatik Victorien Sardou napsal více než 70 her; téměř všechny byly ve své době úspěšné, dodnes se uvádí např. jeho hra \"Madame Sans-Gêne\". Na počátku 80. let 19. století začal Sardou spolupracovat se slavnou herečkou Sarou Bernhardtovou, pro niž napsal řadu historických melodramat. Jeho třetí hra pro Bernhardtovou, \"La Tosca\", která měla premiéru v Paříži dne 24. listopadu 1887 a ve které herečka vystupovala po celé Evropě, byla s více než 3 000 představeními jen v samotné Francii vynikajícím úspěchem.\n\nPuccini viděl představení \"La Tosca\" nejméně dvakrát, v Miláně a Turínu. Dne 7. května 1889 napsal svému nakladateli Giuliovi Ricordimu. Prosil ho, aby získal od Sardoua povolení převést jeho dílo do operní formy: „Vidím v této \"Tosce\" operu, kterou potřebuji, bez přehnaného rozsahu, bez komplikované výpravy, která nebude vyžadovat obvyklou přemrštěnou porci hudby.“ Ricordi poslal svého agenta Emanuela Muzia do Paříže, aby vyjednával se Sardouem. Ten upřednostňoval zpracování své hry francouzským skladatelem. Stěžoval si na přijetí své hry v Itálii, zejména v Miláně, a namítal, že i jiní skladatelé mají o dílo zájem. Nicméně Ricordi dosáhl uzavření smlouvy se Sardouem a zadal libretistovi Luigimu Illicovi úkol adaptovat hru do operní podoby. V roce 1891 Illica varoval Pucciniho před tímto projektem; s největší pravděpodobností v přesvědčení, že hra nebude moci být úspěšně zhudebněna. Když Sardou vyjádřil pochyby nad tím, že jeho nejúspěšnější práce bude svěřena relativně neznámému skladateli, jehož hudba se mu nadto nelíbila, Puccini se urazil. Odstoupil od smlouvy a Ricordi následně dílo zadal skladateli Albertu Franchettimu.\n\nIllica poté napsal libreto pro Franchettiho, kterému ale zadání zcela nevyhovovalo. Existuje několik verzí toho, jak Ricordi dosáhl, že se Franchetti nakonec vzdal svých práv, takže mohl znovu pověřit Pucciniho, který se o námět opět začal zajímat. Podle některých záznamů Ricordi přesvědčil Franchettiho, že dílo je příliš násilné, než aby mohlo být úspěšně uvedeno. Podle rodinné tradice Franchettiových vrátil skladatel práci zpět jako velké gesto, řka: „(Puccini) má více talentu než já.“ Americká badatelka Deborah Burton tvrdí, že Franchetti práci vzdal prostě proto, že neměl o hře valné mínění a necítil z ní hudbu. V květnu 1895 se Franchetti vzdal práv a v srpnu téhož roku Puccini podepsal smlouvu na pokračování projektu.\n\nPodle libreta se děj \"Tosky\" odehrává v Římě v červnu roku 1800. Sardou svou hru datoval přesněji, \"La Tosca\" se odehrává v odpoledních hodinách, večer a brzy ráno dne 17. a 18. června 1800.\n\nItálie byla dlouho rozdělena do mnoha malých států. V Římě sídlil papež, který vládl Papežskému státu situovanému ve střední Itálii. V návaznosti na Velkou francouzskou revoluci napadla francouzská armáda pod velením Napoleona Bonaparte v roce 1796 Itálii. Dne 11. února 1798 vstoupila téměř bez odporu do Říma a ustavila tam republiku. Tato republika byla ovládána sedmi konzuly. V opeře se vyskytuje postava Cesare Angelotti, který byl dříve jedním ze sedmi konzulů. Tato postava může být založena na reálném konzulovi jménem Libero Angelucci. V září 1799 se Francouzi, kteří republiku chránili, stáhli z Říma. Když odešli, obsadila město vojska Neapolského království.\n\nV květnu 1800 Napoleon jako nepochybný vůdce Francie přešel ještě jednou se svými vojsky přes Alpy do Itálie. Dne 14. června se jeho armáda utkala s rakouskými silami v bitvě u Marenga (nedaleko Alessandrie). Rakouští vojáci byli zpočátku úspěšní; v polovině dopoledne měli pod kontrolou bitevní pole. Jejich velitel, Michael von Melas, poslal tuto zprávu na jih směrem do Říma. Nicméně v pozdním odpoledni dorazily čerstvé posily francouzských vojáků a Napoleon napadl unavené Rakušany. Jakmile Melas ve zmatku ustoupil se zbytky své armády, poslal na jih s upravenou zprávou druhého posla. Neapolci opustili Řím, a město strávilo dalších čtrnáct let pod francouzskou nadvládou.\n\n\"Uvnitř kostela Sant'Andrea della Valle\"\n\nCesare Angelotti, bývalý konzul Římské republiky a nyní politický vězeň na útěku, vbíhá do kostela a skrývá se v soukromé kapli rodiny Attavanti – jeho sestra, markýza Attavanti, pro něj ukryla klíč ke kapli u nohou sochy Panny Marie. Následně do chrámu vstoupí postarší kostelník a začne uklízet. Když zazní klekání, poklekne kostelník k modlitbě. Malíř Mario Cavaradossi přichází pokračovat v práci na svém obraze Máří Magdalény. Kostelník rozpoznává podobnost mezi portrétem a plavovlasou ženou, která byla na návštěvě kostela nedávno (neví, že je to Angelottiho sestra). Cavaradossi popisuje „skrytou harmonii“ („“) kontrastu mezi plavovlasou kráskou z obrazu a svou tmavovlasou milenkou, zpěvačkou Florií Toskou. Kostelník před odchodem mumlá svůj nesouhlas.\n\nObjeví se Angelotti a vzrušeně sděluje svému příteli Cavaradossimu, který sympatizuje s republikány, že je pronásledován šéfem policie, baronem Scarpiou. Cavaradossi slibuje, že mu po setmění pomůže. Je slyšet hlas Tosky volající Cavaradossiho. Malíř dává Angelottimu svůj koš s jídlem a Angelotti se spěšně vrací do svého úkrytu. Tosca vstoupí a podezřívavě se ptá Cavaradossiho, co tu dělal – myslí si, že mluvil s jinou ženou. Cavaradossi ji uklidňuje a Tosca se ho pokouší přesvědčit, aby ji vzal ten večer do své vily: „“ („Netoužíš po našem domečku?“). Tosca následně projevuje žárlivost na ženu na obraze, na kterém poznává markýzu Attavanti. Cavaradossi jí podobnost vysvětluje tím, že šlechtičnu jen pozoroval při modlitbě v kostele. Ubezpečuje Toscu o své věrnosti a ptá se jí, které oči by mohly být krásnější než její vlastní: „“ („Jaké oči na světě“). Po Tosčině odchodu se znovu objeví Angelotti a probírá s malířem svůj plán na útěk v převlečení za ženu, a to do šatů, které mu v kapli zanechala sestra. Cavaradossi dává Angelottimu klíč od své vily a navrhuje, aby se schoval v nepoužívané studni na zahradě.\n\nZvuk děla signalizuje, že byl odhalen Angelottiho útěk. On i Cavaradossi spěchají z kostela. Kostelník vstupuje znovu s chóristy a slaví zprávu, že Napoleon byl u Marenga zřejmě poražen. Oslavy náhle přestanou se vstupem barona Scarpii, jeho nohsleda Spoletta a několika policejních agentů. Zaslechli, že Angelotti hledal útočiště v tomto kostele. Scarpia nařizuje hledání a v kapli najdou prázdný koš na jídlo a vějíř s erbem rodu Attavanti. Scarpia vyslýchá kostelníka a jeho podezření dále vzroste, když se dozví, že v kostele byl Cavaradossi; Scarpia malíři nevěří a naopak ho podezřívá ze spoluúčasti na Angelottiho útěku. Když Tosca přijde hledat svého milence, Scarpia rafinovaně probouzí její žárlivost tím, že naznačuje vztah mezi malířem a markýzou Attavanti. Obrací Tosčinu pozornost k vějíři a tvrdí, že někdo musel milence v kapli překvapit. Tosca uvěří jeho lsti, rozzuří se a spěchá si to s Cavaradossim vyřídit. Scarpia posílá Spoletta a jeho agenty, aby ji sledovali, protože předpokládá, že je zavede k Cavaradossimu a Angelottimu. O samotě se škodolibě raduje, když odhaluje svůj záměr zmocnit se Tosky jako ženy a dát Cavaradossiho popravit. Do kostela vstupuje průvod zpívající Te Deum; s výkřikem „Tosco, pro tebe zapomínám i na Boha!“, se Scarpia připojuje ke sborové modlitbě.\n\n\"Scarpiův byt v paláci Farnese, týž večer\"\n\nScarpia u večeře posílá lístek Tosce s příkazem, aby přišla do jeho bytu. Nebyl schopen nalézt Angelottiho, ale zatkl Cavaradossiho. Když je Cavaradossi přiveden dovnitř a vyslýchán, je zároveň slyšet hlas Tosky, jak zpívá v jiné místnosti paláce slavnostní kantátu. Cavaradossi popírá, že by o Angelottiho útěku cokoliv věděl. Tosca přichází právě včas, aby zahlédla, jak je její milenec odváděn do předpokoje k mučení. Malíř s ní stačí krátce promluvit a říká jí, ať mlčí. Scarpia tvrdí Tosce, že může svého milence zachránit od nepopsatelné bolesti, jestliže prozradí Angelottiho úkryt. Tosca odolává, ale když slyší Cavaradossiho bolestivé výkřiky, vyzradí nakonec Scarpiovi, že Angelotti je ukryt ve studni v zahradě Cavaradossiho vily.\n\nScarpia nařizuje zastavit Cavaradossiho mučení a zraněný malíř je přiveden zpět. Nabývá vědomí, a když se dozví o Tosčině zradě, zuřivě jí to vytýká. Vstupuje policejní agent Sciarrone se zprávou o Napoleonově vítězství u Marenga. Cavaradossi s výsměchem říká Scarpiovi, že jeho krutovláda bude brzy u konce, a poté je odtažen pryč Scarpiovými muži. Scarpia, zůstav sám s Toskou, navrhuje dohodu: když se mu oddá, bude Cavaradossi osvobozen. Ta je znechucena a opakovaně odmítá jeho návrhy. Z venku slyší bubny, které oznamují popravu; zatímco Scarpia čeká na její rozhodnutí, Tosca se modlí k Bohu o pomoc a ptá se, proč ji opustil: „Vissi d'arte“ („Žila jsem pro své umění“). Scarpia zůstává i přes její prosby neoblomný. Když Spoletta přináší zprávu, že se Angelotti zabil sám a že vše je připraveno pro Cavaradossiho popravu, Tosca v zoufalství souhlasí s tím, že bude Scarpiovi po vůli výměnou za svobodu pro Cavaradossiho. Scarpia nařídí jeho zástupci Spolettovi, aby uspořádal falešnou popravu; oba připomínají, že to bude, „jak jsme to udělali s hrabětem Palmierim“.\n\nPo Spolettově odchodu Tosca ukládá další podmínku, že Scarpia musí jí a jejímu milenci vydat průvodní list pro bezpečný odchod z Říma. Zatímco on podepisuje dokument, Tosca tiše vezme nůž z večerní tabule. Když jí Scarpia triumfálně obejme, probodne ho s výkřikem: „Toto je polibek Tosky!“. Když Scarpia padá mrtev, prohlašuje Tosca, že mu teď odpouští. Vytáhne mu průvodní list z kapsy a před odchodem v gestu zbožnosti rozsvítí svíce a pokládá na mrtvé tělo krucifix.\n\n\"Horní část Andělského hradu, brzy ráno následující den\"\nPasáček zpívá (v římském nářečí) „Io de' sospiri“ („Tolik ti dám vzdechů“), zatímco kostelní zvony svolávají na matutinum. Stráže přivádějí Cavaradossiho a oznamují mu, že má poslední hodinu života. Malíř odmítá návštěvu kněze, ale požádá, aby mohl napsat dopis Tosce. Začne psát, ale je brzy přemožen vzpomínkami: „E lucevan le stelle“ („A hvězdy zářily“). Tosca vstoupí a ukazuje mu průvodní list. Řekne mu, že zabila Scarpiu a že blížící poprava bude jen fingovaná: Cavaradossi musí předstírat smrt, pak mohou opustit Řím společně, dříve než bude objevena Scarpiova mrtvola. Cavaradossi se diví odvaze, kterou projevila tak jemná a něžná žena: „O dolci mani“ („Ó, sladké ruce“). Dvojice nadšeně plánuje svůj život daleko od Říma. Tosca úzkostlivě poučuje Cavaradossiho, jak má přesvědčivě hrát svou roli při falešné popravě. Řekne mu, že na něj popravčí četa vystřelí slepými patronami, a ukládá mu, aby spadl jakoby mrtvý. Cavaradossi souhlasí s tím, že bude hrát „jako Tosca na divadle“.\n\nCavaradossi je odveden a Tosca s rostoucí netrpělivostí pozoruje, jak se chystá poprava. Muži vystřelí, Cavaradossi padá a Tosca volá „Ecco un artista!“ („To je herec!“). Když všichni vojáci odejdou, spěchá za Cavaradossim, jen aby zjistila, že je mrtvý doopravdy; Scarpia ji zradil. Zdrcena objímá jeho mrtvé tělo a pláče. Jsou slyšet hlasy Spoletta, Sciarroneho a vojáků, což naznačuje, že Scarpiovo tělo bylo nalezeno a že je známo, že ho zabila Tosca. Když Spoletta, Sciarrone a vojáci vtrhnou na místo, Tosca se zvedá, uniká jim a vybíhá na hradby. S výkřikem „“ („Ó Scarpio, setkáme se před Bohem!“) se vrhá přes jejich okraj vstříc smrti.\n\nSardouova pětitaktová hra \"La Tosca\" obsahuje velké množství dialogů a expozic. Do děje opery jsou zapracovány některé detaily hry, avšak originální dílo obsahuje mnohem více postav a mnohem více detailů, které se v opeře nevyskytují. Ve hře jsou milenci zobrazeni, jako by se jednalo o Francouze: postava Florie Tosky ve velké míře vychází z osobnosti Sary Bernhardtové, zatímco její milenec Cavaradossi je sice římského původu, ale narodil se v Paříži. Illica a Giuseppe Giacosa, dramatik, který byl angažován, aby vypiloval verše (Illica odpovídal spíše za celkový rozvrh), nejen že potřebovali hru drasticky ořezat, ale i zařídit, aby motivace postav a jejich jednání byly vhodné pro italskou operu. Giacosa a Puccini se nad zestručňováním textu opakovaně dostávali do střetu, přičemž Giacosa nabyl dojmu, že Puccini ve skutečnosti nechce projekt dokončit.\n\nPrvní náčrt libreta, který Illica pro Pucciniho vytvořil, se znovu objevil v roce 2000 poté, co byl po mnoho let ztracen. Obsahuje značné odlišnosti od konečného libreta. Ty jsou relativně malé v prvních dvou jednáních, ale mnohem patrnější ve třetím jednání, kde popis úsvitu v Římě, který otevírá třetí jednání, je mnohem delší a Cavaradossiho tragická árie, výsledná „E lucevan le stelle“, má od konečného znění odlišný text. Libreto z roku 1896 rovněž nabízí jiný konec, ve kterém Tosca neumírá, ale místo toho zešílí. V závěrečné scéně kolébá hlavu milence ve svém klíně a blouzní, že ona a její Mario jsou na benátské gondole, a ona prosí gondoliéra o ticho. Sardou odmítl o takové změně uvažovat a trval na tom, že stejně jako ve hře se Tosca musí vrhnout z hradeb Andělského hradu vstříc své smrti. Puccini souhlasil se Sardouem a prohlásil, že scéna šílenství vyvolá v divácích dojem blízkého konce opery a způsobí, že diváci vyrazí směrem k šatnám. Puccini tlačil na libretisty tak tvrdě, že Giacosa mu několikrát dramaticky hrozil, že svou práci opustí. Oba libretisté byli nakonec v roce 1898 schopni dát Puccinimu to, v co doufali, že bude finální verzí libreta.\n\nV průběhu roku 1897 Puccini provedl na partituře jen málo práce, věnoval se především uvádění opery \"Bohéma\". Titulní strana rukopisné partitury \"Tosky\", která obsahuje motiv spojený s postavou barona Scarpii, je z ledna 1898. Na Pucciniho žádost Giacosa nedůtklivě poskytl nový text pro milostný duet z prvního jednání. V srpnu Puccini odstranil několik čísel z opery, podle svého životopisce Jana Phillips-Matze „ořezal \"Tosku\" až na kost a zanechal pouze tři silné postavy zavřené ve vydýchaném vzduchu; násilné, hutně se odvíjející melodrama, kde zůstal jen malý prostor pro lyriku“. Na konci roku 1897 Puccini napsal, že na té opeře „usilovně dře“ (v originálu italsky „“).\n\nPuccini požádal své kněžské přátele o slova pro shromáždění, mumlaná na začátku prvního jednání v Te Deum. Když ho nic poskytnutého neuspokojilo, dodal si ona slova sám. Pro hudbu Te Deum zkoumal melodie, se kterými se tento hymnus hrál v římských kostelech. Snažil se autenticky reprodukovat průvod kardinálů, a dokonce i hudebně naznačit uniformy Švýcarské gardy. Přizpůsobil hudbu přesnému tónu velkého zvonu Baziliky svatého Petra a stejně tak byl pečlivý při psaní melodií, které otevírají 3. dějství, ve kterém se Řím probouzí za zvuků kostelních zvonů. Cestoval do Říma a zašel na Andělský hrad určit zvuk tonů tamějších matutinových zvonů tak, jak by byly slyšet z jeho hradeb. Puccini nechal pro scénu východu slunce v Římě zadat výrobu zvonů na zakázku u čtyř různých sléváren. Zřejmě to nemělo požadovaný účinek, protože jak Illica psal Ricordimu den po premiéře, „velký rozruch a velké množství peněz kolem zvonů představovalo další hloupost, protože to prošlo zcela bez povšimnutí.“ Nicméně zvony dodnes zůstávají zdrojem potíží a finančních nákladů pro operní domy, které \"Tosku\" uvádějí.\n\nVe 2. dějství, když Tosca zpívá v zákulisí kantátu, která oslavuje předpokládanou porážku Napoleona, byl Puccini v pokušení následovat text Sardouovy hry a použít hudbu Giovanniho Paisiella, a to až do chvíle, kdy konečně napsal svoji vlastní imitaci Paisiellova stylu. Celé dílo bylo hotovo teprve 29. září 1899, kdy mohl Puccini označit závěrečnou stránku partitury jako dokončenou. Navzdory zápisu bylo třeba ještě udělat další práce, jako například píseň pasáčka na začátku třetího jednání. Puccini, který se vždy snažil dát do svých děl místní kolorit, chtěl tuto píseň mít v římském nářečí. Skladatel proto požádal jistého přítele, aby mu našel „dobrého básníka v římském dialektu“, který by mu napsal pár slov. Nakonec báseň, která byla po mírné úpravě do opery zahrnuta, napsal folklorista Luigi Zanazzo.\n\nV říjnu 1899 si Ricordi uvědomil, že část z hudby z Cavaradossiho árie z třetího jednání „O dolci mani“ byla vypůjčena z melodií, které Puccini vypustil ze své rané opery \"Edgar\", a požadoval po něm změny. Puccini bránil svou hudbu jako přesný výraz toho, co Cavaradossi musí cítit na daném místě, a nabídl, že přijede vydavateli do Milána celé 3. dějství zahrát a zazpívat. Ricordi byl ohromen dokončenou předehrou tohoto dějství, kterou obdržel na začátku listopadu, a zmírnil své stanovisko, i když ještě stále nebyl úplně spokojen s hudbou k oné árii. V každém případě bylo již tak málo času do plánované premiéry v lednu 1900, že nemohly být prováděny další změny.\n\n\"Tosca\" byla zkoušena v divadle \"Teatro Costanzi\" v prosinci 1899. Vzhledem k tomu, že děj se odehrává v Římě, Ricordi uspořádal opeře římskou premiéru, i když to znamenalo, že ji nemohl dirigovat Arturo Toscanini, jak Puccini doufal – Toscanini byl zcela vytížen v milánském operní domě La Scala. Jako dirigent byl určen Leopoldo Mugnone. Pro titulní roli byla vybrána vynikající (ale impulzivní) rumunská sopranistka Hariclea Darclée. Eugenio Giraldoni, jehož otec kdysi jako první zpíval rozmanité role ve Verdiho operách, se stal prvním Scarpiou. Mladý Enrico Caruso doufal, že bude moci zpívat Cavaradossiho přednost však dostal zkušenější tenorista Emilio De Marchi. Představení režíroval Nino Vignuzzi s jevištními návrhy německého malíře a grafika Adolfa Hohensteina.\n\nV době premiéry zažívala již po několik let Itálie politické a sociální nepokoje. Začátek Svatého roku v prosinci 1899 přilákal do města věřící, ale také přinesl hrozby plynoucí od anarchistů a dalších protiklerikálů. Policie obdržela varování o anarchistických bombách v divadle a instruovala dirigenta Mugnoneho (který přežil výbuch bomby v operním divadle v Barceloně), že v případě nouze má zahrát královský pochod. Neklid způsobil odložení premiéry o jeden den na 14. ledna.\n\nV roce 1900 už byla premiéra opery napsané Puccinim národní událostí. Zúčastnilo se jí mnoho římských hodnostářů, stejně jako královna Markéta Savojská, i když dorazila až po prvním jednání. Byl přítomen předseda italské vlády Luigi Pelloux s několika členy kabinetu, stejně jako řada Pucciniho operních soupeřů, včetně Alberta Franchettiho, Pietra Mascagniho, Francesca Cilea a Ildebranda Pizzettiho. Krátce poté, co se zvedla opona, došlo k narušení pořádku v zadní části divadla způsobené opozdilci snažícími se dostat do hlediště. Na výkřik „spusťte oponu!“ zastavil Mugnone orchestr. O několik okamžiků později mohla opera znovu začít a pokračovala dále, již bez dalšího přerušení.\n\nI když první představení nebylo zcela triumfální, jak Puccini doufal, bylo celkově úspěšné s řadou děkovaček, četné árie musely být opakovány. Velká část reakcí kritiků a všeobecně v tisku byla vlažná, v mnoha ohlasech se ozývaly výhrady vůči libretu Illica a Giacosy. V reakci na to Illica odsoudil Pucciniho za to, že se svými libretisty jedná „jako s kulisáky“ a že text redukoval na stín jeho původní podoby. Brzy však veškeré veřejné pochybnosti o \"Tosce\" zmizely; premiéra byla následována dvaceti představeními, která se všechna konala před plným hledištěm.\n\nMilánská premiéra v La Scale se konala 17. března 1900 a dirigentem byl Arturo Toscanini. Darclée a Giraldoni opakovali své role; prominentní tenor Giuseppe Borgatti nahradil De Marchiho v roli Cavaradossiho. Opera měla v Miláně velký úspěch a hrála se před vyprodanými hledišti. Puccini cestoval do Londýna na britskou premiéru v Královské opeře v Covent Garden dne 12. července, s chorvatskou sopranistkou Milkou Terninou a italským tenoristou Fernandem De Luciou v roli zoufalých milenců a italským barytonistou Antoniem Scottim v roli Scarpii. Puccini odtud napsal, že \"Tosca\" „byl naprostý triumf“ a londýnský Ricordiho zástupce rychle podepsal smlouvu na provedení \"Tosky\" v New Yorku ve Spojených státech. Premiéra v Metropolitní opeře („Met“) v New Yorku byla dne 4. února 1901, až na italského tenoristu Giuseppe Cremoniniho, který nahradil De Lucia, se hrála ve stejném obsazení jako v Londýně. Pro francouzskou premiéru v operním domě \"Opéra-Comique\" v Paříži dne 13. října 1903 se řízení veškerého dění na jevišti ujal sám 72letý Sardou. Puccini byl potěšen, jak veřejnost v Paříži přijala jeho dílo i přes nepříznivé komentáře kritiky. Opera byla následně premiérována v řadě měst po celé Evropě, Americe, Austrálii a dokonce na Dálném východě. Až do vypuknutí války v roce 1914 byla Tosca provedena ve více než 50 městech po celém světě.\n\nMezi prominentní časné představitelky Tosky patřila slavná česká sopranistka Ema Destinnová, která tuto roli pravidelně zpívala v dlouhotrvajícím partnerství s tenorem Enrikem Caruso, a to jak v newyorské Metropolitní opeře, tak v londýnském Royal Opera House. Další věhlasná česká pěvkyně Maria Jeritza, pocházející z Brna a působící po mnoho let v New Yorku a ve Vídni, přinesla do role Tosky vlastní osobitý styl. Říkalo se, že byla Pucciniho ideální Toskou. Maria Jeritza byla první pěvkyní, která zpívala árii „Vissi d'arte“ v poloze na břiše, když jednou upadla na pódium přitom, jak se vyhýbala Scarpiovu sevření. Byl to velký úspěch a Jeritza poté zpívala árii pokaždé vleže. \n\nCo se týče nástupkyň první generace představitelek Tosky, je operními nadšenci za největší interpretku této role považována řecká sopranistka Maria Callas, a to především na základě jejích vystoupení v Královské opeře v Londýně v roce 1964. Callas a italský barytonista Tito Gobbi jako Scarpia předvedli tehdy strhující pěvecké a herecké výkony. Bylo to přitom na sklonku zářivé kariéry pěvkyně, která platila jako primadonna assoluta. Callas poprvé zpívala Tosku, když jí bylo 18 let, v představení hraném v řečtině v Aténách 27. srpna 1942. Tosca byla také její poslední operní rolí na jevišti ve zvláštním charitativním představení v Královské opeře 7. května 1965. Londýnská inscenace italského režiséra Franca Zeffirelliho se hrála s velkým úspěchem nepřetržitě více než 40 let, než byla v roce 2006 nahrazena novou inscenací. Hlavní roli při tehdejší premiéře ztvárnila rumunská pěvkyně Angela Gheorghiu. \n\nMezi netradičními produkcemi Tosky patří uvedení v leningradském Malém divadle 12. listopadu 1924 v textovém přepracování Konstantina Petroviče Vinogradova a Sergeje Dimitreviče Spasského pod názvem \"Boj za Komunu\", děj byl přitom přeložen do Paříže roku 1871. V roce 1996 italský divadelní režisér Luca Ronconi použil v La Scale pokřivenou a zlámanou scénu reprezentující zvraty osudu odrážející děj. Anglický režisér Jonathan Miller v roce 1986 pro představení na 49. ročníku festivalu Maggio Musicale Fiorentino převedl děj do nacisty okupovaného Říma v roce 1944 se Scarpiou jako hlavou fašistické policie. V inscenaci Philippa Himmelmanna na jezerní scéně Bregenzského festivalu v roce 2007 prvnímu jednání dominovalo obrovské orwellovské oko „Velkého bratra“ navržené Johannesem Leiackerem. Duhovka se otevírá a zavírá, aby odhalila surrealistické scény mimo děj. Tato produkce aktualizovala příběh na moderní mafiánský scénář se zvláštními efekty „hodnými bondovky“.\n\nV roce 1992 byla natočena televizní verze opery na místech přesně stanovených Puccinim, v tutéž denní dobu, při níž se každé jednání koná. V obsazení s americkou sopranistkou Catherine Malfitano, věhlasným tenorem Plácidem Domingem a italským barytonistou Ruggero Raimondim bylo představení živě vysíláno po celé Evropě. Luciano Pavarotti, který zpíval Cavaradossiho od konce 70. let 20. století, se objevil na zvláštním vystoupení v Římě 14. ledna 2000, aby oslavil sté výročí opery s Plácidem Domingem jako dirigentem. Posledním divadelním vystoupením Pavarottiho byla role Cavaradossiho v Metropolitní opeře 13. března 2004.\n\nRaní Cavaradossiové hráli roli, jako kdyby malíř věřil, že dostal milost a že přežije „falešnou“ popravu. Italský zpěvák Beniamino Gigli, který zpíval tuto roli ve své čtyřicetileté operní kariéře mnohokrát, byl jedním z prvních, kteří předpokládali, že malíř ví nebo má silné podezření, že bude zastřelen. Gigli napsal ve své autobiografii: „Je si jist, že se jedná o jejich poslední společné chvíle na zemi a že se chystá zemřít“. Domingo, dominantní Cavaradossi 70. a 80. let 20. století, s tímto názorem v rozhovoru z roku 1985 souhlasil a tak i on dlouho hrál roli tímto způsobem. Tito Gobbi, který ve svých pozdějších letech operu často režíroval, poznamenal: „Na rozdíl od Florie [Tosky] Cavaradossi ví, že Scarpia nikdy nic nedá, a když předstírá, že věří v něco jiného, tak proto, aby oddálil Tosčinu bolest.“\n\nV únoru 2019 uvedla operu Vídeňská opera. Hráli a zpívali: Floria Tosca (Sondra Radvanovsky), Mario Cavaradossi (Piotr Beczała), Baron Scarpia (Thomas Hampson), Cesare Angelotti (Ryan Speedo Green), Kostelník (Alexandru Moisiuc), Spoletta (Benedikt Kobel). DSbor a orchestr Vídeňské státní opery dirigoval Marco Armiliato. Záznam únorového představení uvedl Český rozhlas 13. dubna 2019.\n\nV českých zemích uvedlo \"Toscu\" jako první české Národní divadlo v Praze, a to 21. listopadu 1903. Překlad libreta pořídil Otakar Smrčka a čeština se tak po italštině, polštině, němčině a francouzštině stala pátým jazykem, ve kterém byla \"Tosca\" zpívána. Režii měl stálý režisér opery Národního divadla Robert Polák, dirigoval Karel Kovařovic. Trojici hlavních představitelů tvořili Růžena Maturová jako Tosca, Otakar Mařák jako Cavaradossi a Bohumil Benoni jako Scarpia. Podle dobového tisku byla premiéra, jejíž propagaci věnovalo Národní divadlo nemalou pozornost, bouřlivým úspěchem, divadlo bylo již dva dny předem vyprodáno a účinkující byli nesčetněkrát vyvoláváni. Vzhledem k provozním poměrům v divadle bylo i deset představení, kterých \"Tosca\" do konce sezóny dosáhla, velkým úspěchem, o který se nemálo zasloužili i interpreti. Zdeněk Nejedlý komentoval: „Benoni jako Scarpia byl opravdový ďábel, jeho rafinovaná noblesa přímo řezala. I Maturová vždy jako Tosca excelovala. Popustili oba úplně uzdu někdejšímu svému realismu a zpívávali svá realistická dramata v letech devadesátých, jen s ještě větší zralostí a proto i účinností. Mařák pak, jako nešťastná oběť Scarpiova, zvyšoval zase hrůzu kusu svou sladkostí: bylo dvojnásob kruté krvavě mučit tak sladce lyrického tenora.“\n\nPodnětem k obnovenému nastudování bylo hostování Emy Destinnové v titulní roli na čtyři představení v říjnu 1910; do roku 1918 se tak \"Tosca\" hrála v Národním divadle 33krát. Následující inscenace se hrála v Národním divadle po dvaadvacet let (1920–1943) a dosáhla 138 představení. V roce 1947 nastudovala \"Toscu\" ve slavné inscenaci Karla Jerneka a Josefa Svobody Velká opera 5. května, o rok později sloučená s Národním divadlem. Tato inscenace byla obnovena roku 1960, roku 1980 nahrazena inscenací Ladislava Štrosa, která zůstala v divadle i po jeho převzetí Státní operou Praha. Od roku 1999 se zde hrála opět obnovená inscenace Jernek/Svoboda, jež zajistil i 500. představení \"Tosky\" v budově Státní opery a jež slavila derniéru až roku 2016. V letech 2000–2012 se souběžně v historické budově Národního divadla hrála inscenace Vladimíra Morávka, v lednu 2017 tam měla premiéru nová inscenace režiséra Arnauda Bernarda. \n\nTeprve se zpožděním tři čtvrtě roku se \"Toska\" v českých zemích hrála i německy, a to v Novém německém divadle v Praze (premiéra 8. září 1904). V titulní roli zářila Marie Brandis. S odstupem několika let následovala další německá divadla – v Brně poprvé 15. dubna 1906, v Opavě od sezóny 1908/1909, olomoucká premiéra se konala na Štědrý den roku 1909.\n\nJako druhé české divadlo uvedlo \"Tosku\" Městské divadlo v Plzni, a to poprvé 28. listopadu 1908. Následovaly četné další inscenace, premiérované v letech 1914, 1922, 1926, 1947, 1955, 1971, 1992, 2013. Třetí české profesionální divadlo, Národní divadlo v Brně, uvedlo svou první inscenaci \"Tosky\" 11. září 1911. Následovaly inscenace v letech 1923, 1931, 1938, 1958, 1970 a 1996. Poslední brněnská inscenace z roku 2015 režiséra Jiřího Heřmana prolnula děj opery s osudy jedné z nejslavnějších Tosek, Marie Callas.\n\nPo založení Československa vzniklo nové české operní divadlo v Ostravě. \"Tosku\" uvedlo na konci své druhé sezóny (premiéra 19. května 1921, dirigoval Jaroslav Vogel) a pak ji nově nastudovalo roku 1934. Další inscenace měly premiéry v letech 1942, 1950, 1960, 1979 a 1998. I nově zřízené české divadlo v Olomouci uvedlo \"Tosku\" hned ve své první sezóně 1921/22, po druhé světové válce pak ještě čtyřikrát (premiéry v letech 1961, 1979, 1994 a 2009).\n\nPo druhé světové válce byla \"Tosca\" hrána téměř nepřetržitě i v ostatních českých operních divadlech. Divadlo v Ústí nad Labem provedlo nové inscenace v letech 1947, 1955, 1970, 1981, 1993, 1996, 2005, 2014; v Liberci přišly nové inscenace na scénu v letech 1947, 1965, 1975, 1991 a 2002; v Opavě uvedli nové inscenace v letech 1950, 1959, 1969, 1986, 2005 a 2015 a v Českých Budějovicích vznikly nové inscenace v letech 1962, 1977, 1985, 1996 a 2013. \"Tosca\" se tak stabilně řadí k nejhranějším operám v českých zemích.\n\nZ českých pěvkyň Tosku po Maturové a Destinnové zpívaly například Mary Cavanová, Ludmila Červinková, Marie Podvalová, Alena Míková, Drahomíra Tikalová, Libuše Prylová, Milada Šubrtová, Naděžda Kniplová, Eva Děpoltová, Anda-Louise Bogza nebo Eva Urbanová. Roli Cavaradossiho vytvořili po Mařákovi například Antonín Lebeda, Vladimír Wuršer, Jaroslav Gleich, Zdeněk Švehla, Jiří Zahradníček, Leo Marian Vodička nebo Tomáš Černý. Barona Scarpiu zpívali po Benonim například Otakar Chmel, Jan Konstantin, Zdeněk Otava, Přemysl Kočí, Antonín Švorc, René Tuček, Václav Zítek, Jaroslav Souček, Richard Haan, Ivan Kusnjer, Jiří Sulženko, Vladimír Chmelo nebo Gustav Beláček.\n\nTrvalá popularita \"Tosky\" nebyla doprovázena zcela souhlasným nadšením hudebních kritiků. Po premiéře však napsal Ippolito Valetta v časopise \"Nuova Antologia\": „[Puccini] našel ve své paletě všechny barvy, všechny odstíny, v jeho rukách se instrumentální textura stává úplně pružnou, gradací zvučnosti je bezpočet, směs je pro ucho spolehlivě vděčná“. Nicméně jeden kritik popsal 2. dějství jako příliš dlouhé a rozvláčné. Další kritici souhlasili s Illicou a Giacosem v tom, že k velké škodě hudby spěch neumožňoval dostatečnou lyričnost. Třetí nazval operu „tři hodiny hluku“.\n\nLondýnští kritici přijali dílo mnohem laskavěji, když noviny \"The Times\" nazvaly Pucciniho „mistrem v umění naléhavého výrazu“ a pochválily „úžasnou zručnost a trvalou sílu“ hudby. V časopise \"The Musical Times\" byla Pucciniho hudba obdivována pro svou upřímnost a „sílu promluvy“. Zato první pařížské uvedení v roce 1903 bylo přijato spíše kriticky: skladatel Paul Dukas si myslel, že práci chyběla soudržnost a styl („krutá a pracně hrůzostrašná historie, kde divadlo, intrika, vášeň a charaktery jsou vším a člověk a duše nejsou ničím“), zatímco Gabriel Fauré byl uražen „znepokojivými vulgaritami“. Skladatel André Messager, který dirigoval francouzskou premiéru \"Tosky\", napsal, že „chce-li někdo v tomto chápání hudebního umění vidět projev nové italské školy, začíná se nám stýskat po té staré“. Příznivce našla \"Tosca\" – vedle obecenstva – v Claudu Debussym.\n\nPodobně na německé půdě bylo přijetí \"Tosky\" většinou kritiky i hudebníků spíše nepříznivé. Slavný dirigent Felix Mottl ji nazval „opičárnou“, Richard Strauss zase „notorickým kýčem nejhoršího druhu“ a zvláštní averzi k ní měl Gustav Mahler: prohlásil ji za „uměleckou slátaninu“ („Kunstmachwerk“) a za důkaz, že „dneska umí výborně instrumentovat každý idiot“, a odmítl ji uvést ve Vídeňské dvorní opeře, dokud stál v jejím čele. Čelný vídeňský hudební kritik přelomu století Julius Korngold (otec skladatele Ericha Wolfganga Korngolda) pro \"Tosku\" razil pojem „mučírenská hudba“. Podobně hovořil Robert Hirschfeld ve \"Wiener Zeitung\": „Mučicí nástroje zabalené v parfémované bavlně – ocelové hroty s neškodnými rohovinovými knoflíčky – urážka inteligence, již ani chorobná mysl neospravedlňuje“.\n\nAni českou premiéru dobová kritika nepřivítala příliš vřele, přičemž se soustředila především na údajnou nevhodnost námětu. Jeden z kritiků \"Národních listů\" považoval myšlenku zhudebnění Sardouovy hry za „čirý nevkus“, a i když dílu přiznával scénickou obratnost a svrchovanou napínavost, trval na tom, že „předváděti mučení, vraždy a popravy není úkolem umění“. Proto prý také „hudba Pucciniova sklesá na něco zcela podružného, ba v celém dramatě vlastně zbytečného“, schází jí přesvědčivost a „přes mnohé raffinované podrobnůstky tu v instrumentaci, tu v rythmice“ upadá do stereotypu. Za jednu z nejsilnějších stránek díla ironicky označuje reklamu, která \"Toscu\" doprovázela, a litoval, že „tolik nákladu a píle věnováno dílu tak pochybného vkusu“. Podle recenzenta brněnských \"Lidových novin\" Puccini v \"Tosce\" – údajně „odmítnuté seriosní kritikou všech divadel“ – zcela ztroskotal: „Co tu hudebně podává, nechá vás skoro veskrze úplně chladnými a je místy […] tak úžasně prázdné, že se divíte, jak mohla tato opera vzbudit tolik zájmu, kolik ho ve světě vzbudila.“ Zdeněk Nejedlý s jistým odstupem (1920) nemohl upřít \"Tosce\" divadelní účinnost, a když ji označuje za „zmodernisovaného \"Rigoletta\"“, je to spíše poctou než odsudkem. „Působivý krvák, dráždivý, k tomu moderně rafinovaný, i v erotice moderní, ale přece jen krvák, a proto nic nového,“ znělo jeho konečné hodnocení.\n\nZatímco řadu prvních kritik pohoršoval samotný krvavý námět (vražda a poprava na jevišti, mučení za scénou), pozdější kritici jí vyčítali spíše kombinaci sentimentality a sadismu; skladatel a muzokolog Jan Meyerowitz jí vyčítal „fašismem, zejména jeho severní variantou, živenou mentální zvrhlost spočívající ve fascinaci utrpením druhých“ a Pucciniho tendenci nechat své operní hrdinky (od Manon Lescaut po Liù) pro jejich lásku bez viny trpět a umírat komentoval slovy: „každý soudce, který cítí radost, když odsuzuje lidi, nadto nevinné, je netvor.“ I jiní autoři hledali v Pucciniho hudbě ideové spříznění s italským fašismem (podobně jako v případě vztahu nacismu a hudby Richarda Wagnera), čemuž odpovídalo i místo, jaké v Mussoliniho kulturní politice zaujímaly Pucciniho opery, a z nich zvláště \"Tosca\" jako jedna z mála často hraných celovečerních oper odehrávajících se v Itálii. \"Tosca\" byla první operou, která se roku 1937 hrála před masovým publikem v renovovaných Caracallových lázních, ještě roku 1944 se dávala pro Wehrmacht ve zvláštním slavnostním představení s nejlepšími italskými zpěváky své doby (Tito Gobbi, Beniamino Gigli, Maria Caniglia).\n\nOdmítavý postoj středoevropské hudební vědy k Pucciniho dílu na dlouho fixoval německý filosof a estetik Theodor Adorno, nebyl však sám. V 50. letech 20. století mladý muzikolog Joseph Kerman \"Tosku\" označil dodnes známým přízviskem „ošuntělý dojáček“ (v originálu anglicky „“); v reakci na to dirigent sir Thomas Beecham poznamenal, že cokoliv Kerman říká o Puccinim, „může být bezpečně ignorováno“. \n\nV recenzi psané půl století po premiéře (roku 1954) zkušený anglický hudební kritik Ernest Newman sice uznal „smrsknutí [Sardouovy] hry pro operní účely za nesmírně obtížnou záležitost“, ale byl toho názoru, že nuance Sardouova původního děje jsou zpracovány „velmi chabě“, takže „hodně z toho, co se děje a proč se to děje, je pro diváka nesrozumitelné“. Celkově však Newman předložil spíše pozitivní soud: „[Pucciniho opery] jsou do jisté míry pouhým svazkem triků, ale nikdo jiný neprovedl stejné triky ani zdaleka tak dobře“. V pomalé kritické rehabilitaci Pucciniho díla včetně \"Tosky\" pokračovali od 50. let 20. století francouzský hudební teoretik, pedagog a skladatel René Leibowitz ve svých \"Dějinách opery\" (1957) a \"Fantómech opery\" (1972) a Mosco Carner v své kritické biografii Pucciniho z roku 1958. Proti dosavadnímu náhledu na tuto operu jako hudebně konzervativní začali hudební vědci poukazovat na příbuznost nejen s novátorskými prvky v díle Debussyho a Richarda Strausse, ale například i s avantgardní hudbou druhé vídeňské školy, zejména Arnolda Schoenberga.\n\nBritský operní vědec Julian Budden poznamenal, že Puccini „nešikovně zachází s politickým prvkem“, ale přesto vychvaluje operu jako „triumf čistého divadla“. Shoduje se tak s názorem řady divadelních praktiků – například režisér mj. slavné newyorské inscenace \"Tosky\" Franco Zeffirelli ji označil za „nejkrásnější, nejdramatičtější operu, jaká kdy byla napsána“. Původně australský hudební kritik Charles Osborne připisuje obrovskou popularitu \"Tosky\" u diváků napjaté účinnosti jejího melodramatického děje, příležitosti dané třem hlavním postavám zářit hlasově a dramaticky a skutečnosti, že opera obsahuje dvě velké árie: „Vissi d’arte“ a „E lucevan le stelle“.\n\nI když ze všech Pucciniho oper byla \"Tosca\" v době svého uvedení a dlouho poté největším předmětem kritiky, neměly proměnlivé postoje hudebníků i hudební kritiky žádný vliv na popularitu \"Tosky\" u obecenstva, která od její premiéry nikdy nezakolísala. \"Tosca\" je dodnes velmi populární: podle databáze \"Operabase\" jí patří, co se týče početnosti uvádění, páté místo na světě s 2694 představeními v průběhu pěti sezón 2011/12 až 2015/16. Jedním z důvodu četnosti jejího uvádění i je i relativní snadnost provedení i na menších divadlech – potřebuje prakticky pouze tři dobré zpěváky, přičemž například partie Tosky je při své atraktivnosti i rozsáhlosti pěvecky mnohem snazší než třeba \"Butterfly\" nebo \"Turandot\", o verdiovských či dokonce wagnerovských hrdinkách nemluvě.\n\nKe konci 19. století byla již všeobecně opuštěna klasická forma operní struktury, ve které se árie, duety a další samostatná vokální čísla střídaly s pasážemi recitativů nebo dialogů. Bylo tomu tak i v Itálii, kde se prosadil nový styl – \"verismus\". Opery se staly „prokomponovanými formami“, s nepřetržitým proudem hudby, ve kterém se mnohdy už nevyskytovaly samostatně identifikovatelné pasáže. V tom, co kritik Edward Greenfield nazývá konceptem „velké melodie“, Puccini zachovává omezený počet samostatných pasáží, které se od svého hudebního okolí liší svými zapamatovatelnými melodiemi. Dokonce i v pasážích spojujících „velké melodie“ udržuje Puccini vysokou míru lyriky a jen zřídka se uchyluje k recitativu.\n\nBudden popisuje \"Toscu\" jako nejwagnerovštější Pucciniho dílo, a to kvůli použití hudebních leitmotivů. Na rozdíl od Wagnera však Puccini nerozvíjí ani netransformuje své motivy, ani je nezaplétá do symfonické hudby, ale používá leitmotivy, aby odkázal na postavy, předměty a myšlenky, a jako připomínky v rámci příběhu. Nejvýraznější z těchto motivů je posloupnost tří velmi hlasitých a pronikavých akordů, které otevírají operu a které představují ďábelskou postavu Scarpii, nebo snad, jak se domnívá Charles Osborne, násilnou atmosféru, která prostupuje celou operou. Budden tvrdí, že Scarpiova tyranie, chlípnost a chtíč formují „dynamický motor, který zapaluje drama“. Další motivy identifikují samotnou Toscu, lásku Tosky a Cavaradossiho, prchajícího Angelottiho, zpola komickou postavu kostelníka v 1. jednání, téma mučení v 2. jednání a další prvky.\n\nOpera začíná bez předehry; úvodní akordy Scarpiova motivu vedou bezprostředně k výstupu rozrušeného Angelottiho a „uprchlickému“ motivu. Vstup kostelníka za doprovodu jeho rozmarného buffo tématu zvedá náladu, stejně jako obecně veselý hovor tohoto prostého muže s Cavaradossim, který následuje po jeho pozdějším vstupu. To vede k první z „velkých melodií“, Cavaradossiho „Recondita armonia“ s drženým vysokým b, doprovázená kostelníkovým reptáním v protimelodii. V této árii převažují témata, která se opakují v následném milostném duetu, z čehož je zřejmé, že i když obraz malovaný Cavaradossim může mít rysy markýzy Attavanti, je skutečnou inspirací jeho díla Tosca. Cavaradossiho dialog s Angelottim je přerušen příchodem Tosky, což je signalizováno jejím motivem, který podle Newmana zahrnuje „kočičí, hlazenou kadenci, pro ni tak charakteristickou.“ Ačkoli Tosca vstupuje prudce a s podezřením, hudba vykresluje její oddanost a vyrovnanost. Podle Buddena v tom není žádný rozpor: žárlivost Tosky je do značné míry způsobena jejími životními zkušenostmi, avšak její milenec ji nebere příliš vážně.\n\nPo Tosčině árii „Non la sospiri“ a následné hádce vyvolané její žárlivostí, která se vyvine v charakteristický vášnivý milostný duet „Qual'occhio“, který poskytuje to, co muzikolog Burton Fisher popisuje jako „téměř erotický lyrismus, který byl nazván pornofonie“. Krátká scéna, v níž se vrací kostelník s chóristy oslavit Napoleonovu porážku, skýtá téměř poslední bezstarostné okamžiky v opeře. Po vstupu Scarpii provázeném jeho hrozivým tématem se nálada stává chmurnou, pak čím dál tím temnější. Zatímco policejní šéf vyslýchá kostelníka, opakuje se „uprchlický motiv“ ještě třikrát, pokaždé důrazněji, což signalizuje Scarpiův úspěch ve vyšetřování. Při Scarpiově dialogu s Toscou vytváří zvuk vyzvánění zvonů, protkaný do orchestrální hudby, téměř náboženskou atmosféru, pro kterou Puccini čerpal ze své do té doby nepublikované mše z roku 1880. Finální scéna jednání vyrůstá v kontrast posvátného a světského motivu, přičemž se Scarpiův chlípně snivý zpěv prolíná s dmoucím sborovým Te Deum. Scarpia se nakonec připojuje ke sboru v závěrečné větě „Te aeternum Patrem omnis terra veneratur“ („Tebe, věčný Otče, oslavuje celá země“). Poté první jednání končí bouřlivým zopakováním Scarpiova motivu.\n\nFisher poznamenal, že Pucciniho múza byla tragická. V druhém dějství \"Tosky\" podle Newmana dosahuje své největší velikosti jako mistr hudební hrůzy. Jednání začíná tiše, Scarpia dumá o nadcházejícím pádu Angelottiho a Cavaradossiho, zatímco na pozadí hraje gavota ve vzdálené části paláce Farnese. Pro tuto hudbu Puccini upravil patnáct let starý studentský výkon svého mladšího bratra Micheleho s tím, že takto jeho bratr mohl skrze něho znovu ožít. V dialogu se Spolettou, v motivu „mučení“ – podle Buddena „ideogramu utrpení“ – zazní poprvé předzvěst toho, co má přijít. Když je Cavaradossi přiveden k výslechu, je slyšet hlas Tosky ze zákulisí se sborem zpívajícím kantátu, „[její] uhlazený styl kontrastuje s dramaticky se zvyšujícím napětím a stále temnějším jevištním děním“. Kantáta je s největší pravděpodobností \"Cantata a Giove\", v literatuře označována jako ztracené Pucciniho dílo z roku 1897.\n\nOsborne popisuje scény, které následují – Cavaradossiho výslech, jeho mučení, Scarpiovo sadistické trápení Tosky, jako Pucciniho hudební ekvivalent pařížskému hororovému divadlu \"grand guignol\", ke kterému Cavaradossiho krátké „Vittoria! Vittoria!“ na novinku o Napoleonově vítězství poskytuje pouze částečnou úlevu. Scarpiova árie „Già, mi dicon venal“ („Ano, říkají, že jsem prodejný“) je hned následována Tosčinou „Vissi d'arte“. Lyrické andante založené na motivu Tosky z prvního jednání je snad nejznámější árie opery, přesto ji Puccini považoval za omyl a chtěl ho odstranit, neboť zdržovalo děj. Fisher to nazývá „jobovská modlitba zpochybňující Boha kvůli potrestání ženy, která žila nezištně a spravedlivě“. Pro závěr jednání Newman přirovnává orchestrální vřavu, který následuje poté, co Tosca probodne Scarpiu, k náhlému vzplanutí po pomalé větě Beethovenovy Deváté symfonie. Po Tosčině pohrdavém „E avanti lui tremava tutta Roma!“ („Celý Řím se třásl před ním “), zpívané monotónně na středním cis. (místy mluveně), hudba postupně slábne a končí tím, co Newman nazývá „nejpůsobivější morbidní scénou v dějinách opery.“ Závěrečné noty jednání pocházejí ze Scarpiova motivu, tlumené, v mollové tónině.\n\nKlidný začátek třetího jednání poskytuje krátký oddech od dramatu. Úvodní šestnáctitaktové téma pro lesní rohy budou později zpívat Cavaradossi a Tosca ve svém závěrečném duetu. Orchestrální předehra, která následuje, líčí východ slunce v Římě; pastorální aura je zdůrazněna písní pasáčka a zvuky zvonců ovcí a kostelních zvonů, autentičnost zvonů potvrzuje Pucciniho časně ranní procházky v Římě. V hudbě se objevují motivy připomínající Scarpiu, Tosku a Cavaradossiho, které se mění s tím, jak drama pokračuje se vstupem Cavaradossiho, na orchestrální vyjádření toho, co se pak promění v melodii z jeho árie „E lucevan le stelle“.\n\nTato árie je Cavaradossiho rozloučení s láskou a životem. Je to „mučivý nářek a smutek postavený kolem slov 'Muoio disperato' (Umírám v zoufalství)“. Puccini trval na zahrnutí těchto slov a později uvedl, že obdivovatelé operních árií museli mít trojnásobný důvod být mu vděční: za kompozici hudby, za obstarání textu a „za odmítnutí odborné rady, aby výsledek zahodil do koše na papír“. Závěrečný duet milenců Tosky a Cavaradossiho „Amaro sol na te“, končící hudbou lesních rohů, která dějství zahajovala, nesouznělo s Ricordiho představou transcendentálního milostného duetu, který by byl přiléhavým vyvrcholením opery. Puccini však své hudební zpracování duetu odůvodnil tím, že vyjadřuje zaujetí Tosky pro to, aby naučila Cavaradossiho, jak má předstírat svou smrt.\n\nVe scéně popravy, která následuje, se vynořuje téma, které svým neustálým opakováním Newmanovi připomínalo „hudbu proměny“, která odděluje obě části 1. jednání Wagnerova \"Parsifala\". V závěrečných taktech, jak Tosca uniká Spolettovi a vrhá se z hradeb, zní téma z árie „E lucevan le stelle“, které se hraje \"tutta forze\" (plnou silou). Analytici velmi kritizovali tuto volbu závěru, především kvůli příznačnému spojení hudby spíše s Cavaradossim než Toskou. Joseph Kerman závěrečnou hudbu zesměšňoval, protože „Tosca skáče a orchestr křičí první věc, která ho napadne.“ Budden ale tvrdí, že je zcela logické ukončit tuto temnou operu jejím nejčernějším tématem. Podle historičky a bývalé operní pěvkyně Susan Vandiver Nicassio „konflikt mezi slovní a hudebních stopou na konci opery je tak sporný a nečekaný, že pokud nedojde k nějakým nečekaným objevům v Pucciniho pozůstalosti, nikdy nemůže být skutečně vyřešen.“\n\nPrvní kompletní nahrávka \"Tosky\" byla vytvořena v roce 1918 za použití akustického záznamu zvuku. Dirigent Carlo Sabajno byl dirigentem britské společnosti Gramophone Company od roku 1904; vytvořil nahrávky několika oper, včetně Verdiho \"La traviaty\" a \"Rigoletta\", než se pustil do řešení \"Tosky\" s vesměs neznámým obsazením, s italskou sopranistkou Lyou Remondini v hlavní roli. V následujícím roce, 1919, nahrál Sabajno \"Tosku\" znovu, tentokrát se známějšími zpěváky, s italskou sopranistkou Valentinou Bartolomasi a tenoristou Attiliem Salvaneschim v rolích Tosky a Cavaradossiho. V roce 1929, o deset let později, se Sabajno vrátil k opeře potřetí, a to nahrávkou s orchestrem a sborem La Scaly a s hvězdami, jako byla italská sopranistka Carmen Melis a italský pěvec Apollo Granfort v rolích Tosky a Scarpii. V roce 1938 si britská firma HMV zajistila služby renomovaného italského tenoristy Beniamina Gigliho spolu se sopranistkou Marií Canigliou jako Toskou a dirigentem Olivierem De Fabritiisem a pořídila tak kompletní záznam opery, který byl šířen na 14 oboustranných šelakových deskách.\n\nV poválečném období, po vynálezu dlouhohrajících desek, dominovaly nahrávky \"Tosky\" s Marií Callas. V roce 1953 vytvořila Callas společně s dirigentem Victorem de Sabata a s orchestrem a sborem divadla La Scala pro EMI nahrávku, která byla po celá desetiletí považována za nejlepší ze všech zaznamenaných představení opery. Callas natočila operu v roce 1964 znovu pro EMI ve stereo záznamu. Zachovala se také řada živých jevištních výkonů Marie Callas jako \"Tosky\". Nejranější jsou dvě vystoupení v Mexiku v roce 1950 a 1952, a poslední v Londýně v roce 1965. První stereofonní záznam opery byl vyroben v roce 1957 americkou společností RCA Victor. Rakousko-americký dirigent Erich Leinsdorf řídil orchestr a sbor Římské opery se Zinkou Milanovou jako Toskou, legendárním švédským tenorem Jussim Björlingem jako Cavaradossim a americkým barytonistou Leonardem Warrenem jako Scarpiou. Uznávaná je též nahrávka dirigenta Herberta von Karajana s orchestrem Vídeňské státní opery z roku 1963, na které zpívali americká sopranistka Leontyne Price, italský tenor Giuseppe Di Stefano a italský baryton Giuseppe Taddei.\n\n70. a 80. léta zaznamenala šíření mnoha nahrávek, často ze živých představení. Celou operu nebo jednotlivé árie a dvojzpěvy z \"Tosky\" nahrávali všichni tehdy slavní pěvci, jak sopranistky, tak tenoristé a barytonisté. Vysoce ceněny jsou mj. nahrávky Cavaradossiho árií slovenského, tehdy československého tenoristy Petera Dvorského, sólisty Vídeňské státní opery. Plácido Domingo poprvé nazpíval Cavaradossiho v roce 1973 a pokračoval později v pravidelných intervalech až do roku 1994. V roce 1976 se spojil se svým synem Plácidem Domingem mladším, který zpíval píseň pasáčka v britské nahrávce s orchestrem New Philharmonia Orchestra. V roce 1993 vznikla nahrávka \"Tosky\" s katalánskými pěvci Montserrat Caballé v hlavní roli a Josém Carrerasem jako Cavaradossim pod taktovkou Colina Davise.\n\nNovější ceněné nahrávky zahrnují CD britsko-italského dirigenta Antonia Pappana z roku 2000 v londýnské Královské opeře. Zde zpívali rumunská sopranistka Angela Gheorghiu, její tehdejší manžel, francouzský tenorista Roberto Alagna jako Cavaradossi a Ital Ruggero Raimondi jako Scarpia. Dosti vzácné jsou nahrávky \"Tosky\" v jiných jazycích než italštině, ale nejsou zcela neznámé; během let vyšly verze mj. ve francouzštině, němčině, španělštině, maďarštině a ruštině. Obdivovaná je anglická verze vydaná v roce 1995, ve které dirigent David Parry řídil orchestr London Philharmonia Orchestra a také pěvci byli z velké části Britové. \n\nOd konce 90. let vyšly četné obrazové záznamy opery na DVD a Blu-ray discích. Patří mezi ně nové produkce, ale i upravené verze historických záznamů. Jednou z nejnovějších nahrávek \"Tosky\" je záznam s dirigentem Pappanem a pěvci Angelou Gheorghiu, Jonasem Kaufmannem a Brynem Terfelem.\n\nOrchestrální partitura \"Tosky\" vyšla na konci roku 1899 ve známém hudebním vydavatelství Ricordi (G. Ricordi & Co. nebo také \"Casa Ricordi\"). Přes určité námitky samotného majitele vydavatelství Giulia Ricordiho, které vyjádřil ohledně podoby závěrečného jednání, zůstala partitura dodaná k tisku relativně nezměněná až do vydání z roku 1909. Další vydání opery v její původní, nezměněné podobě vyšlo v nakladatelství Dover Press v roce 1991.\n\nPartitura z roku 1909 obsahuje celou řadu drobných změn z rukopisné partitury. Některé z nich jsou změny slov: odpověď Cavaradossiho kostelníkovi, když se ho ptá, zda malíř činí pokání je změněn z „“ („Jsem po jídle.“) na „“ („Nemám hlad.“), který, jak uvádí William Ashbrook ve své studii o Pucciniho operách, zvýrazňuje třídní rozdíl mezi těmito dvěma postavami. Když Tosca utěšuje Cavaradossiho po scéně mučení, mu nyní říká: „“ („Ale spravedlivý Bůh ho potrestá“ [tj. Scarpiu]), když dříve říkala, „“ („Ale ten špinavý policajt za to zaplatí.“). Ostatní změny jsou v hudbě; když Tosca požaduje Cavaradossiho svobodu („“), hudba se změní odstraněním oktávového skoku, což Tosce umožňuje více vyjádřit své opovržení a nenávist ke Scarpiovi v pasáži, která je nyní v blízkosti středu hlasového rozsahu sopranistky. Pozůstatek z latinského hymnu, zpívaného Toscou a Cavaradossim ve třetím jednání, přežil do prvního zveřejnění partitury a libreta, ale už není v novějších verzích. Podle Ashbrooka je nejpřekvapivější změnou zkrácení v místě, kde Tosca zjistí pravdu o „falešné“ popravě a volá „“ („Takhle skončit? Takhle skončit?“), které se původně zpívalo jako pětitaktový fragment na melodii „“. Ashbrook oceňuje Pucciniho za vypuštění úseku v místě, kde prodleva je téměř nesnesitelná, když události spěchají do svého uzavření, ale poukazuje na to, že motiv z „“ v závěrečné pasáži by se zdál být méně nepatřičný, pokud by byl míněn jako zdůraznění lásky Tosky a Cavaradossiho k sobě navzájem, a nebyl jen melodií, kterou Tosca nikdy neslyšela.\n\n\n\n"}
{"id": "138781", "url": "https://cs.wikipedia.org/wiki?curid=138781", "title": "Madam Butterfly", "text": "Madam Butterfly\n\nMadam Butterfly (v originále \"Madama Butterfly\") je opera Giacoma Pucciniho z roku 1904. Autory libreta jsou Luigi Illica a Giuseppe Giacosa; vycházeli ze stejnojmenné hry Davida Belasca podle románu Johna Luthera Longa.\n\n\nMadam Butterfly je tragická opera o dvou dějstvích. Její děj se odehrává na počátku 20. století v japonském městě Nagasaki.\n\nDůstojník amerického námořnictva Pinkerton si v Nagasaki pro své potěšení kupuje od dohazovače Gora za 100 jenů mladou dívku Cio-Cio-San, zvanou Motýlek (Butterfly). Dívka se do Pinkertona zamiluje a je ochotna vzdát se pro něj svých zvyků i svého náboženství. Konzulární úředník je oddává - Cio-Cio-San ale netuší, že Pinkerton považuje tuto svatbu podle japonských zvyklostí jen za nezávazné dobrodružství.\n\nNa svatbu přichází japonský kněz, který je strýcem Cio-Cio-San. Ten svou neteř proklíná za zradu její víry. Pinkerton a jeho milenka přesto spolu prožijí svatební noc.\n\nO tři roky později čeká Cio-Cio-San se svým malým dítětem a se služkou Suzuki toužebně na návrat Pinkertona, který krátce po svatbě odplul z Japonska do USA. Žije osaměle, protože rodina a příbuzní se jí zřekli. Americký konzul Sharpless ji finančně podporuje a snaží se ji přesvědčit, aby na Pinkertona zapomněla. Neodváží se jí ale říct celou pravdu - že se Pinkerton mezitím v Americe oženil.\n\nNakonec připlouvá do Nagasaki americká válečná loď a z ní vystupuje Pinkerton se svou manželkou Kate. Ta oznamuje Cio-Cio-San, že hodlá její a Pinkertonovo dítě odvést a vychovat je v Americe. Cio-Cio-San se podřizuje, ale neunese své neštěstí a v závěru jednání spáchá sebevraždu způsobem seppuku.\n\n\n"}
{"id": "138787", "url": "https://cs.wikipedia.org/wiki?curid=138787", "title": "Děvče ze Západu", "text": "Děvče ze Západu\n\nDěvče ze Západu (v originále \"La fanciulla del West\"), hraná také dříve pod titulem předlohy jako Děvče ze zlatého Západu, je opera Giacoma Pucciniho z roku 1910. Autory libreta jsou Guelfo Cavinini a Carlo Zangarini na motiv hry Davida Belasca.\n\nDěvče ze zlatého Západu je opera o třech dějstvích. Její děj se odehrává ve zlatokopeckém táboře v Kalifornii v době zlaté horečky - kolem roku 1850.\n\nŠerif Rance se marně dvoří Minnie, majitelce baru. Ta dává přednost Johnsonovi, o němž se proslýchá, že je to ve skutečnosti Ramerrez - náčelník lupičské bandy. V závěru dějství přichází zpráva, že je Ramerrezova banda někde na blízku.\n\nMinnie se Johnson zalíbí natolik, že ho pozve k sobě do pokoje. Johnson se musí ukrýt, protože k Minnie přicházejí hosté baru a varují ji, že Johnson je ve skutečnosti bandita Ramerrez. Po jejich odchodu Minnie Johnsona vyžene. Ten je při odchodu za dveřmi raněn výstřelem, takže ho Minnie ukryje v patře nad svým pokojem.\n\nK Minnie do pokoje si vynucuje vstup šerif a vyznává jí lásku. Během vyznání mu na ruku spadne kapka Johnsonovy krve, takže je jeho úkryt prozrazen. Minnie přiměje šerifa ke hře o Johnsonův život a vyhrává.\n\nV lese pronásledují obyvatelé města loupežníky. Dostihnou je a chystají se Ramerreze vulgo Johnsona oběsit. Minnie je uprosí, aby jej ušetřili a Johnson se rozhodne po jejím boku začít nový, ctnostný a občansky bezúhonný život.\n\n"}
{"id": "138790", "url": "https://cs.wikipedia.org/wiki?curid=138790", "title": "Johnny Borrell", "text": "Johnny Borrell\n\nJonathan Borrell (* 4. duben 1980) je zpěvák, kytarista a frontman skupiny Razorlight.\n\nNarodil se v severním Londýně v Muswell Hill. Byl na internátě a navštěvoval školu v Highgate, jeho spolužákem byl John Hassall (nynější frontman skupiny Yeti). Johnny měl těžké dětství, ve třinácti letech zkusil LSD a v sedmnácti heroin. Krátce po škole pracoval v obchodě v Camdenu. V roce 2000 založil spolu s Johnem Hassallem, Carlem Baratem a Petem Dohertym skupinu Libertines, kde pouze krátce účinkoval jako baskytarista. Kvůli tomu, že několik Johnnyho blízkých přátel zemřelo kvůli drogám, Johnny toho nadobro nechal. V létě roku 2002 dal do nového hudebního expresu inzerát, že hledá hudebníka. Odpověděl mu pouze Bjorn Agren, Švéd, který se živil prodáváním džín turistům. Johnny založil tentýž rok skupinu Razorlight.\nNyní prý chodí s Emmou Watson, známou představitelkou Hermiony Grangerové v sérii filmů o Harry Potterovi, ta to však popírá a tvrdí, že spolu jen koketují, její rodiče by totiž z jejich vztahu neměli moc velkou radost. Johnny Borrell je nejen zpěvák, ale v poslední době se stal i producentem alb několika mladých anglických skupin.\n\n"}
{"id": "138791", "url": "https://cs.wikipedia.org/wiki?curid=138791", "title": "Církev Křesťanská společenství", "text": "Církev Křesťanská společenství\n\nCírkev Křesťanská společenství (oficiální název, pod kterým církev registrovalo Ministerstvo kultury ČR v roce 2002) (často zkracován jako KS), patří mezi evangelikální církve. Jednotlivé sbory se často prezentují pod vlastními názvy, např.: Křesťanské společenství Praha, Křesťanské společenství Brno, Křesťanské společenství Mozaika, apod. V současné době církev sdružuje 24 sborů a 18 misijních skupin, má přibližně 2500 členů.\n\nJe sdružením samostatných sborů a skupin. Věrouka i praxe se u jednotlivých sborů liší. Převažuje charismatická orientace, někdy doplněná spíše o probuzenecké rysy, jindy spíše o charakteristiku Hnutí Víry. Některé sbory mají podobnou orientaci jako baptisté.\n\nCentrem hnutí se stala Praha, kde působil Dan Drápal jako vikář sboru Českobratrské církve evangelické v Holešovicích. V roce 1990 vznikla Křesťanská společnost Maniny, později přejmenovaná na Křesťanské společenství Praha. Byly zakládány další sbory a působnost se rozšířila na celé Československo. V roce 2002 tyto samostatné sbory vytvořily Církev Křesťanská společenství. Některé sbory se bezprostředně navázaly na Kresťanské spoločenstvo Milosť na Slovensku, označovaly se jako KS Milost. Tyto sbory se roku 2011 osamostatnily a roku 2012 byly registrovány jako Církev víry.\n\n"}
{"id": "138793", "url": "https://cs.wikipedia.org/wiki?curid=138793", "title": "Wallhack", "text": "Wallhack\n\nWallhack (zkracováno na WH) je druh cheatu vyskytující se převážně u FPS her, který upravuje vlastnosti zdí. Jde hlavně o průhlednost (částečnou nebo úplnou), která umožňuje hráčům vidět předměty nebo ostatní hráče za nimi a poskytuje jim tak velkou výhodu. Jelikož jde na většině herních serverů o nepovolený cheat, jeho odhalení může vést k vyhození ze hry a banu (znemožnění přístupu na server).\n\nWallhack využívá toho, že většina her posílá pouze informace o pozici ostatních hráčů a samotné vykreslení mapy nechává na 3D rendereru klienta. Wallhack toto vykreslování omezuje (pouze na obrysy nebo průhledné textury) a umožňuje proto vidět ostatní hráče skrz zeď.\n\nNepoctivého hráče lze odhalit dvěma způsoby. Buď se chová neobvykle (bezdůvodně se dívá a střílí do zdí apod.), což ale nebývá stoprocentně průkazné, nebo ho prozradí anticheat (program implementovaný do hry, snažící se hledat hacky a nepovolené úpravy herních souborů).\n\nPříklady:\n"}
{"id": "138794", "url": "https://cs.wikipedia.org/wiki?curid=138794", "title": "ICP-MS", "text": "ICP-MS\n\nICP-MS neboli hmotnostní spektrometrie s indukčně vázaným plazmatem je ultrastopová analytická metoda sloužící ke stanovení obsahu stopových množství jednotlivých prvků v analyzovaném vzorku. Tato technika umožňuje analyzovat téměř všechny prvky od lithia po uran s citlivostí od jednotek ppt až po stovky ppm. Její masové nasazení nastalo až v posledních přibližně 20 letech, kdy byly úspěšně vyřešeny technické problémy s vytvářením stabilního vakua o tlaku řádově 10torru a udržením konstantních podmínek v argonovém plazmatu.\n\nRoztok analytického vzorku je zmlžen a vzniklá mlha je proudem argonu vedena do hořáku, ve kterém je za pomoci střídavého vysokofrekvenčního magnetického pole udržováno argonové plazma o teplotě 6 000 – 10 000 K.\n\nZa takových podmínek se rozpouštědlo okamžitě odpaří a zanikají chemické vazby v molekulách přítomných sloučenin. Jednotlivé volné atomy ve většině případů vytvoří jednou kladně nabité ionty Me, které jsou dále unášeny do přechodové komory, kde je snížen tlak plynu na přibližně 0,01 torru.\n\nPo průchodu do vstupu k detektoru klesá tlak na řádově 10 torru a ionty se systémem elektromagnetických čoček dostávají do kvadrupólového detektoru. Zde jsou analyzované ionty vedeny takovým způsobem, aby na povrch zesilovače dopadly v daném časovém okamžiku pouze ionty se zvolenou hmotností. Dopadem na povrch zesilovače vzniká velmi slabý elektrický proud, který je následně zesílen a je změřena jeho intenzita. Pomocí výpočetního programu jsou naměřené intenzity signálu převedeny na koncentrační data a výsledkem analýzy jsou údaje o koncentraci měřených prvků v analyzovaném roztoku.\n\nV maximu běžných aplikací se analýza technikou ICP-MS provádí z roztoku vzorku. Pro jeho převedení do plazmatu je proto nejprve třeba jej dopravit do zmlžovače, což se provádí za použití peristaltické pumpy (někdy se také označuje jako peristaltické čerpadlo). Přitom se obvykle používá dvou - nebo i třícestné čerpadlo, které v prvním kanále transportuje roztok vzorku, v druhém kanále roztok interního standardu a třetí může být použit například pro in-line ředění příliš koncentrovaných vzorků.\n\nVytváření aerosolu vzorku probíhá ve zmlžovači, z něhož vychází jemně dispergovaná „mlha“ kapiček roztoku a je proudem argonu unášena do plazmového hořáku. Nejčastěji jsou používány pneumatické kapilární zmlžovače, které jsou konstrukčně nejvíce propracovány. V těchto zmlžovačích se slabý proud roztoku vstřikuje tenkou tryskou do proudu argonu a v systému několika koncentrických trubic vzniká poměrně velmi dobře definovaný a homogenní aerosol vzorku. Jeho hlavní nevýhodou je možnost zanesení trysky malými nerozpuštěnými částečkami ve vzorku nebo vykrystalovanými solemi při analýze příliš koncentrovaných roztoků. Pro takové roztoky je proto lépe využít pneumatického Babbingtonova zmlžovače, který dovoluje pracovat i se silně zasolenými roztoky nebo suspenzemi pevných částic, nevytváří však tak jemný a dobře definovaný aerosol.\n\nV některých speciálních aplikacích lze odebírat vzorek pro měření i z pevného materiálu a to odjiskřováním laserem za průtoku konstantního množství argonu, který transportuje odjiskřené mikročástečky vzorku přímo ho hořáku.\n\nPosledním speciálním případem je generování plynných hydridů a jejich dávkování do plazmatu. Tento postup vede k mimořádné citlivosti analýz, má však řadu omezení - je použitelný pouze v omezené skupině prvků jako arsen, selen, antimon, cín, tellur nebo bismut a současně nesmí analyzovaný roztok obsahovat významné koncentrace těžkých kovů.\n\nTechnika ICP-MS je založena na analýze iontů měřených prvků a je proto žádoucí, aby atomy analyzovaných prvků byly před vstupem do detektoru převedeny do formy iontů M. Dlouhodobým výzkumem bylo proto nalezeno plazma s takovými parametry, které produkci uvedených iontů zabezpečuje v požadované míře.\n\nZákladní charakteristikou vstupu vzorku do plazmatu je množství přiváděného plynu. To je v tomto případě na úrovni přibližně 20 l Ar/min a zajišťuje tvorbu aerosolu vzorku potřebných parametrů. Pro takový průtok plynu je pak jako ideální prostředí definováno vysokofrekvenční (obvykle v rozmezí 25 - 50 MHz) plazma s dodávaným výkonem 0,8 - 1,8 kW.\n\nTechnicky je tento výkon předáván protékajícímu proudu argonu pomocí cívky o 3 - 4 závitech, která je umístěna na vyústění zmlžovače. Protože předávání tak vysokého výkonu z vysokofrekvenčního generátoru do plazmatu by za normálních podmínek způsobilo přehřívání cívky s možností jejího poškození natavením, jsou cívky zhotoveny z dutých kapilár o vnitřním průměru 1 - 2 mm. Cívka je pak kontinuálně chlazena proudem chladicího média (obvykle deionizované vody) o teplotě 15 - 20 °C.\n\nProtože analýzu obsahu jednotlivých iontů ve vzorku lze provést pouze za podmínek poměrně vysokého vakua, je třeba ionty analyzovaných prvků transportovat do tohoto prostředí. Dosahuje se toho průchodem vzorku dvěma kónusy s průměrem vstupního otvoru několik desetin milimetru. Po průchodu 1. kónusem (sampler) se atomy vzorku dostávají do meziprostoru, kde je tak plynu soustavně udržován na hodnotě řádově několika setin torru. Po průchodu otvorem druhého konu (skimmer) se analyzovaný vzorek dostává do prostředí o tlaku přibližně 10torru a dosahují již nadzvukové rychlosti.\n\nVakuum je získáváno kombinací činnosti celkem 4 vakuových pump. Ve vzájemné součinnosti pracuje vždy jedna klasická olejová vývěva, která odčerpává hlavní množství přítomného plynu. Zbytek je pak odsáván turbomolekulární pumpou, která při otáčkách rotoru kolem 60 000 rpm odstraňuje atomy plynu mechanickými nárazy lopatek rotoru o velmi vysoké rychlosti.\n\nPo převedení iontů do vakuové části spektrometru se tam však také dostává velké množství nechtěných částic, které by rušily závěrečnou detekci jednotlivých separovaných iontů. Jsou to jednak elektricky nenabité atomy, převážně atomy argonu, kyslíku a vodíku a dále velké množství fotonů uvolněných z argonového plazmatu. Protože všechny uvedené částice jsou elektricky neutrální a neovlivňuje je tudíž elektromagnetické pole, stačí do jejich dráhy umístit nějakou mechanickou překážku (např. kovový terčík) a fotony i nenabité částice se na ní zastaví. Analyzované ionty se pak vychýlí přesně tvarovaným elektromagnetickým polem tak, aby překážku prostě obletěly a teprve za ní byly vneseny do kvadrupólu. U některých přístrojů je vzájemné uspořádání vstupních kónů a kvadrupólu vyřešeno tak, že osa kvadrupólu je otočena v úhlu přibližně 90° od směru vstupujících iontů a ty jsou do kvadrupólu nasměrovány opět důmyslně generovaným elektromagnetickým polem (\"tzv. magnetickou optikou),\" zatímco nenabité částice zanikají po dopadu na absorpční kovovou plochu ležící v ose vstupních kónů.\n\nPro další oddělení jednotlivých iontů podle jejich relativní atomové hmotnosti (amu) slouží tzv. kvadrupólový separátor. Je to soustava čtyř kovových tyčí o délce 30 – 40 cm a průměru asi 10 mm, na které se postupně vkládá elektrické napětí složené ze stejnosměrné složky a vysokofrekvenční střídavé složky tak, aby dvě protilehlé tyče měly vždy stejnou polaritu. Působením takto generovaného elektromagnetického pole se ionty, vstupující do kvadrupólu rozkmitají a za určitých známých podmínek lze docílit toho, že kvadrupólem proletí pouze částice o definované hmotě a dopadne na detektor. Některé typy ICP-MS spektrometrů mají navíc instalován ještě menší kvadrupólový předseparátor, který vstupující ionty nasměruje do správného směru v ose vlastního kvadropólu.\n\nPři analýze se pak obvykle postupuje tak, že se pomocí výkonného počítače mění podmínky na kvadurpólu tak, aby byly analyzovány pouze vybrané ionty podle zadání obsluhy. Tím se podstatně zkrátí doba analýzy a zabrání se tak i přehlcení detektoru ionty o příliš vysokém zastoupení ve vzorku.\n\nPro detekci a kvantifikaci počtu dopadlých iontů se v ICP-MS nejčastěji využívá vícekanálový elektronásobič. Jeho funkce je obdobná jako u klasického fotonásobiče a spočívá v mnohonásobném zesílení elektrického signálu, vniklého dopadem měřeného iontu na měrnou plošku (obvykle polovodivý oxid olova), na kterou je vložen elektrický potenciál o velikosti přibližně – 3 kV. Dopadem pozitivně nabitého iontu Me dojde k vypuzení velkého počtu tzv. sekundárních elektronů, které jsou dále směrovány elektrickým polem k dalším elektrodám a znovu zesilovány, až je na výstupu detektoru získán měřitelný elektrický proud.\n\nPři vlastním měření v přístroji ICP-MS jsou kvadupólovým separátorem na detektor směrovány ionty o zvolené hmotnosti vždy po dobu 10 – 100 ms a počet dopadajících iontů je zaznamenán řídícím počítačem. Poté jsou na detektor nasměrovány další ionty o jiné amu a celý proces se opakuje. Proměření celého zadaného spektra iontů se opakuje 100 – 1000 x a výsledný signál je počítán jako průměr ze všech těchto měření. Stejným způsobem probíhá i kalibrace přístroje, kdy jsou proměřovány standardní roztoky o známé koncentraci měřených prvků a na základě velikosti signálů těchto standardů jsou finálně vypočteny koncentrace měřených prvků v analyzovaných vzorcích.\n\nPřestože technika ICP-MS poskytuje vynikající detekční limity pro velké množství analyzovaných prvků, existují i zde jistá omezení, která limitují použití této metody. Tato omezení jsou dána jak technickými možnostmi současné instrumentální techniky tak fyzikálními vlivy, vyplývajícími z vlastností měřených iontů.\n\nJedním ze základních omezujících faktorů pro použití metody ICP-MS je obsah solí v analyzovaných vzorcích. Důvody jsou jednak fyzické nanášení zbytků solí na povrch vstupních kónů a následném zmenšování jejich reálného průměru (\"blokování kónu\") a dále změna fyzikálních podmínek v argonovém plazmatu, kdy v přítomnosti velkého množství solí dochází energetickým posunům a následně ke generaci rozdílného množství iontů měřených prvků ve vzorku a kalibračním roztoku.\n\nPrakticky to znamená, že množství solí v analyzovaném vzorku by nemělo překročit hranici 2 - 5 g soli/l a pokud analyzovaný vzorek tyto parametry nesplňuje, je třeba ho zředit. Z běžně analyzovaných vzorků se to nejvíce týká například mořské vody (salinita cca 40 g/l), krevní plazmy nebo krve (salinita přes 25 g/l), moči a řady dalších běžných vzorků.\n\nPřestože energie argonového plazmatu je dostatečně vysoká pro vygenerování velké většiny iontů Me, existuje několik chemických prvků, které vykazují prakticky nulovou nebo velmi nízkou populaci kladně nabitých iontů po průchodu plazmatem. Typickou skupinou jsou halogenidy, například fluor s ionizačním potenciálem překračujícím 16 eV se touto technikou prakticky nedá analyzovat, následující chlor pak vykazuje přibližně 1 000 x nižší citlivost než běžné kovové prvky a detekční limit pro brom leží na úrovni jednotek ppb.\n\nMezi další mírně problematické prvky patří rtuť nebo fosfor s ionizačními potenciály na úrovni 10 – 11 eV a jejich mez stanovitelnosti proto leží v oblasti desetin ppb.\n\nExistují chemické prvky, jejichž druhý ionizační potenciál leží v oblasti energetického výkonu používaného argonového plazmatu. V takovém případě se vytváří významný podíl iontů Me, které při dopadu na detektor vyvolávají falešný signál prvku o hmotnosti Me/2.\n\nTypickými prvky jsou v tomto případě baryum nebo prvky vzácných zemin, lanthanoidy. Při analýze vzorků s vyšším obsahem těchto prvků je proto nutné korigovat parametry iontové optiky tak, aby počet dvojnásobně nabitých iontů dopadajících na detektor byl co nejnižší.\n\nDalší možností eliminace tvorby dvojnásobně nabitých iontů je pak úprava podmínek v plazmatu tak, aby podíl těchto iontů byl co nejmenší (především snížením energetického příkonu do plazmatu). Je však přitom třeba pamatovat na to, že je třeba současně vytvořit i dostatečně silnou populaci měřených iontů a podmínky analýzy jsou pak jistým kompromisem mezi oběma extrémy – minimální tvorbou dvojnásobně nabitých iontů a maximálním množstvím vznikajících iontů měřeného prvku.\n\nVětšina chemických prvků se v přírodě vyskytuje jako směs několika stabilních izotopů a dochází proto velmi často k situaci, že na určité hodnotě amu se současně vyskytuje několik izotopů různých prvků. Přesto však lze pro každý prvek s výjimkou india nalézt takový izotop, u kterého k překryvu nedochází.\n\nPřesto je však v řadě případů výhodné měřit i takový izotop, který je současně zatížen překrovem jiného prvky. Je to především tenkrát, kdy měřený izotop vykazuje na dané amu vysoké zastoupení a interferující prvek má zastoupení nízké nebo je pravděpodobnost výskytu interferentu ve vzorku velmi nízká.\n\nObecně lze problém izobarických překryvů poměrně jednoduše řešit zavedením matematických korekcí, kdy je od signálu měřeného prvku odečtena alikvotní část signálu interferujícího iontu, která se zjistí ze signálu jiného iontu interferujícího prvku.\n\nPříkladem je měření signálu izotopu In, kde se současně vyskytuje i izotop cínu Sn, jehož celkové průměrné zastoupení činí pouze 0,35% veškerých cínových atomů. Při měření se tady současně načítá signál iontů Sn se zastoupením 24,03 % celkového cínu. Při vyhodnocení obsahu In ve vzorku se pak od signálu na hmotě 115 odečte (0,35/24,03) signálu na hmotě 118, které odpovídá interferenci atomů cínu.\n\nPolyatomické interference jsou patrně nejproblematičtější stránkou praktické analýzy metodou ICP-MS. Jedná se o jev, při kterém v argonovém plazmatu dochází k tvorbě poměrně stabilních částic, tvořených převážně dvěma atomy s jedním kladným nábojem Takové částice pak poskytují falešný kladný signál na hmotě, odpovídající součtu hmot svých atomů a v konečném důsledku tak nedefinovaným způsobem zvyšují množství analyzovaných prvků.\n\nJe třeba si uvědomit že k tvorbě těchto částic může docházet pouze tehdy, když jejich atomy jsou v plazmatu zastoupeny ve velkém množství, U běžných vzorků jsou proto nejobávanějšími polyatomickými částicemi ty, které jsou složeny z atomů Ar, O, H, Cl, C, S nebo Si, tedy prvků, která jsou složkou většiny analyzovaných vzorků nebo tvoří samotné médium plazmatu (Ar a HO).\n\nTypickým příkladem je polyatomický ion ClAr, který působí falešný kladný signál na velmi často měřeném arsenu As nebo OAr, působící problémy u nejvíce zastoupeného iontu železa - Fe.\n\nEliminace polyatomických interferencí je i v současné době stále předmětem rozsáhlého výzkumu. Technicky jsou přitom měněny energetické podmínky v plazmatu, experimentuje se se způsobem vnášení vzorku do plazmatu (ochlazování zmlžovače), přidávají se pomocné plyny jako vodík nebo methan a hledají se i další možnosti. Matematicky se provádějí korekce signálu na základě měření množství atomů vytvářejících polyatomické ionty nebo měřením poměrů jiných izotopů s podobným typem interference.\n\nNásledující tabulka dává přehled pouze několika nejvíce se vyskytujících polyatomických interferencí:\n\nTechnika ICP-MS je prakticky využívána všude tam, kde je požadována velmi vysoká citlivost analýz a současně přináší praktické výhody v možnosti velmi rychle a relativně přesně analyzovat velké množství prvků v jednom vzorku. Hlavním omezením jsou zde roztoky o vysoké koncentraci solí (mořská voda, krev…), které způsobují blokování vstupních kónů a mění energetické podmínky v plazmatu a dále tvorba polyatomických částic, která může v neznámých vzorcích působit falešné pozitivní signály u analyzovaných prvků.\n\nProblém salinity vzorků lze díky extrémní citlivosti techniky obvykle odstranit vhodným naředěním. V případě polyatomických interferencí je jejich odhalení a eliminace závislá především na zkušenosti analytika, který by měl před analýzou vzorků zcela nového typu provést důkladný průzkum majoritních složek a posoudit, zda některé z nich nebudou příčinou vzniku nečekaných kombinovaných iontů.\n\nVzorky různých organických tkání nebo tělních tekutin jsou prakticky ideální pro analýzu technikou ICP-MS. Obsahují totiž převážnou měrou prvky jako uhlík, kyslík a dusík, které se při přípravě vzorků mineralizací (obvykle se používá tlakový rozklad se směsí kyseliny dusičné a peroxidu vodíku) převedou na plyny nebo vodu a za vzorku tak zmizí.\n\nZároveň se v současné době stále prohlubují naše znalosti o mechanizmu působení stopových prvků v metabolizmu živočichů a sledování těchto elementů v jednotlivých tělních tkáních nebo dokonce buňkách pomáhá tyto znalosti rozšiřovat a v řadě případů může napomoci k odhalení příčin nemocí nebo různých alergických stavů u pacientů. Přitom lze často jako vzorek použít například lidské vlasy nebo srst zvířat a je tak možno analyzovat i vzorky staré stovky nebo tisíce let. \n\nObsah toxických kovů jako olovo, kadmium, arzen nebo rtuť v okolním prostředí je velmi důležitým parametrem pro posouzení jeho kvality popřípadě vlivu lidské činnosti na tento stav.\n\nAnalyzovaným materiálem jsou zde obvykle rostliny jako houby, mechy nebo lišejníky, o jejichž schopnosti absorbovat těžké kovy z okolního prostředí je známo velmi mnoho. V prostředí moří jsou to obvykle ulity nebo lastury mořských měkkýšů, významným materiálem jsou tkáně mořských korálů. Díky vysoké citlivosti techniky ICP-MS lze analyzovat i velmi malé vzorky a je proto možno sledovat postupné změny obsahu prvků v tkáni jednoho jedince v různých obdobích života. Například sledováni obsahu arzenu nebo rtuti v jednotlivých vrstvách korálového útesu nebo dokonce i jednotlivé skořápky mořského tvora nám může poskytnou představu u postupných změnách obsahu sledovaných prvků v období řádu desítek až tisíců let nazpět.\n\nVe skupině teplokrevných živočichů jsou nejvíce vypovídající skupinou predátoři, protože stojí až na konci potravního řetězce a v jejich tkáních se proto hromadí mnohem více těžkých kovů než u býložravců. Byly prováděna například rozsáhlé studie výskytu těžkých kovů ve skořápkách vajec dravých ptáků, které mohou výborně sloužit k posouzení zatížení jednotlivých částí území zmíněnými prvky. Z orgánů jsou pak nejvíce zajímavé játra a ledviny, které zachycují a uchovávají těžké kovy krve. Není například bez zajímavosti, že ledviny nebo játra kuřáka obsahují desetkrát až stokrát více kadmia a arzenu, než u nekuřáka!\n\nV současné době se metodou ICP-MS každodenně provádí desetitisíce analýz nejrůznějších druhů potravin a přípravků sloužících jako složky potravy s cílem kontrolovat obsah vybraných toxických prvků jako olovo, kadmium, arzen, nikl, beryllium nebo rtuť. Povolené obsahy těchto prvků jsou legislativně určeny v jednotlivých státech celého světa a výrobce potravin má za povinnost deklarovat, že jeho výrobek byl zkontrolován a bylo zjištěno, že obsahy kontrolovaných složek leží pod zákonnými limity. Stejně se kontrolují i zemědělské produkty, které slouží k přímé konzumaci jako ovoce, zelenina nebo např. brambory či rýže.\n\nStejně jako pro potraviny, platí zákonné limity i pro pitné vody a metoda ICP-MS je využívána především ke kontrolám těch nejsledovanějších toxických prvků.\n\nVelmi přísné předpisy jsou dále stanoveny pro výrobky farmaceutického průmyslu a je zákonnou povinností každého výrobce provádět průběžně kontroly každé vyrobené šarže libovolného léčiva nebo léčivého přípravku i na obsahy těžkých toxických kovů.\n\nV průmyslové výrobě je technika ICP-MS nasazována především tehdy, pokud jsou požadovány skutečně nízké detekční limity pro analyzované prvky. V ostatních případech je pro poměrně vysokou pořizovací cenu zařízení i relativně drahý provoz ekonomičtější nasazení klasických analytických metod.\n\n\n\n\n\n\nPři analýzách geologických vzorků hraje opět roli vysoká citlivost techniky ICP-MS, která je nasazována pro stanovení velmi málo zastoupených prvků, jako například drahé kovy, lanthanoidy, uran a jemu podobné prvky… Poměrně časté jsou také analýzy obsahu jodu v podzemních vodách.\n\nPro určení geologické historie hornin je často využíváno porovnávání poměrů jednotlivých prvků vzácných zemin ve vzorcích. Tyto prvky jsou v ultrastopových množstvích přítomné prakticky ve všech geologických vzorcích. Zároveň je jejich chemické chování natolik podobné, že při běžných přeměnách zůstává tento poměr zachován a hornina si jej sebou nese jako otisk prstu i po takových změnách jako je roztavení a zpětná krystalizace nebo pouhé tuhnutí v amorfní podobě. Proto při sledování těchto vlastností hornin není až tak důležité určit absolutní koncentraci jednotlivých lanthanoidů, ale jejich vzájemné poměry, které mohou podat informaci o místě vzniku zkoumané hmoty nebo o jejím transportu v zemské kůře či na povrchu Země.\n\nVelká většina prvků periodické soustavy se v přírodě vyskytuje ve formě několika stabilních izotopů – jejich jádra obsahují stejný počet protonů, ale liší se počtem obsažených neutronů. Kromě nich se v přírodě setkáme i s izotopy nestabilními, které se postupně rozpadají za vzniků nových atomových jader. Původ těchto izotopů je obvykle také přírodní – vznikají například reakcí jader atomů plynů s částicemi vysoce energetického záření ze Slunce nebo reakcemi jadernými reakcemi v zemské kůře. V posledních několika desítkách let však přibývá i počet uměle vyrobených izotopů, vznikajících v jaderných reaktorech atomových elektráren nebo jaderných ponorek a v neposlední řadě jako produkty zkoušek jaderných zbraní, prováděných armádami několika tzv. „jaderných velmocí“.\n\nPři zjišťování přesného poměru jednotlivých jaderných izotopů ve vzorku je především zapotřebí dosáhnout značně velké přesnosti a správnosti získaných dat, protože prakticky se vyskytující rozdíly v těchto poměrech jsou obvykle značně malé – i diference v řádu jednotek nebo desetin procenta v poměru vzájemného zastoupení může hrát významnou roli při interpretaci dat. Proto jsou pro tyto účely obvykle využívány mnohem dražší hmotové spektrometry, které se vyznačují stabilnějším signálem a vyšší přesností měření, protože u nich odpadá zdroj většiny šumu přístrojů ICP-MS a to plazmové buzení iontů. Přesto však lze i technikou ICP-MS dosáhnout velmi kvalitních dat i když obvykle za cenou značného prodloužení doby analýzy a nutnosti různých matematických korekcí získaných údajů.\n\nJako příklad praktického použití lze uvést například:\n\nV přírodě se běžně setkáváme se čtyřmi izotopy olova: Pb s průměrným zastoupením 1,4%, Pb se zastoupením 24,1 %, Pb 22,1% a Pb zastoupené 52,3 %. Přitom pouze izotop Pb je přirozeným izotopem, ostatní tři jsou produktem přirozeného jaderného rozpadu izotopů uranu nebo thoria. Díky této skutečnosti se vzájemné poměry uvedených izotopů olova v zemských horninách odlišují podle toho, z jakých prekurzorů vznikly.\n\nPraktické využití nachází přitom měření izotopů Pb například v archeologii, kdy je v některých případech možno vystopovat původ historických kovových předmětů – mincí, nádob, zbraní atp. nebo například pigmentů barev historických maleb a obrazů.\n\nZe současné doby lze uvést některé environmentální studie, které za zabývají například původem zvýšeného množství olova v říčních a mořských sedimentech nebo analýzy poletavého prachu, kde se autoři pokoušejí vytipovat hlavní zdroje atmosférického znečistění.\n\nNejvíce zastoupeným izotopem přírodního uranu je U s výskytem přibližně 99,28 %, dále známe U – výskyt asi 0,72% a v přírodě se nachází i U s průměrným výskytem pouze asi 0,06 %.\n\nProtože pouze izotop U je vhodný pro výrobu jaderných zbraní i přímé použití v klasických jaderných reaktorech, připravuje se uměle v průmyslovém měřítku uran s výrazně vyšším zastoupení tohoto izotopu a získává se tzv. „obohacený uran“. Slouží k tomu řada různých postupů a výsledným produktem je pak uran o čistotě 99 – 95 % U. V podstatě odpadním produktem tohoto procesu je tzv. „ochuzený uran“, který je z hlediska radiačního vyzařování prakticky bezpečný a využívá se proto spíše jako kovový prvek se značnou hustotou například pro výrobu plášťů protitankových dělostřeleckých nábojů.\n\nTechnika ICP-MS bývá proto nasazována v různých environmentálních studiích, které se snaží prokázat původ zvýšeného množství uranu v určitých lokalitách (státy bývalé Jugoslávie, Kuvajt nebo Irák, kdy probíhalo intenzivní dělostřelecké ostřelování a je proto pravděpodobné, že v určitých lokalitách došlo k výraznému zvýšení výskytu izotopu U.\n\n\n"}
{"id": "138800", "url": "https://cs.wikipedia.org/wiki?curid=138800", "title": "Kantó", "text": "Kantó\n\nRegion Kantó (関東地方, Kantó-čihó) je geografická oblast, rozprostírající se na východě centrální části japonského ostrova Honšú. Tvoří jej sedm prefektur: Čiba, Gunma, Ibaraki, Kanagawa, Točigi, Tokio a Saitama.\n\nRegion Kantó je z velké části tvořen \"nížinou Kantó\", která zaujímá asi 40% plochy. Zbytek území, především ve vnitrozemí, je kopcovitý a hornatý. Na severu sousedí s regionem Tóhoku, na západě s regionem Čúbu. Jeho východní pobřeží omývají vody Tichého oceánu.\n\nRegion Kantó je přirozeným protipólem regionu Kansai, kterému dominuje velkoměsto Ósaka.\n\nNázev Kantó (関東) naznačuje, že oblast leží východně od historického hraničního bodu, kterým bylo město Hakone.\n\nRegion Kantó byl mocenským centrem země již v období Kamakura (10.–12. stol.), znovu se jím stal až v období Edo.\n\nVýznamnnou historickou událostí bylo velké zemětřesení v Kantó, které přišlo 1. září 1923 a mělo intenzitu 7,9 stupně Richterovy stupnice. Zničilo město Jokohama a jižní části Tokia a vyžádalo si přes 140 tisíc obětí, dalších 1,9 milionu obyvatel přišlo o střechu nad hlavou. Zemětřesení zemi zasáhlo v době ekonomické recese po první světové válce.\n\nRegion Kantó je z urbanistického hlediska nejvyvinutější a průmyslově nejvyspělejší japonskou oblastí. Žije zde asi 30 milionů obyvatel, tedy necelá čtvrtina japonské populace. Průměrná hustota zalidnění je 1192 osob na km². Sídlí zde císař, vláda a parlament, několik univerzit a mnoho kulturních organizací.\n\nI když je většina území zastavěná, na zbytku půdy probíhá intenzivní zemědělství. Pěstuje se zde především rýže, a také zelenina pro trhy v hlavním městě.\n\nVýchozím bodem je bez pochyby hlavní město Tokio s císařským palácem a mnoha dalšími zajímavostmi. Dále stojí za návštěvu starobylé císařské město Kamakura s velkou sochou Buddhy Amidy. Na severovýchod od Tokia se nachází město Nikkó se šintoistickou svatyní Futarasan a mauzoleem šóguna Iejasu Tokugawy Nikkó Tóšógú. Jsou zde také (a nejen zde) lázně s termálními prameny.\n\nPodle tohoto regionu byl pojmenován fiktivní region Kanto ve videohrách společnosti Nintendo s tématem pokémon např. Pokémon Red & Blue.\n\n"}
{"id": "138805", "url": "https://cs.wikipedia.org/wiki?curid=138805", "title": "Němá z Portici", "text": "Němá z Portici\n\nNěmá z Portici (v originále \"La muette de Portici\") je název opery francouzského skladatele Daniela Aubera z roku 1828. Autory libreta jsou Eugène Scribe a Germain Delavigne.\n\nToto dílo je považováno za jeden z milníků vývoje operní tvorby především dosud nebývalým způsobem použití sborových scén. Uvedení v Bruselu v roce 1830 se stalo údajně signálem k revoluci, díky které získala Belgie nezávislost.\n\nZajímavostí děje je hlavní hrdinka Fenella, která je němá, což lze v případě opery považovat za konstrukci přinejmenším překvapující.\n\n\nNěmá z Portici je historická opera o pěti dějstvích. Její děj se odehrává v roce 1647 v Itálii.\n\nPřed kaplí v Neapoli se chystá svatební obřad španělské princezny Elvíry se synem neapolského místokrále Alfonsem. Elvíra se ujímá neznámé němé dívky (Fenelly). Ta jí pantomimou vypráví, že byla svedena neznámým mužem, který ji následně nejen opustil, ale nechal na měsíc uvrhnout do vězení.\n\nZ kaple vychází princ Alfonso a Fenella v něm poznává svého svůdce, což z její rozčílené gestikulace dochází i Elvíře. Ve zmatku, který následuje, se Fenelle podaří zmizet.\n\nNa břehu moře v Portici (nedaleko Neapole) si rybář Masaniello zoufá nad ztrátou své sestry Fenelly, kterou už přes měsíc nikdo neviděl. V tom Fenella přichází a vypravuje mu celý svůj příběh, vynechává pouze osobu svůdce, kterého i přes všechna příkoří ještě stále miluje.\n\nMasaniello si ale domyslí, že za tím vším stojí syn nenáviděného tyranského místokrále. Fenellin příběh je jen poslední kapkou ve všeobecné nespokojenosti lidí s vládou. Masaniello svolává přátele (viz seznam postav a mnozí další rybáři k tomu) ke vzpouře a všichni odcházejí do boje.\n\nNa tržišti v Neapoli dochází k prvnímu projevu vzpoury, když se stráž pokusí znovu zatknout Fenellu. Lid se vojákům postaví a vytlačí je za mohutného sborového zpěvu obou zúčastněných stran z jeviště.\n\nMasaniello je zděšen krvavým průběhem povstání. Rozpoutává se hádka mezi ním a jeho přítelem Pietrem, který spolu s ostatními povstalci trvá na tom, že místokrál a jeho syn musí být zavražděni.\n\nDo toho přicházejí k Masaniellově chýši Alfonso s Elvírou, kteří jsou na útěku. Masaniello Alfonsa osobně nezná, takže oběma na prosbu Fenelly poskytuje útočiště. Pietro Masaniellovi odhaluje Alfonsovu identitu a trvá na jeho zabití. Masaniello je rozpolcen mezi touhu po pomstě a slib pohostinství, nakonec se rozhoduje Alfonsa a Elvíru zachránit, čímž se v očích ostatních povstalců stává zrádcem. Nepodrobují se jeho rozhodnutí ani ve chvíli, kdy přicházejí zástupci neapolské vlády, aby Masaniellovi předali vládu nad městem.\n\nMasaniello blouzní po požití jedu, který mu namíchal Pietro, aby zbavil povstání zrádce. Stane se to v kritické chvíli, kdy je třeba dobrého vedení, protože proti lidu nastupuje vojsko sebrané Alfonsem. Masaniello se nakonec díky zásahu Fenelly dává jakž takž do pořádku a v čele lidu se vrhá do bitvy. Nocou slabostí v očích ostatních povstalců – ochranou Elvíry, ale definitivně ztrácí autoritu a je zabit svými spolubojovníky. Povstání je bez svého vůdce rozprášeno a Fenella páchá sebevraždu skokem ze skály do moře.\n\n\n"}
{"id": "138809", "url": "https://cs.wikipedia.org/wiki?curid=138809", "title": "Dillí", "text": "Dillí\n\nDillí ( , , , ) je druhé největší město Indie (po Bombaji). Má téměř 14 milionů obyvatel (v aglomeraci 15,3 mil). Leží v severní části země (28°23' s. š. a 77°7' v. d.) na rozloze 1 483 čtverečních kilometrů v průměrné nadmořské výšce 293 m. nad mořem. Na délku i na šířku má město kolem 50 km.\n\nMěstem protéká řeka Jamuna, jedna z nejposvátnějších hinduistických řek.\n\nCelkových zhruba 14 milionů obyvatel Dillí tvoří většina příslušníky různých národů Indie, a tak je město kosmopolitní. Navíc zde pracuje mnoho lidí původem z jiných indických měst a rovněž tu žijí i pracovníci ze zahraničí. Dillí je relativně hustě osídleno – hustota zalidnění zde vychází na 9 294 lidí na km². Vzdělanost činí 81 %, pod hranicí chudby žije 1,4 milionu obyvatel velkoměsta. Díky vnitřní migraci a vysokému přírůstku indické populace vůbec se město neustále rozrůstá a do roku 2015 se má se svojí aglomerací stát po Tokiu a Bombaji třetím největším na světě.\n\nDillí je indickou metropolí a správním střediskem svazového území \"„National Capital Teritory of Delhi“\". V rámci Dillí se nachází i hlavní město Nové Dillí, které je neoddělitelnou součástí města a sídlem federálních vládních orgánů. Město je důležitým centrem i v celé Asii; soustřeďuje se zde mnoho služeb, firem a průmyslu. Hrubý domácí produkt na obyvatele zde převyšuje 2,5x celoindický průměr. V zaměstnanosti vedou právě služby, zhruba 12 % práceschopného obyvatelstva je nezaměstnaná.\n\nKromě Nového Dillí se Národní svazové teritorium Dillí dělí na dalších 8 distriktů: Centrální, severní, jižní, východní, severovýchodní, jihozápadní, severozápadní a západní Dillí.\n\nJako více než desetimilionové velkoměsto má Dillí vlastní síť dopravní infrastruktury, byť v porovnání se západními standardy poněkud chudou. Většina dopravy je zajišťována po silnicích; v městské se jedná o autobusy a rikšy, autobusová doprava i nákladní automobilová doprava hraje významnou roli pak také v přepravě meziměstské a dálkové. Od roku 2002 má Dillí i vlastní systém metra. Kromě něj zde ale slouží také i železniční doprava; Dillí je významným železničním uzlem. Na jihovýchodě města se pak nachází Mezinárodní letiště Indiry Gándhíové, které ročně odbaví okolo 40 milionů cestujících.\n\nVzhledem přetížení dopravy a průmyslové produkci se začala míra znečištění vzduchu ve městě v polovině 90. let 20. století prudce zvyšovat. Roku 1998 nařídil nejvyšší indický soud, aby se používal ve veřejné dopravě stlačený zemní plyn (CNG); díky tomu tak má Dillí jeden z nejekologičtějších autobusových provozů na světě. Míra znečištění sice po roce 2000 trochu poklesla, i přesto však zůstává Dillí jedním z nejvíce znečištěných měst na světě, podle údajů Světové banky dokonce nejvíce. Bylo proto rozhodnuto míru znečištění ještě více snížit pomocí investic to nových druhů dopravy (trolejbusy, metro, monorail).\n\nKulturní bohatství v Dillí bylo ovlivněno také velmi dlouhou historií tohoto města. V Dillí uznává Indie více jak 175 památek, které označují jako národní dědictví. Za zmínku určitě stojí největší mešita v Indii – Páteční mešita (Jama masjid) nebo Červená pevnost, kterou nechal vybudovat mughalský císař Šáhdžahán. Tři objekty, které spadají do světového kulturního dědictví, Červená pevnost, Kutub Minar (Qutb Minar) a Humájúnova hrobka, patří téže pod hlavní město Indie – Dillí. Turistiskou atrakcí je i nerezavějící sloup.\n\n\n\n"}
{"id": "138815", "url": "https://cs.wikipedia.org/wiki?curid=138815", "title": "Finlandia Vodka Junior Cup", "text": "Finlandia Vodka Junior Cup\n\nFinlandia Vodka Junior Cup je soutěž mladých barmanů z celého Česka, pořádaná v Hotelové škole v Mariánských Lázních. Účastní se jí studenti středních škol, zaměřených na hotelnictví, gastronomii a cestovní ruch. Soutěží se v disciplínách míchání short a long drinků a freestyle.\n\nSoutěž pořádaná 24. října 2006 se skládala z dopolední části klasického míchání, kde soutěžilo 30 studentů a z odpolední části freestyle míchání, které se účastnilo 7 soutěžících (pouze jedna dívka, která se však výsledně umístila skvěle). Večer byl pak na galavečeři slavnostně vyhlášen výsledek a vítěz freestyle soutěže. Mimo jiné byla hlavní cenou poukázka na barmanské náčiní v hodnotě 10 000 Kč. \n\n"}
{"id": "138816", "url": "https://cs.wikipedia.org/wiki?curid=138816", "title": "Robert ďábel", "text": "Robert ďábel\n\nRobert ďábel (v originále \"Robert le diable\") je název opery Giacoma Meyerbeera z roku 1831. Autory libreta jsou Eugène Scribe a Casimir Delavigne.\n\nToto dílo je prvním velkým Meyerbeerovým úspěchem. Jedná se o typického zástupce směru nazývaného velká opera, která je charakteristická mohutnou výpravou, velkými sborovými scénami, často tak trochu na úkor hudební a dramatické kvality.\n\nToto dílo bylo ve své době nesmírně úspěšné, ale na konci 19. století částečně kvůli své nadměrné délce, částečně kvůli sílící antisemitské nenávisti dílo na dlouhou dobu zapadlo, v poslední době se však začíná na pódia vracet.\n\nRobert ďábel je velká opera o pěti dějstvích. Její děj se odehrává ve 12. století na Sicílii.\n\nBěhem turnaje konaného ve vojenském táboře na Sicílii popouzí knížete Roberta jeden z poutníků − Raimbaud, který zpívá píseň o vládci Normandie Robertovi, synovi ďábla. Robert odhaluje svou totožnost knížete Normandie a odsuzuje Raimbauda jako svého poddaného k smrti.\n\nOd tohoto úmyslu odradí Roberta Raimbaudova nevěsta Alice, ve které Robert poznává kamarádku z dětství. Ta přináší Robertovi testament jeho matky, která však nařídila, že si jej smí Robert přečíst, až bude prost všech hříchů. Robert celkem rozumně usoudí, že to zatím není a nechává si dopis u Alice.\n\nRobert je zamilován do sicilské kněžny Isabelly, která jej však odmítá pro jeho žárlivost. Alice se nabízí, že Isabelle odnese Robertův dopis a usmíří ji s ním. To se nelíbí Bertramovi, který by tak ztratil svůj vliv na Roberta. Navrhne proto Robertovi hru, ve které Robert vše prohrává a stává se tak závislým na Bertramovi.\n\nIsabella marně čeká na jakoukoliv zprávu od Roberta. Domnívá se, že na ní zapomněl a proto se zasnoubí s princem z Granady. Do toho přichází Alice s dopisem. Isabella posílá po Alici vzkaz, aby Robert přijel na turnaj konaný u příležitosti zásnub a utkal se o ni s jejím snoubencem. Intrikami Bertrama však Robert tento turnaj nestihne.\n\nBetram se setkává s Raimbaudem, který čeká na Alici a příslibem bohatství jej donutí, aby se jí vzdal. Alice je později svědkem rozhovoru Bertrama s démony, ze kterého se dozví, že Bertram musí získat pro peklo Roberta, jinak bude sám zničen.\n\nBertram přemluví Roberta ke svatokrádeži - pokud vezme z hrobu svaté Rosálie růžovou ratolest, podaří se mu prý získat Isabellu. Robert se zachová podle této rady a ratolest opravdu utrhne.\n\nRobert pomocí ratolesti uspí stráže a chystá se unést Isabellu. Isabella se probouzí a dochází jí, že Robert je pod nadvládou zlých sil. Snaží se jej zadržet nejprve prosbami a modlitbami, později s pomocí dvořanů a vojáků. Robert však s Bertramovou pomocí uniká.\n\nBertram odvádí Roberta před pronásledovateli do chrámu a slibuje mu Isabellu, pokud se upíše ďáblu. Zároveň se prohlašuje za Robertova otce. Do toho vstupuje Alice a čte z dopisu Robertovy matky - je to varování před Bertramem a jeho spojením s pekelnými silami. Robert se konečně vymaňuje z moci Bertrama, který se díky tomu propadá do pekla.\n\nJednání končí dvojí svatbou − Roberta s Isabellou a Raimbauda s Alicí.\n\n\n"}
{"id": "138818", "url": "https://cs.wikipedia.org/wiki?curid=138818", "title": "Ferenc Gyurcsány", "text": "Ferenc Gyurcsány\n\nFerenc Gyurcsány (* 4. června 1961, Pápa) je maďarský levicový politik a bývalý předseda Maďarské socialistické strany. V letech 2004–2009 byl šestým premiérem Maďarské republiky.\n\nFerenc Gyurcsány se narodil dne 4. června 1961 ve městě Pápa v župě Veszprém. V mládí byl členem komunistického svazu mládeže KISZ. Vystudoval ekonomii, v roce 1990 začal podnikat ve finančním sektoru. V roce 2002 byl padesátým nejbohatším Maďarem. Má čtyři děti ze dvou manželství.\n\nOd roku 1984 do roku 1990 aktivně působil v Maďarské organizaci mladých komunistů. Do politiky se vrátil v roce 2002, nejdříve jako poradce premiéra, od roku 2003 ministr sportu. V roce 2004 se stal premiérem (nahradil Pétera Medgyessye a předsedou Maďarské socialistické strany. V roce 2006 se svou stranou uspěl v parlamentních volbách a sestavil koaliční vládu opět s liberálním Svazem svobodných demokratů - Maďarskou liberální stranou.\n\nDne 17. září 2006 se dostala na veřejnost audionahrávka z neveřejného Gyurcsányho povolebního proslovu k poslancům Maďarské socialistické strany, kde se Gyurcsány velmi emotivně a vulgárně vyjadřuje o minulé vládě své strany (\"\"Žádná evropská země neudělala něco tak pitomého jako my\"\", „\"Evidentně jsme v minulém roce a půl či dvou letech lhali\"“, \"\"Maďarsko se podařilo udržet nad vodou jedině díky boží prozřetelnosti, spoustě peněz ve světovém hospodářství a stovkám podvodů\"\") a vyzývá k ekonomickým reformám. V reakci na zveřejnění nahrávky probíhaly v Maďarsku zpočátku masové demonstrace (desetitisíce demonstrantů), někdy i násilné, jejichž účastníci požadovali Gyurcsányho rezignaci. Účast na demonstracích postupně slábla. Další velká demonstrace, spojená se střety s policií, se konala 23. října u příležitosti 50. let od začátku protikomunistického Maďarského povstání z roku 1956. Někteří z pamětníků si dokonce odmítli se socialistickým premiérem Gyurcsányem podat ruce.\n\nDne 21. března 2009 Ferenc Gyurcsány oznámil na sjezdu své Magyar Szocialista Párt, že hodlá podat demisi. \"\"Slyšel jsem, že jsem překážkou při spolupráci na nutných změnách, pro stabilní vládní většinu a odpovědné chování opozice\"\" prohlásil na sjezdu MSZP. Gyurcsány chce tímto krokem umožnit sestavení nové vlády s novým předsedou a pomoci tak k prosazení důležitých reforem a škrtům ve státním rozpočtu.\nPo svém odstupu z funkce premiéra, odstoupil dne 28. března 2009 i z funkce předsedy své Magyar Szocialista Párt.\nJeho nástupce Gordon Bajnai byl do úřadu premiéra zvolen dne 14. dubna 2009, hlasovalo pro něj 204 poslanců z MSZP a SZDSZ.\n\n\n\n"}
{"id": "138819", "url": "https://cs.wikipedia.org/wiki?curid=138819", "title": "Vodní nádrž Rozkoš", "text": "Vodní nádrž Rozkoš\n\nVodní nádrž Rozkoš, s nadsázkou též přezdívaná \"Východočeské moře\", je vodní dílo na potoku Rozkoši v Úpsko-metujské tabuli. Podle rozlohy je osmou největší přehradou v České republice.\n\nÚčelem vodního díla je protipovodňová ochrana, nadlepšení průtoků v Labi, rekreace, vodní sporty a chov ryb pro sportovní i komerční využití. Ochrannou funkci plní ve vztahu k řece Úpě, která se vlévá do Labe. Rozkoš je zastávkou tažného ptactva, je zde provozován sportovní rybolov.\n\nMaximální plocha vodní plochy je 1001,3 hektarů. Celkový objem nádrže je 76,154 mil. m³.\nHlavní výtoková hráz je v koruně 412,5 metrů dlouhá a vede po ní 6 metrů široká asfaltová silnice, samotná koruna je 8,5 metrů široká a její výška nad základem je 26,4 metrů. Zajímavé je, že přehrada nemá bezpečnostní přeliv, jeho funkci plní vzdouvací objekt ve Zlíči.\n\nSamotná nádrž je rozdělena tzv. Rovenskou hrází do dvou částí, hráz je 1,7 kilometrů dlouhá a na západní straně u Spyty je opatřena 200metrovým betonovým přelivem.\n\nNádrž je napájena Rozkoší, Rovenským potokem a přivaděčem z Úpy. Přivaděč z Úpy je dlouhý 2,34 kilometru.\n\nStavba přehrady byla započata v roce 1951, ale následující rok byla stavební činnost přerušena. Od roku 1964 pokračovaly započaté práce a přehrada byla dostavěna roku 1969. Přivaděč z Úpy byl dobudován v roce 1972.\n\nPřehrada je ve správě Povodí Labe.\n\nPřehrada byla vystavěna jako boční intervenční nádrž napájená přivaděčem dlouhým 2,34 km z řeky Úpy pomocí vzdouvacího objektu jezu pro tento účel vybudovaného ve Zlíči v blízkosti Babiččina údolí.\nPřivaděč je dvojitého lichoběžníkového profilu ve dně a ve spodní části je opevněný betonem a při spádu 0,75 promile má max. kapacitu 150 m³s. Přivaděč kříží čtyři silniční mosty a jeden most železniční.\n\nNádrž má dvě hráze, dělící, tzv. Rovenskou, a hlavní jižní.\n\nSypanou, tzv. Rovenskou hrází, 1,7 km dlouhou s 200 m betonovým přelivem na menší část asanační s rekreačním využitím (severní) a větší část účelovou s možností poklesu hladiny až 9 m (jižní). Tato střední hráz v případě naplnění ochranného prostoru může být plně zaplavena 160 cm pod úroveň max. kóty hladiny. Zhruba uprostřed Rovenské hráze se nachází vtoková věž přepouštěcího objektu s tabulovým uzávěrem na rouře JS 1500 mm. Tímto objektem lze přepouštět z menší části do jižní strany nádrže potřebné objemy vody. Střední hráz je až po přeliv na koruně opatřena vozovkou 4 m širokou.\n\nV jižní části vodního díla přehrazuje údolí hlavní sypaná hráz 412 m dlouhá se středním těsněním a injekční (revizní) štolou. Štola o světlosti 320/240 cm je založena 2 m pod povrchem pevných slínovců a sloužila k vysokotlaké injektáži spojovací clony. Odvádí prosáklou vodu. Do návodního líce hráze je předsazena vtoková věž s tabulovými uzávěry na dvou výpustných rourách, které ústí na vzdušní straně segmentovými uzávěry do Rozkošského potoka. Rozkošský potok odvádí v délce 3,49 km vodu do Metuje (max. 6 m³s). Návodní líc hlavní hráze je opevněn betonovými tvárnicemi, vzdušní líc s pojezdní lavicí je zatravněn. Po koruně hráze vede asfaltová vozovka 6 m široká. Hlavní hráz nemá žádný bezpečnostní přeliv, tuto funkci supluje jez ve Zlíči, jehož výškové uspořádání zaručuje, že se nádrž nepřeplní. Napouštění nádrže a převádění povodní se děje pomocí vzdouvacího objektu jezu Zlíč při vtoku do přivaděče. Úpa je přehražena v šíři 20 m jezovým polem – dutou ocelovou klapkou výšky 3,15 m. Kóta max. vztyčené klapky je 282,95 m n. m. V pravém pilíři jezu je strojovna se zdvihacím mechanismem a v protilehlém levém pilíři rybochod, limnigraf a nouzový obtok. Z nadjezí po pravém břehu Úpy je v délce 1 km vedena inundační hrázka s komunikací.\n\nPrvotní úvahy o výstavbě (1924) předpokládaly dílo s duplicitním přivaděčem (částečně tunelovým) z Metuje, vyrovnávací nádržkou pod hlavní hrází a celkově čtyřmi elektrárnami. Stavba byla zahájena v roce 1951, v roce 1952 byla zastavena, v roce 1964 opět zahájena a v roce 1972 se zkušebním napuštěním zahajuje vodní dílo provoz v popsané podobě.\n\n\n\n\nPřehrada Rozkoš\nSpyta 32\n552 03 Česká Skalice\nTel.: 491 459 271\n\n"}
{"id": "138821", "url": "https://cs.wikipedia.org/wiki?curid=138821", "title": "Schwarzschildova metrika", "text": "Schwarzschildova metrika\n\nSchwarzschildova metrika je nejobecnějším statickým, sféricky symetrickým, vakuovým řešením Einsteinových rovnic gravitace bez elektrického náboje. Řešení je pojmenováno podle německého fyzika Karla Schwarzschilda, který je poprvé publikoval v roce 1916.\n\nSchwarzschildova metrika tedy popisuje prostoročas generovaný statickým (nerotujícím) kulovým tělesem. Geometrie prostoročasu je pak označována jako Schwarzschildova.\n\nTuto metriku lze také použít pro vcelku obstojný popis pomalu rotujících objektů jako jsou hvězdy nebo planety. Svůj smysl však získává až při popisu kompaktních objektů typu neutronových hvězd anebo černých děr (v této souvislosti se také hovoří o Schwarzschildově černé díře). I přesto, že je většina těchto relativistických objektů dnes považována za (často velmi rychle) rotující objekty, hodí se tato metrika pro maximální zjednodušení popisu fyzikálních procesů.\n\nČerná díra, která by měla generovat schwarzschildův prostoročas je hmotnou koulí, která se neprojevuje žádnou rotací ani nábojem. \n\nSchwarzschildova metrika zapsaná v Boyerových-Lindquistových souřadnicích má tvar\n\nkde formula_2 je gravitační konstanta, formula_3 je interpretováno jako hmotnost centrálního objektu a formula_4 je tzv. \"Schwarzschildův\" (nebo \"gravitační\") \"poloměr\", který lze vyjádřit jako\n\nSchwarzschildova černá díra se vyznačuje existencí horizontu událostí, který bývá v případě Schwarzschildovy metriky označován také jako Schwarzschildova sféra. Schwarzschildova sféra leží na gravitačním poloměru formula_4.\n\nKromě Schwarzschildovy sféry existuje kolem Schwarzschildovy černé díry tzv. fotonová sféra. Jedná se o takovou sféru, na níž vykonávají fotony rovnoměrný kruhový pohyb kolem černé díry.\n\nPoložíme-li ve Schwarzschildově metrice formula_7, formula_8 a formula_9, pak vydělením formula_10 dostaneme\nDerivací tohoto vztahu a aplikací podmínky formula_12 vyjadřující rovnoměrnost kruhového pohybu dostaneme pro poloměr fotonové sféry\nFotonová sféra tedy leží ve vzdálenosti formula_14. Fotonová sféra je význačná tím, že pod touto sférou již nemohou existovat žádné kruhové orbity.\n\nSchwarzschildova metrika je singulární pro formula_15 a také na Schwarzschildově sféře formula_16. Singularita na Schwarzschildově sféře je však důsledkem nevhodné volby souřadnic a může být odstraněna přechodem k jinému souřadnicovému systému. Taková singularita je označována jako souřadnicová. Singularitu v bodě formula_15 nelze odstranit jinou volbou souřadnic a jedná se tedy o fyzikální singularitu geometrie prostoročasu.\n\n\n"}
{"id": "138822", "url": "https://cs.wikipedia.org/wiki?curid=138822", "title": "Zimní olympijské hry 1972", "text": "Zimní olympijské hry 1972\n\nXI. Zimní olympijské hry se uskutečnily ve dnech 3. až 13. února roku 1972. Jejich dějištěm se stalo Sapporo v Japonsku. Byly to první Zimní olympijské hry uspořádané na Asijské půdě. Zúčastnilo se jich 1106 sportovců z 35 zemí.\n\nSapporo muselo čekat na uspořádání Zimních olympijských her velmi dlouho. Sice již roku 1936 na zasedání MOV v Berlíně bylo Sapporu přiděleno uspořádání zimní části olympiády v roce 1940, zatímco letní část mělo téhož roku hostit Tokio. Po roce 1937, kdy Japonsko začalo otevřenou válku proti Číně, však byly veškeré přípravy na olympijské hry ze strany japonské vlády zastaveny. Díky následně vypuknuvší druhé světové válce se poté neuskutečnily ani olympijské hry v roce 1940, ani v roce 1944.\n\nPodruhé se pokoušelo Sapporo získat pořádání olympijských her v roce 1968, ale přednost dostal francouzský Grenoble. Novou šanci dostalo Sapporo v roce 1966, kdy na dubnovém 64. zasedání MOV v Římě zvítězilo s celkovým počtem 36 hlasů v hlasování o uspořádání Zimních olympijských her v roce 1972. Za Sapporem tak zůstal kanadský Banff se 16 hlasy, americké Salt Lake City a finské Lahti, které dostaly po 4 hlasech.\n\nVzhled oficiálního emblému olympijských her v Sapporu je dílem výtvarníka jménem Kazumasa Nagai. Jeho návrh byl vybrán jako vítězný z návrhů osmi předních japonských designérů. Je zkombinován ze tří částí.\n\nStejně jako před osmi lety Tokio Letní olympijské hry i Sapporo se připravilo na hry velmi dobře. Všechny olympijské objekty byly nově postavené a nacházely se mimo vlastní město. Centrem se stalo středisko Makomanai, ležící devět kilometrů na jih od Sappora. Výstavba sportovišť si vyžádala na tehdejší dobu obrovské finanční prostředky. Např. stavbu sjezdových tratí provádělo 12.500 pracovníků a 850 buldozerů za pomoci 8 tun trhavin. Travní semeno pak bylo rozséváno na tratě z helikoptér.\n\n\n\n¹ Nové objekty vystavěné v době příprav na Olympijské hry.\n\n² Existující objekty přestavěné nebo zrekonstruované v době příprav na Olympijské hry.\n\nOlympijský oheň pro Sapporo byl zažehnut v řecké Olympii 28. prosince 1971. O den později byl olympijský oheň letecky dopraven do Japonska na Okinawu. Na Nový rok 1972 byl pak olympijský oheň znovu letecky převezen do Tokia. Zde začala vlastní štafeta s olympijskou pochodní, která se od města Nirasaki rozdělila na dvě části. Jedna probíhala při východním a jedna při západním pobřeží Honšú.\n\nDo Sappora oheň dorazil 29. ledna a následující dne proběhl uvítací a spojovací ceremoniál ohňů z jednotlivých tras na Sněhové festivalu v parku Odotori. 3. února při zahajovacím ceremoniálu dovezla na stadion Makomanai olympijský oheň bruslařka Tsujimaraová, která po obkroužení tří čtvrtin oválu předala pochodeň poslednímu členu štafety - Hideki Takadovi. Tam pak po vyběhnutí 103 schodů zapálil olympijský oheň v srpkovité zlaté míse.\n\nMapa zúčastněných zemí\n\nOlympiády se zúčastnilo 35 zemí ze 4 kontinentů. Nejpočetnější byla výprava Spojených států amerických se 123 sportovci. Naproti tomu po 1 sportovci vyslaly do Sappora Belgie a Maďarsko. Československo reprezentovalo na XI. Zimních olympijských hrách 44 sportovců, z toho 40 mužů a 4 ženy. Při zahajovacím ceremoniálu byl vlajkonošem československé výpravy skokan na lyžích, Jiří Raška.\n\n\nProgram hokejového turnaje je uveden již s ohledem na výsledky kvalifikace, proběhlé ve dnech 3. a 4. února. Zápasy jsou řazeny v daném dni podle časové posloupnosti, ve které probíhaly.\n\n\n\n\n\n\n\n\n\n\n\n\n\n\n\n\n\nProhlédněte si prvních 10 sportovců v následujících sportovních odvětvích (včetně umístění československých reprezentantů):\n\n\n\n"}
{"id": "138826", "url": "https://cs.wikipedia.org/wiki?curid=138826", "title": "Paul Heinrich Dietrich von Holbach", "text": "Paul Heinrich Dietrich von Holbach\n\nPaul Heinrich Dietrich von Holbach (1723–1789), francouzsky zvaný \"d’Holbach\", byl německo-francouzský přírodovědec doby osvícenství, představitel filozofie mechanistického materialismu a radikální ateista.\n\nNarodil se v německém Edesheimu, jeho matka byla dcerou biskupského výběrčího daní. Otec Johann Jakob Thiry byl vinař. Pobyt mladého Paula na univerzitě v Leidenu, kde studoval právo a přírodní vědy, financoval jeho strýc, burzovní spekulant Franz Adam Holbach. Po strýci zdědil Paul značný majetek spolu s titulem barona a další jmění vyženil sňatkem s prvou i druhou ženou. Veliký majetek ho nejen doživotně zajistil, ale umožnil mu i otevřít ve svém pařížském domě v ulici rue Royale Saint-Roche (nyní Rue des Moulins) proslulý salon, který mezi léty 1750–1789 představoval opravdové středisko francouzského osvícenství a stal se pravidelným místem schůzek francouzských encyklopedistů. Účastníky schůzek, které se konaly zpravidla dvakrát do týdne, byli mj. Denis Diderot, Helvétius, d'Alembert a další.\n\nK Holbachovým přátelům a návštěvníkům patřili Jean Jacques Rousseau, Edward Gibbon, Adam Smith, David Hume, Laurence Sterne, Benjamin Franklin, Joseph Priestley, Cesare Beccaria a mnoho jiných. Holbachův dům představoval středisko, které v mnohém zastupovalo a převyšovalo soudobé učené společnosti. Holbachova knihovna údajně čítala přes 3000 svazků. Pro Encyklopedii napsal nebo přeložil velké množství článků z oboru politiky, metalurgie, chemie, geologie, mineralogie. Překládal různé vědecké spisy, převážně z rodné němčiny. Vynikl však především jako filozof. Nehledal literární proslulost, ani nechtěl být mučedníkem. Jeho díla vycházela anonymně nebo pod vypůjčenými jmény. Většinou byla vydávána v Holandsku, ale často s falešným udáním místa vydání. Články v Encyklopedii podepisoval šifrou.\n\nPod Diderotovým vlivem se stal materialistou, ovlivnilo jej též dílo Johna Tolanda a Jeana Mesliera. V roce 1766 vydal spis \"Odhalené křesťanství\", ve kterém se vzdal deismu a poprvé zaútočil na v té době dominantní náboženství. Holbach napadl zažité klišé o křesťanství jakožto nositeli morálních hodnot. Ve svém dalším významném díle \"Zdravý rozum\" (1772) prohlašuje teologii za „ustavičnou urážku zdravého rozumu“. Vznik náboženství chápal jako výmysl kněží a produkt lidského strachu a nevědomosti. Jeho přátelé mu dali přezdívku „osobní nepřítel boha\". Dle některých badatelů je geniální ateista Wolmar z Rousseauova románu \"Julie čili Nová Heloisa\" (1761) zobrazením Holbacha.\n\nV roce 1770 vydal svoje hlavní dílo \"Systém přírody\". Kniha vyšla údajně v Londýně, ve skutečnosti v Amsterodamu. Jako autor je uveden Jean-Baptiste de Mirabaud, někdejší tajemník Francouzské akademie, který však byl již několik let mrtev († 1760). O Holbachově autorsví nevěděli ani jeho blízcí přátelé. V tomto spisu, který je považován za bibli mechanistického materialismu, vyložil Holbach nejsystematičtěji své názory. Nestvořená, věčná příroda je hmotné povahy, je to souhrn materiálních částic, které jsou v neustálém pohybu a které jsou uspořádané podle rozličných stupňů, řádů a systémů. Pohyb je jediným činitelem změn, spojení, forem a kombinací, jimž podléhá hmota, a kromě něho není žádné jiné příčiny vzniku a zániku. Mechanické zákonitosti ovládají nejen pohyby materiálních částic, ale i dění v oboru biologie a nakonec i ve společenské oblasti. Člověk je součástí přírody a je podroben jejím zákonům. Duševní schopnosti člověka nejsou závislé na jeho „duši\", nýbrž jsou výsledkem určitého uspořádání lidského těla. Výjimky z universální determinovanosti přírodního dění nemohou existovat; nejsou tedy možné zázraky a „náhoda\" znamená pouze něco, čeho příčiny jsou neznámé. V gnoseologii byl Holbach senzualista. Celý psychický život má své kořeny ve smyslovém vnímání. Odmítal agnosticismus, věřil v poznatelnost světa.\n\nV oblasti etiky se Holbach snažil zformulovat principy vědecké ateistické morálky, jejímž cílem je zabezpečit lidem co nejvíce štěstí (utilitarismus). „Člověk je dílo přírody, existuje v přírodě, podléhá jejím zákonům, nemůže se z ní vymanit, nemůže z ní vypadnout, ani myšlenkou ne ... Pro bytost utvořenou přírodou a jí omezovanou neexistuje nic kromě velkého celku, jehož je částí a jehož vlivy pociťuje.\" (\"Systém přírody\", 1770) Člověk nežije osamoceně, a proto se musí snažit zabezpečit štěstí i druhým lidem, kteří jsou schopni zase pomáhat jemu. Zkušenost ukazuje, co je pro lidské bytosti užitečné a co jim přináší slast. Při zkoumání zásad morálního jednání není třeba vycházet z náboženské morálky, nýbrž z morálky lidské a společenské, která vyhovuje světu, v němž žijeme, kde stačí rozum a zkušenost k tomu, aby vedly k pozemskému štěstí. Etiku definoval jako „vědu o vztazích mezi lidmi a o povinnostech, které z těchto vztahů vyplývají. Nebo – chcete-li – morálka je poznáním toho, co rozumné a rozumové bytosti nutně musí konat, nebo čemu se musí nutně ve svém konání vyhýbat, chtějí-li se zachovat a šťastně žít ve společnosti.\" (\"Univerzální morálka\", 1776)\n\nVíra v Boha je největší překážkou toho, aby lidské národy žily mravným a kvalitním životem. Náboženská morálka je v protikladu k přirozené morálce v tom smyslu, že omezuje používání rozumu, ruší svobodu, podporuje tyranskou moc vládců a ospravedlňuje otroctví poddaných. Náboženská víra vede ke konfliktům, protože lidé následkem různosti svých temperamentů dospívají k různým představám o bohu a mají tendenci považovat je za jedině správné. Všechny teologické předpoklady jsou fikce; nerozumnost náboženských postojů se šíří i do jiných oblastí, a vtahuje tak člověka stále více do iracionalismu. Podle Holbacha ateista je „člověk, který ničí chiméry, škodlivé lidskému pokolení, aby zavedl lidi zpět k přírodě, ke zkušenosti, k rozumu.\" (\"Systém přírody\", 1770)\n\nProti všem, kdo hájí víru v Boha, protože je podle jejich názoru spásná a utěšující, Holbach zdůrazňoval, že omyl nemůže být nikdy lepší než pravda. Lidé se nemají oddávat iluzím. Byl odpůrcem uctívání „tradičních hodnot\", které se halí do posvátného hávu a o nichž není radno pochybovat. „Uznávat něco bez přezkoumání pouze proto, že to uznávat máme, znamená být zbabělý a důvěřivý\" (\"Dopisy Evženii\", 1768). Jako ostatní osvícenci viděl i Holbach zdroj všeho zla v omylech, předsudcích a nedostatečném vzdělání. Moderní je jeho požadavek lepšího vzdělání pro ženy. Podobně jako Helvetius zdůrazňoval význam výchovy, která má řídit, nikoli rozněcovat vášně. Společným úkolem mravouky a politiky je zajistit, aby lidé žili v souladu s přírodním řádem.\n\nJeho politický názor byl poplatný době; kolísal mezi důvěrou v konstituční monarchii a v osvícenský absolutismus.\nNápravu poměrů očekával (shodně s Voltairem) především „shora\", od osvícených vladařů. Pod vlivem Rousseaova spisu \"O společenské smlouvě\" (1762) lze však i v Holbachových dílech najít teze, že „žádná vládní moc není ospravedlněná, pokud nevzešla ze svobodné volby občanů\" (\"Systém přírody\", 1770) a „suverén je toliko ochráncem a depozitářem společenské smlouvy; má ji realizovat a nemůže požadovat právo ji zrušit či překračovat\" (\"Společenský systém\", 1773).\n\n\"Systém přírody\" se setkal s velkým ohlasem a zuřivým nesouhlasem teologů. Vyvolal také ostrou polemiku mezi ateisty a deisty. Holbachovy ateistické názory kritizoval z pozice deismu nejen Voltaire, ale výhrady proti nekompromisnímu ateismu vyjádřil i d'Alembert, dávaje přednost pochybnosti před negací. Holbach zase vytýkal deistům, zvláště Voltairovi, že je dělí jen krok od pověrčivosti. \"Systém přírody\" a některé další Holbachovy práce pařížský parlament odsoudil ke spálení. Holbacha se to osobně nedotklo (nevydal je pod svým jménem); vedl bezúhonný rodinný a společenský život zámožného rentiéra. Zemřel v lednu 1789, nedlouho před vypuknutím Velké francouzské revoluce. Protože nebylo veřejně známo, že je autorem četných protináboženských spisů, mohl být církevně pohřben ve farním kostele svatého Rocha v Paříži, kde již byli pohřbeni Helvétius a Diderot.\n\nHolbachovo jméno zůstalo do značné míry ve stínu jeho známějších současníků, Voltaira, Rousseaua, Diderota, Helvétia. Jeho dílo bylo negativně hodnoceno křesťanskými apologety, katolická církev zařadila \"Systém přírody\" a řadu dalších jeho děl na Index zakázaných knih. Příznivěji byly a jsou jeho práce oceňovány těmi, kteří mají kritický vztah k náboženským představám.\n\n\"Existuje věda, jejímž předmětem jsou pouze věci nepochopitelné. Na rozdíl od všech ostatních věd se zabývá pouze tím, co nelze vnímat smysly. Hobbes ji nazývá královstvím tmy. Tam platí úplně jiné zákony než na tomto světě obývaném smrtelníky. V této podivné říši je světlo tmou, všechno zřejmé se stává pochybným nebo klamným, nemožné se stává uvěřitelným, pravda je tu nespolehlivým průvodcem a zdravý rozum se mění v šílenství. Této vědě se říká teologie a tato teologie je nepřetržitou urážkou zdravého rozumu.\" (\"Zdravý rozum\", 1772; § 2)\n\n„Aby lidé poznali pravé zásady mravnosti, nepotřebují ani teologii, ani zjevení, ani boha. Potřebují pouze zdravý rozum, potřebují se pouze obrátit do sebe, uvažovat o své přirozenosti, zvážit své skutečné zájmy, přemýšlet o cíli společnosti a všech členů, kteří ji tvoří, a zjistí snadno, že ctnost je ku prospěchu a neřest ke škodě všech lidských bytostí. Vyložme lidem, že mají být spravedliví, dobří, umírnění a družní ne proto, poněvadž to jejich bohové vyžadují, ale poněvadž je třeba zalíbit se svým bližním. Vyložme jim, že je třeba vyvarovat se neřestí a zločinů ne proto, poněvadž budeme za to pykat na onom světě, ale poněvadž budeme trestáni na tomto světě.“ (\"Zdravý rozum\", 1772; z předmluvy)\n\n„Ke každému národu na této zeměkouli bůh promlouval jinak. Ind nevěří ani slovu z toho, co bůh řekl Číňanovi, mohamedán pokládá za bajky vše, co řekl křesťanovi. Žid považuje mohamedána i křesťana za rouhavé hanobitele posvátného zákona, který bůh zvěstoval jeho praotcům. Křesťan se honosí svým pozdějším, novým zjevením a dává do klatby jak Číňany, tak Indy a mohamedány a dokonce i Židy, od nichž má svaté knihy. Kdo tedy má pravdu a kdo z nich se mýlí? Každý prohlašuje: Já mám pravdu. Každý uvádí stejné důkazy, každý vykládá o svých zázracích a věštbách, o svých mučednících a prorocích. Rozumný člověk jim odpoví, že jsou všichni stejně pošetilí, že bůh k nikomu nepromlouval, je-li opravdu duch, nemůže mít ani ústa, ani jazyk: že bůh všehomíra by mohl vnuknout svým stvořením vše, co si přeje, aby věděli, a nemusel by ani hovořit řečí obyčejných smrtelníků. Jelikož nikdo z lidí neví, jakou si má vytvořit představu o bohu, je zcela zřejmé, že bůh si nepřál poučit je o tom.\nPřívrženci nejrůznějších náboženství se obviňují navzájem z pověrčivosti a rouhačství. Křesťané mají hrůzu z pověr pohanských, čínských i mohamedánských. Římští katolíci nazývají protestanty kacíři; tito zase neustále horlí proti katolickým pověrám. A všichni mají pravdu. Být rouhačem znamená urážet boha, jemuž se klaníme. Být pověrčivý znamená mít nesprávné představy o tomto bohu. Vyznavači různých náboženství, obviňujíce jeden druhého z pověrčivosti, podobají se hrbáčům, kteří si vyčítají navzájem své znetvořeniny.“ (\"Zdravý rozum\", 1772; § 127)\n\n\n\n\n"}
{"id": "138827", "url": "https://cs.wikipedia.org/wiki?curid=138827", "title": "Silniční válec", "text": "Silniční válec\n\nSilniční válec je stavební stroj určený pro hutnění povrchů silnic. Jeho pracovním nástrojem je běhoun – ocelový válec, lidově též zvaný „kulidlo\".\n\n\n\n\n\nZ uvedeného výčtu mají dnes praktický význam pouze válce vibrační a statické válce pneumatikové. Ostatní kategorie jsou zde uvedeny pouze pro historickou úplnost.\n"}
{"id": "138832", "url": "https://cs.wikipedia.org/wiki?curid=138832", "title": "Žlíbky", "text": "Žlíbky\n\nŽlíbky () jsou zaniklá osada v okrese Prachatice, 2,5 km severně od obce Strážný. Nacházejí se na jižním svahu Žlíbského vrchu (1133 m) v nadmořské výšce 930 m. Dnes náleží k obci Horní Vltavice. V roce 2011 zde trvale nikdo nežil.\n\nPrvní zmínka o osadě pochází z roku 1720. V roce 1910 zde stálo 12 domů s 61 obyvatelem (všichni německé národnosti).\n\nLouky v prostoru bývalé osady jsou využívány jako obora pro chov daňků a jelenů. V osadě byly obnoveny kříž z roku 1840 a kaplička. Od roku 2006 je v blízkosti Žlíbků vyhlášena přírodní rezervace Hliniště, v roce 2009 pak přibyla přírodní rezervace Niva Kořenského potoka.\n\n"}
{"id": "138834", "url": "https://cs.wikipedia.org/wiki?curid=138834", "title": ".jo", "text": ".jo\n\n.jo je internetová národní doména nejvyššího řádu pro Jordánsko.\nCizinci musí pro registraci kontaktovat lokálního zástupce.\n\n\n"}
{"id": "138835", "url": "https://cs.wikipedia.org/wiki?curid=138835", "title": ".ma", "text": ".ma\n\n.ma je internetová národní doména nejvyššího řádu pro Maroko.\nPro registraci pod .ma a .co.ma je nutné mít lokální kontakt. Další domény druhé úrovně (.net.ma, .gov.ma…) jsou více omezené.\n\n"}
{"id": "138836", "url": "https://cs.wikipedia.org/wiki?curid=138836", "title": ".vc", "text": ".vc\n\n.vc je internetová národní doména nejvyššího řádu pro Svatý Vincenc a Grenadiny.\n\n"}
{"id": "138837", "url": "https://cs.wikipedia.org/wiki?curid=138837", "title": "Košetice (okres Pelhřimov)", "text": "Košetice (okres Pelhřimov)\n\nObec Košetice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352. V letech 1788 až 1796 zde fungovala sklárna o 10 pánvích založena skelmistrem J. J. Seidlem. Veškeré objekty musel postavit skelmistr vlastním nákladem. Od vrchnosti nakoupil potřebné stavební materiály za běžné ceny. Smlouva s vrchností byla uzavřena na dobu 6 let. Postavené objekty měl skelmistr za povinnost udržovat v dobrém stavu a po vypršení smlouvy se měly stát majetkem vrchnosti. Skelmistr mohl získávat bezplatně křemen na polích, ale za podmínky, že nesmí dojít k poškození polí. Skelmistr také nesměl vyrábět potaš pro svou potřebu. Mezi zde pracující zručné skláře patřil i Josef Nachtman, který po uzavření sklárny založil spolu s Antonínem Zopfem sklárnu v Palčicích.\n\n\n\n\n\n"}
{"id": "138838", "url": "https://cs.wikipedia.org/wiki?curid=138838", "title": "Klášter Hradiště nad Jizerou", "text": "Klášter Hradiště nad Jizerou\n\nObec Klášter Hradiště nad Jizerou () se nachází v okrese Mladá Boleslav, kraj Středočeský, necelé 2 km západně od města Mnichovo Hradiště. Žije zde obyvatel. U obce se nachází soutok Zábrdky s Jizerou.\n\nPrvní písemná zmínka o obci pochází z roku 1144. Husitské oddíly, táhnoucí z Hradecka na pomoc Praze, ohrožené křižáky, sem přitáhly 30. dubna 1420 pod vedením Hynka Krušiny z Lichtenburka a zdejší sídlo mnichů vypálily. Klášterní statky zabral Jan z Vartemberka na Ralsku. Více než 100 let, až do druhé poloviny šestnáctého století, zůstal klášter v troskách.\n\nRoku 1570 přišel Jiří z Labouně, který zde začal stavět zámek v renesančním stylu. Za krátkou dobu přešel nový zámek do rukou Václava Budovce z Budova, který zde rovněž provedl některé stavební úpravy. Z té doby pochází brána zámku v typickém renesančním provedení. 21. června 1621 byl Budovec z Budova popraven v Praze na Staroměstském náměstí za účast na stavovském povstání. Novým majitelem zámku se stal Albrecht z Valdštejna. Jeho příbuzní podrželi zámek i po jeho smrti a po celé 18. století.\n\nV roce 1852 byl v zámku umístěn pivovar, roku 1869 zámek postihl požár a budova pak byla plně přizpůsobena potřebám pivovaru. Ke konci 19. století pivovar Klášter patřil mezi sedm největších pivovarů v českých zemích.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Klášter Hradiště nad Jizerou s 1150 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, sbor dobrovolných hasičů, bednář, cihelna, cukrář, obchod s droždím, elektrický podnik, galanterie, 3 holiči, 3 hostince, kapelník, knihař, 2 koláři, konsum, 2 kováři, 3 krejčí, malíř, 2 mlýny, modistka, 2 obuvníci, 2 pekaři, pila, pivovar Klášter, pokrývač, porodní asistentka, 2 povozníci, 4 řezníci, sedlář, sladovna, 6 obchodů se smíšeným zbožím, výroba sodové vody, 2 trafiky, 4 truhláři, 2 zámečníci.\n\n\n\nSilniční doprava\n\nObcí prochází silnice II/268 Mimoň – Ralsko – Klášter Hradiště nad Jizerou – Mnichovo Hradiště – Horní Bousov.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 3 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci měly zastávku v pracovních dnech května 2011 tyto příměstské autobusové linky:\n\nV obci se vyrábí klášterské pivo. Pivovar Klášter patří do pivovarské skupiny Pivovary Lobkowicz Group.\n\n"}
{"id": "138839", "url": "https://cs.wikipedia.org/wiki?curid=138839", "title": "Budětice", "text": "Budětice\n\nObec Budětice se nachází v okrese Klatovy, kraj Plzeňský. Žije zde obyvatel. Území obce je součástí přírodního parku Buděticko, vyhlášeného okresem Klatovy roku 1994. Asi kilometr severně od Budětic se na zalesněném vrchu \"Džbán\" (618,5 m n. m.) nachází zřícenina hradu Budětice z 2. poloviny 13. století. Zachoval se vnější val, příkop, základy válcové věže a hradního paláce.\n\nVes byla založena snad v první polovině 13. století, první písemná zmínka o obci pochází z roku 1290.\n\n\n\n\n"}
{"id": "138840", "url": "https://cs.wikipedia.org/wiki?curid=138840", "title": "Lázně Toušeň", "text": "Lázně Toušeň\n\nLázně Toušeň (dříve Toušeň, německy \"Tauschim\") jsou městys, který se nachází v okrese Praha-východ ve Středočeském kraji na levém břehu řeky Labe přímo naproti ústí Jizery. Leží asi dvacet pět kilometrů severovýchodně od centra Prahy a pět kilometrů jihovýchodně od města Brandýs nad Labem-Stará Boleslav. Žije zde obyvatel.\n\nPřírodní val při levém břehu Labe nad ústím Jizery je osídlen po pět tisíciletí. Nejstaršími nálezy je zde doložena eneolitická kultura nazývaná řivnáčská, k níž se váže i zde objevená zlatá záušnice (dívčí ozdoba vlasů) z doby 3 tisíce let př.n.l., která je zároveň nejstarším nálezem zlatého předmětu ve střední Evropě. V mladších vrstvách jsou četné stopy kultur předslovanských (významné je staroúnětické pohřebiště) i silného osídlení slovanského, jež dalo místu jméno: ve tvaru Túšenь znamenalo Túšenovo, Toušenovo dědictví, hradiště. Při skloňování si jméno Toušeň dodnes zachovalo zvláštní podoby z/do/u Toušeně, k/o/v Toušeni. Slovanské hradiště zaujímalo místo na valu zhruba od přelomu 7. a 8. století. Od severu bylo chráněno srázem k Labi a od jihu bažinami. Časem získalo úlohu ostrožny nad pomezím Přemyslovců a Zličanů, proti nimž se za řekou podobně stýkaly oblasti obývané Pšovany a Charvátci. Hradiště zároveň střežilo prastarou obchodní stezku – solnou i jantarovou – z Prahy na severovýchod přes slavníkovský díl Čech do Slezska a dál k Baltskému moři a do Litvy.\n\nNěkdy ve 13. století byl západně od přežívajícího výšinného hradiště, na místě osídlení nižšího, tehdy zaniklého, vystavěn toušeňský hrad. Podobně jako celé okolí náležel k věnným statkům českých královen. Původní brod, kterým přecházela hrádkem střežená cesta přes Labe, byl brzy opatřen přívozem. Nejstarší dochovaná písemná zmínka o přívozu v Toušeni se váže k 1. srpnu 1293, kdy zdejší převozné dala královna Jitka († 1297), matka Elišky Přemyslovny, připsat faře v Lysé nad Labem. Pozdější staletí nahrazovala brod v těchto končinách i mostem – poprvé již v roce 1317 – ale války a povodně vracely tradici přívozu zpět. Za Jana Lucemburského byl hrádek Toušeň spolu s celým okolím dán do zástavy pánům z Michalovic, větvi starobylého rodu Markvarticů. Z nich buď již Beneš Věrný († 1322), syn proslulého vítěze rytířských turnajů v Porýní a Paříži Jana z Michalovic, nebo vnuk Jan Správný († 1354) začal budovat Toušeň jako středisko správy nově získaných statků při Labi a dolní Jizeře.\n\nV roce 1338 navštívil tento kraj tehdejší markrabě moravský, později nejvýznamnější český panovník, český a římský král, císař Karel IV. Pobýval na Toušeni, jak výslovně zapsal do úvodu XI. kapitoly vlastního životopisu Vita Caroli. Po návratu ze Staré Boleslavi rozjímal v Toušeni nad výkladem tří podobenství z Nového zákona a právě zde si pak načrtl latinské úvahy, které po čase včlenil do svého životopisu v podobě tří zvláštních kapitol. Duchovní zastavení v Toušeni zřejmě založilo Karlův bližší vztah k tomuto místu: při první vhodné příležitosti, která nastala v půli padesátých let, se zasadil o vyjmutí Toušeně z michalovického léna.\n\nVykoupené toušeňské statky začali obhospodařovat bohatí pražští měšťané Frána Pesold, Mikuláš Pesold a Mikuláš Jenteš, užitky z lesů obdržel klášter svaté Kateřiny na Novém Městě pražském a Michalovicové přenesli správu svých polabských statků z Toušeně do Brandýsa, kde začali budovat zcela nový hrad a s ním i správní středisko a město. Někdy před rokem 1370 Karel IV. vyplatil Toušeň pro svého bratra, moravského markraběte Jana Jindřicha (1322–1375). V jeho prospěch a v prospěch jeho dědiců pak listinou datovanou 1. února 1370 celý tento majetek vybavil osvobozujícími výsadami, mimo jiné zbavil Toušeň všech daní, dávek a jakýchkoli platů. K toušeňskému hrádku v té době náležely pastviny, louky, pole, prutníky, háje, honitby, mlýn s právem rybolovu, řeky a jejich přítoky a za Labem rozsáhlý a na zvěř bohatý les Bor.\n\nDědic tohoto majetku, syn markraběte Jana Jindřicha, moravský markrabě Jošt Moravský (1351–1411), krátce před smrtí římský král, neměl po skonu svého otce na vlastnictví mimo Moravu zájem. S vrozenou obchodní obratností prodal práva k Toušeni dvěma různým kupcům, kteří o sobě nevěděli: vlastnické právo získal Jan Starší z Michalovic († 1425), který sídlil v Brandýse, dědické právo získal Boček z Poděbrad († 1426), strýc pozdějšího krále Jiřího.\n\nToušeňských statků se ujal Jan Starší z Michalovic, přední katolík a odpůrce husitů, kterého proto neminuly výboje již prvních kališnických tažení: Michalovicův toušeňský hrádek, spravovaný v té době purkrabím, se stal jedním z terčů silného pražského vojska. Vrchním velitelem výpravy byl Hynek Krušina z Lichtenburka, část ozbrojenců, kteří Toušeň v dubnu 1421 oblehli, vedl Jan Želivský. Pražané hrádek nedobyli, ale po třídenním obléhání obsadili výměnou za životy jeho obránců. Správu Pražanů zde pak do konce husitských válek zastupoval Jan ze Smiřic († 1453).\n\nV poválečném míru (1437) se o Toušeň začal zajímat mladý Jiří z Poděbrad (1420–1471). Zemský soud sice potvrdil právo držení Michalovicům, kteří měli starší list, ale pro případ dědictví uznal i právo Jiříkovo. Michalovicové na Toušeni zůstali až do vymření svého rodu po meči Jindřichem Kruhlatou z Michalovic († 1468), za nějž k rodovým statkům v Polabí přibyly Čelákovice. Poté se Toušeně a výnosného lesa skutečně ujali – byť nakrátko – král Jiří z Poděbrad a po něm jeho synové. Další majitelé již jejich významu nedosahovali: rytíř Oldřich Bradáč, Jiří Bradáč a jeho synové Václav a Jan, Eliška a Kateřina Jandovy „z Hor Kuten“ a Vilém Kostka z Postupic. Okolní michalovické statky přešly mezitím dvojím dědictvím a sňatkem do držení Cimburků a Krajířů z Krajku.\n\nPočátkem 16. století koupil Toušeň význačný pražský politik a představitel strany podobojí Mistr Jan Pašek, pasovaný na rytíře a obdařený erbem a přídomkem z Vratu, první primátor sjednocených pražských měst a ve své době jeden z nejmocnějších mužů v Čechách. Toušeňský hrádek přebudoval ve výstavný renesanční zámek a jeho hospodářství rozšířil založením štěpnic, chmelnic, vinic a nových rybníků. Po politických roztržkách s králem Ferdinandem I. žil Pašek na Toušeni v ústraní, záměrně vzdálen sobě nepříznivým pražským událostem. Zemřel zde 15. března 1533 jako poslední důležitý majitel, jehož příchod znamenal pro celé zboží významné období rozkvětu a přerod osady v městečko.\n\nCelou Toušeň, rytířem Paškem odkázanou Adamovi Lvu z Rožmitálu, přikoupil po třech letech 20. května 1536 ke svému panství Kunrát Krajíř z Krajku (1470–1542), přední zastánce české reformace. Pro rámec jeho statků kolem Brandýsa představovalo městečko Toušeň s Paškovým zámkem, s poplužním dvorem a rozsáhlými lesy za Labem nejbohatší přírůstek. Krajířové však velmi záhy o všechno přišli: 18. srpna 1547 král Ferdinand I. jejich majetek z politických příčin konfiskoval ve prospěch České královské komory. Správou byli pověřeni hejtmani sídlící v Brandýse. Přestože byla Toušeň zprvu ještě vedena jako samostatné panství s vlastním polesím, postupně začala svou samostatnost ztrácet a přicházela i o další výsady. V letech 1606–1607 byl zámek rezidencí Adama mladšího z Vladštejna a r. 1639 byl zničen Švédy.\n\nTradiční místní rybníkářství, rozšířené o lov úhořů a lososů v Jizeře, bylo v Toušeni, podobně jako košíkářství, podpořeno křížením dvou obchodních cest. První, původní solná a jantarová stezka, zde přecházela ramena Labe od let 1561/1562 dvojím mostem, který sloužil s krátkými přestávkami v dobách třicetileté války po více než dvě stě let. Tehdy byl naposled zničen a na dalších více než dvě stě let nahrazen přívozem. Touto polskou silnicí projížděla od 16. století do roku 1615 vratislavská pošta. Později, od roku 1754 až do konce prvé třetiny 19. století tudy jezdily dostavníky pošty slezské. Druhý obchodní směr vedl z Vídně mimo Prahu i Kutnou Horu do Drážďan a Lipska. Polskou cestu křížil právě zde, kde proto bývaly již před třicetiletou válkou čtyři krčmy: na Klímovým (dnešní číslo 40, později hospoda Choděrova), na Vokounově (12), Kožnýho (55) a krčma u Věžského dvora (21). Po třicetileté válce lipská silnice významně ožila obnovením tradice veletrhů. V roce 1723 projížděli po obou cestách hosté korunovace císaře Karla VI. včetně jeho dcery, pozdější císařovny Marie Terezie. Křížení cest přivedlo později do Toušeně i císaře Josefa II., na jehož osobní pokyn zde byla roku 1787 postavena samostatná škola. Obě cesty plnily svou strategickou úlohu ještě za válek proti Napoleonovi. Byly i zárukou rychlého šíření zpráv: místní obyvatelé tak mohli odpovědět na vír událostí roku 1848 založením vlastní národní gardy.\n\nObilnářské zemědělství, které po napoleonských válkách v úrodné půdě úspěšně vyzkoušelo novou plodinu, cukrovou řepu, soustředilo po čase svůj zájem ke stavbě akciového rolnického cukrovaru. Základní kámen byl položen 3. června 1868. Od roku 1882 byl cukrovar v majetku Jakuba Passera, který pak v roce 1904 jeho stavbu dokončil. V této podobě zůstal cukrovar v provozu ještě dalších padesát let. V témže roce jako cukrovar (1868) byly v Toušeni založeny lázně (viz níže oddíl Slatinné lázně).\n\nPodle dávného správního rozdělení byla Toušeň pomezním územím kraje kouřimského, později součástí karlínského okresu, od roku 1918 součástí okresu Brandýs nad Labem a s ním dílem Pražského kraje. V roce 1960 se vyššími správními útvary staly okres Praha východ (do roku 2001) a Středočeský kraj. K 1. 1. 1979 byl Toušeni udělen statut lázeňského místa. V roce 1991 žádala obec o udělení statusu města, ten však udělen nebyl, k 1. 5. 1991 byl obci přiznán úřední název Lázně Toušeň a k 1. 8. 1993 udělen heraldický znak. Dnem 10. 10. 2006 byl Lázním Toušeni přiznán historický titul městys.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Toušeň \"(1240 obyvatel, poštovní úřad, telegrafní úřad, telefonní úřad, dívčí domov)\" byly v roce 1932 evidovány tyto živnosti a obchody: lékař, biograf Sokol, 2 obchody s cementovým zbožím, cihelna, cukrář, cukrovar Passer, čalouník, drogerie, elektrotechnický závod, geometr, 2 holiči, 6 hostinců, jednatelství, kolář, 5 košíkářů, 4 krejčí, léčivé lázně, léčebný ústav, 2 malíři, obchod s obuví Baťa, obuvník, pekař, 2 pískaři, obchod s lahvovým pivem, porodní asistentka, obchod s prádlem, 5 rolníků, 2 řezníci, sedlář, 8 obchodů se smíšeným zbožím, spořitelní a záložní spolek pro Toušeň, 2 švadleny, 3 trafiky, 2 truhláři, výroba velocipedů, 3 zahradnictví, zámečník.\n\n\nSlatinné lázně Toušeň byly založeny v roce 1868 Janem Králíkem (1837–1888). Zásluhou jeho syna Jana Králíka (1864–1946) jsou od roku 1899 hlavní léčebnou procedurou koupele v sirnoželezité slatině z vlastního ložiska \"Labiště\" u Čelákovic. Lázně se zaměřují na léčbu chorob pohybového aparátu. Léčí také pacienty po operacích meziobratlových plotének a po některých dalších ortopedických zákrocích.\n\nSilný pramen železnaté vody, který od nepaměti vyvěral v mírném svahu jižně nad hrádkem, býval již ve 14. století sváděn dřevěným roubením na hradní nádvoří: na gotickém ostění nádrže zasypané při renesanční přestavbě objevili archeologové vrstvy železitých usazenin. Za válečných let pramen chránil místní obyvatele před cholerou. Nejstarší přímá písemná zmínka o živém pramenu je z roku 1563, nejvděčnější zprávy jsou z let velkých epidemií 1850 a 1866. Na počátku tohoto časového rozmezí připadlo okolí pramene k zahradě nově vysazeného purkrechtního čísla 35 (dnešní číslo 19), jehož prvními držiteli byli v 16. století Vavřinec Kejř, Jan Záruba a Jíra Králíček. V roce 1843 koupili tento grunt od Jana a Alžběty Bernatových manželé Antonín a Alžběta Králíkovi, jejichž syn Jan Králík využil známosti a přírodní léčivosti pramene k založení malých lázní. Základní kámen první lázeňské budovy položil 10. března 1868.\nPro léčivé účinky, blízkost Prahy a přírodní prostředí bez velkých klimatických změn nabývaly malé lázně obliby a postupně i známosti, takže již v roce 1871 zde bylo ubytováno deset stálých hostů a deset let po založení bylo třeba k původnímu lázeňskému domu přistavět první patro. V roce 1882 vybudoval zakladatel lázní směrem do zahrady novou prostornou jídelnu, na místě původního vývěru železnaté vody pořídil kamennou krytbu a celou zahradu upravil v park. Již tehdy lázně přitahovaly vedle pacientů také příležitostné návštěvníky, mezi nimi mladého básníka Josefa Svatopluka Machara a společnost jeho přátel. V roce 1888, kdy na počátku sezony zakladatel lázní Jan Králík zemřel, přijelo do Toušeně za léčením na dvě stě pacientů nejen z Čech, ale i z Rakouska a z Bulharska. Za tuto sezonu bylo podáno více než 4000 koupelí a lázeňský dům čítal dvacet pokojů.\n\nLázně převzal starší ze dvou žijících synů zakladatele, Jan Králík, který byl do té doby učitelem v Dubé u Doks. V roce 1891 lázně rozšířil o sousední pozemek, na kterém podle projektu architekta Václava Kubra vystavěl jednopatrovou část velké novorenesanční budovy. Lázně tím získaly 24 nových kabin, 40 lůžek a po přikoupení pozemků za nádražím i druhý lázeňský park, Itálii. Učitelské vzdělání přivedlo druhého majitele lázní k zadání chemického rozboru lázeňského pramene a také slatiny z pozemků zakoupených za šestou tůní pod Čelákovem. Silně mineralizovaná slatina obsahovala zejména sirníky železa, které větráním přecházely v sírany a kysličníky (oxidy). Její léčebné účinky se ukázaly ještě pronikavější než u již osvědčeného pramene. Od léta 1899 se tak vedle pitných kúr a minerálních koupelí staly hlavními léčebnými procedurami rovněž koupele a zábaly připravené ze sirnoželezité slatiny. Léčivost se nejúčinněji projevila u degenerativních zánětlivých chorob pohybového ústrojí.\n\nLázeňský rozvoj Toušeně byl urychlen opakovaným zvolením majitele lázní Jana Králíka starostou městyse (1897 a 1913). Tím byl současně posílen vliv místního Okrašlovacího spolku (založeného v září 1896), který čerpal své prostředky také z lázeňských tržeb a jehož péčí pak byly vysazovány desetitisíce keřů a stromků v okolí, na březích Labe i v městysi samém. Současně s tím spolek zřídil módní říční lázně (plovárnu) a pečoval o parkovou úpravu všech nově zalesněných ploch. Toušeň, která měla na přelomu století 868 obyvatel, se tak zvolna stávala lázeňským letoviskem, jehož přitažlivost ovlivňovala i výstavbu a výstavnost nových domů. Nabídka příležitostného ubytování dosáhla v roce 1910 jednoho sta letních bytů.\n\nÚspěšné lázně se mohly pochlubit dalšími zajímavými hosty i pacienty. Patřili k nim na přelomu století profesor konzervatoře v Chicagu Adolph Erst, přední pěvec a režisér opery Národního divadla Emil Pollert. V roce 1905 navštívil krátce Toušeň Milan Rastislav Štefánik. K nejznámějším hostům lázní přibyli ještě před první světovou válkou legendární herečka Tylovy společnosti i Národního divadla Marie Ryšavá a moravský génius české hudby Leoš Janáček. K častým návštěvníkům náležel i synovec následníka trůnu Františka Ferdinanda d'Este, arcivévoda Karel, který v letech 1908 až 1912 velel eskadroně 7. pluku brandýských dragounů. Na Toušeň nezapomněl, ani když se pak sám stal posledním císařem rakouským Karlem I.: Toušeň oficiálně navštívil 26. srpna 1918 společně s chotí císařovnou Zitou.\n\nOd roku 1912 vítala lázeňské hosty také kolonáda, ojedinělá kubisticky pojatá konstrukce z litého betonu, imitujícího dřevo. Myšlenka tohoto řešení je spojována se jménem architekta Otakara Novotného, provedení stavby je zřejmě dílem stavitele Konstantina Saxe, který předtím secesně upravil sousední budovu Na výsluní.\n\nV téže době, po zkušebním zprovoznění nové pražské vodárny v Káraném, se v celém okolí ztratily všechny přirozené vodní prameny. Zmizela i železnatá voda, která dala lázním vznik. Obnovu pramene bylo možno zajistit pouze artéským vrtem. Takto získaný nový zdroj železnaté vody o stálé teplotě 8,25 °C pak dával každou minutu 175 litrů a tryskal vlastním tlakem do výše prvého patra. K léčbě byl užíván až do druhé poloviny padesátých let.\n\nSpecifický ruch, určovaný blízkostí Prahy, přiváděl do lázní zajímavou společnost i po převratu a po vzniku republiky. K léčebným pobytům sem zajížděli malíři Viktor Oliva, Bedřich Wachsmann a František Xaver Margold i sochaři Jaroslav Brůha a Čeněk Vosmík, který sem jezdíval s chotí a dcerou. Jako lázeňský host v Toušeni často zpíval - ještě pod acetylénovými lampami - tenorista Josef Branžovský, přední wagnerovský pěvec opery v Curychu, a jiný hrdinný tenorista Antonín Viktor Lebeda, v Národním divadle partner Emy Destinnové, oceňoval Toušeň i jako vděčné místo rybářské. Po několik sezon se zde léčila oblíbená redaktorka Ženských listů, Lady a Libuše, spisovatelka Věnceslava Lužická Srbová. Jinak významnou postavou mezi lázeňskými pacienty byl podnikatel Dismas Šlambor, proslulý pod pseudonymem Viktor Ponrepo jako zakladatel prvního pražského biografu. Do Toušeně jezdívali také vynikající umělci z činohry Národního divadla, herečka Marie Hübnerová a režisér Karel Želenský, k nimž světovou protiváhu v jiných letech vytvářeli významní členové newyorské Metropolitní opery: vynikající český basista Pavel Ludikar a proslulý tanečník a choreograf Augustin Berger, někdejší šéf baletu tohoto nejslavnějšího divadla Ameriky.\n\nOd poloviny dvacátých let sem za místním básníkem Břetislavem Zahradníkem zajížděli také bratři Josef a Karel Čapkové. Později tu krátce pobýval a hlavně rybařil spisovatel Jiří Mahen, malířsky zde působil všestranný umělec -také sochař, tanečník a divadelník - Emanuel Famíra a za přáteli do Toušeně přijížděli i protagonisté Osvobozeného divadla Jiří Voskovec a Jan Werich. Při společenských večerech, jejichž dobovou kulisu dotvářel od prahu třicátých let místní jazz band Pecan, hrával pozdější vynikající spisovatel a čestný občan Toušeně (1985), tehdy dvacetiletý mladík, Adolf Branald. Veselým společníkem zde býval Valentin Šindler, původně lyrický tenorista brněnské a záhřebské opery, v Toušeni však známý až po proměně v stréčka Matěje Křópala z Břochovan, a to i na místním ochotnickém jevišti. Za léčebným pobytem sem zavítal také pozdější nestor českých herců František Kovářík. V kulturních večerech se dobře uplatnilo místní pěvecké sdružení Smetana i domácí smyčcové kvarteto a lázeňskou jídelnou znělo také nejvyšší pěvecké umění za koncertů Gabriely Horvátové, Otakara Mařáka, jeho choti Mary Cavanové a mladičké Jarmily Novotné.\n\nS nově dokončenou přístavbou (1933) původního lázeňského domu patřily lázně dík své poloze k těm několika výjimkám z českých léčebných středisek, jichž se za druhé světové války nedotkla přímá okupace. V létě 1943 a 1944 zde proto mohlo být podnětu Ing. Josefa Hrona a majitele lázní Vojmíra Králíka uspořádáno první soustředění mladých sportovců, z nichž pak nezapomenutelně proslul vytrvalec Emil Zátopek. Lázeňské budovy byly obsazeny pouze krátce, od března do května 1945, kdy si zde vynutila ubytování německá zákopová rota.\n\nBezprostředně po válce se zde léčila dcera prvního prezidenta Československé republiky Alice Masaryková. Do Toušeně také jezdíval ještě v chlapeckém věku a ve své osmdesátce se sem znovu vrátil hudební skladatel a dirigent Karel Boleslav Jirák. Vůbec nejvěrnějším z význačných návštěvníků lázní a Toušeně jako letoviska býval po všecky ty časy již od počátku století architekt Albert Jonáš, čestný občan Toušeně (1973), vynikající grafik a ilustrátor, významný představitel světové úrovně našeho výstavnictví. Architekt Jonáš je mimo jiné autorem grafického znaku lázní, který v podobě glyptického reliéfu zdobí od roku 1976 vnější stěnu západního průčelí lázeňských budov a od roku 1997 také severní stěnu závětří hlavního vchodu.\n\nZnárodněním vyhlášeným 23. května 1949 převzal lázně do své správy stát. Dosavadní majitel MUDr. Vojmír Králík (1915 - 1973) se však nepřestal věnovat lázeňství. V oborech balneologie, fysiatrie a Fyzioterapie dosáhl významných ocenění jak na poli pedagogickém jako docent na fakultě všeobecného lékařství Univerzity Karlovy, tak na poli výzkumném a vědeckém i v mezinárodním měřítku.\n\nV letech 1954 až 1956 hospodařila v toušeňských lázních Ústřední rada odborů, která vybavila ubytovací prostory ústředním topením. Od 1. ledna 1957 převzalo lázně ředitelství Československých státních lázní se sídlem v Poděbradech. Kolonádu v té době (1958) ozdobila Dívčí fontána od Olbrama Zoubka, raná práce podle modelu z roku 1956. V první celoroční sezoně 1959 se v Toušeni léčilo 1285 pacientů a jeho první tištěný propagační prospekt nabídl grafické ztvárnění toušeňských motivů rukopisem výtvarníka Theodora Pištěka, později proslulého držitele filmového Oscara.\n\nCeloroční provoz lázní umožnil rozšířit také ambulantní péči, která začala tvořit téměř 50 % léčebné činnosti. První ambulantní pacienti přijížděli do Toušeně od roku 1951, po dobrých zkušenostech z návrhu MUDr. Otto Řádka, kdy se po preventivní lázeňské léčbě zaměstnanců smíchovského Staropramenu pronikavě snížila pracovní neschopnost. Vynikající léčebné výsledky pak pravidelně přiváděly do toušeňských lázní zaměstnance více než padesáti podniků, mezi nimi kanceláře Federálního shromáždění, Úřadu české vlády, podniků Kaučuk Kralupy, Praga, Avia, Carborundum Benátky nad Jizerou a dalších.\n\nV roce 1969 obnovil primař MUDr. Miroslav Jirák, jeden z pravnuků zakladatele lázní, tradici kontaktů s výkonnými sportovci. Ve spolupráci s manželi Danou a Emilem Zátopkovými, pozdějšími čestnými občany Toušeně (1991), za přispění středisek vrcholového sportu začaly lázně věnovat léčebnou péči také extrémně namáhaným svalům a šlachám předních českých lyžařů, kanoistů, především však lehkých atletů, z nichž mezi prvními byli olympionici a držitelé světových rekordů své doby diskař Ludvík Daněk a koulaři Imrich Bugár a Helena Fibingerová.\n\nNa tradici návštěvníků z uměleckého světa navázali mnohonásobnými návraty někdejší přední herečka Švandova divadla Marie Buddeusová Leblová, léčebným pobytem herec Bedřich Prokoš a uměleckými vystoupeními Otomar Korbelář a Eva Vrchlická. V době, kdy již Toušeň získala lázeňský statut – po 1. lednu 1979 – se tu léčily další známé osobnosti: herečky Ivanka Devátá, Nelly Gaierová, Zita Kabátová a Stella Zázvorková, choreograf Luboš Ogoun i někdejší ředitel Národního divadla Přemysl Kočí, flétnista Václav Žilka a významný hudební skladatel Jan Hanuš. Řady léčených sportovců rozmnožili první československý olympionik a držitel světového rekordu ve vrhu koulí Ing. František Douda a věhlasná automobilová závodnice Eliška Junková. V roce 1992 zvolila zdejší lázně pro svůj poslední léčebný pobyt ve vlasti světoznámá sólistka operních divadel v Praze, Berlíně, Vídni a New Yorku Jarmila Novotná, čestná občanka Lázní Toušeně (1992). V roce 1994 zavítali do Lázní Toušeň na léčení proslulý spisovatel Bohumil Hrabal a držitel světových rekordů v hodu oštěpem, olympionik Jan Železný. Po roce 2000 zde častěji pobývali proslulí desetibojaři, olympionici Tomáš Dvořák a Roman Šebrle.\n\nNa kulturních, literárních a společenských večerech se zúčastňovali často Ivan Medek, Vladimír Ráž a Milan Friedl, ale také Ljuba Hermanová, Waldemar Matuška, Felix Slováček, Vladimír Menšík, Josef Bek a Miroslav Horníček. Velmi oblíbenými hosty tu bývali pěvec Jan Soumar a houslista Ivan Kawaciuk. Ke komorním koncertům do Toušeně opakovaně přijížděli koncertní umělci všech generací: svůj první recitál zde měl již v roce 1961 houslista Čeněk Pavlík, hráli tu nejlepší studenti pražské Konzervatoře a Akademie múzických umění, několikrát zde vystupovali proslulí kytaristé Vladimír Mikulka a Štěpán Rak, i vynikající japonská houslistka českého školení Shizuka Ishikawa. Dík mnohonásobným návratům považují Toušeň za svou také členové Panochova kvarteta, hrálo zde i kvarteto Doležalovo, Stamicovo, Kocianovo a Wihanovo. Z řady předních sólistů zapsaly lázně do galerie svých hostů rovněž jména klavíristů Marie Knotkové, Alfreda Holečka, Františka Raucha a Ivana Klánského, kontrabasisty Františka Pošty a pěvců Olgy Jirákové, Brigity Šulcové, Jaroslava Horáčka a René Tučka. K uměleckým vrcholům toušeňských koncertů se řadí vstoupení houslisty Václava Snítila a čelných sólistů opery Národního divadla Karla Bermana, Eduarda Hakena, Václava Zítka, Evy Děpoltové, Věry Soukupové a Evy Urbanové. K hostům z nejvzácnějších se v roce 1985 připojili prof. dr. Václav Holzknecht a dvakrát i světově proslulé Smetanovo kvarteto. O rok později zde poprvé koncertoval pravnuk Antonína Dvořáka Josef Suk a v roce 1991 sólista Metropolitní opery tenorista Vinson Cole. Další umělci sem zavítali ze Švýcar, Španělska, Ukrajiny a Rumunska i z Argentiny, USA, Kanady a Japonska.\n\nLéčebná zařízení lázní má k dispozici vedle tradičních slatinných koupelí i kompletně obnovenou vodoléčbu, podvodní masáž, elektroléčbu včetně magnetoterapie a prostory pro léčebný tělocvik, akupunkturu a léčbu parafinem. V současné době se v lázních podává přes 60 000 procedur ročně, z toho 17 až 18 tisíc slatinných koupelí. Ústavních pacientů bývá okolo jednoho tisíce (tří a čtyřtýdenní pobyty), ambulantních pacientů bývá ročně osm set.\n\nSamozřejmou součástí lázní je veřejná dietní jídelna a lázeňská kavárna. Vnitřní prostory lázní jsou zdobeny obrazy s toušeňskými motivy v kresbách, pastelech a olejomalbách Rudolfa Truhlaříka, Ferdinanda Blechy a Viléma Plocka.\n\nOd 1. září 2006 se Slatinné lázně Toušeň staly součástí pražské Fakultní nemocnice Na Bulovce.\n\n\n\n\nDopravní síť\n\nVeřejná doprava 2011\n\n"}
{"id": "138841", "url": "https://cs.wikipedia.org/wiki?curid=138841", "title": "Choustníkovo Hradiště", "text": "Choustníkovo Hradiště\n\nObec Choustníkovo Hradiště () se nachází v okrese Trutnov, kraj Královéhradecký, zhruba 4,5 km východně od Dvora Králové nad Labem. Obcí protéká Kocbeřský potok a probíhá jí silnice I/37. Žije zde obyvatel.\n\nPrvní písemná zmínka o obci pochází z roku 1316, kdy ji král Jan Lucemburský, spolu s téměř celým Trutnovskem (s výjimkou samotného Trutnova) zastavil Půtovi z Turgova jako jistinu slíbené odměny za vojenskou pomoc. Půta zde zřejmě vybudoval hrad, snad na místě staršího hradiště.\n\nNa konci 14. století patřil hrad a přilehlé panství Heřmanovi z Choustníka, jehož jméno je dostalo i do názvu obce. Po vymření pánů z Choustníka panství rychle střídalo majitele. Roku 1485 jej jako zástavu držel rytíř Hanuš z Šelndorfu a Hornšperka, v 16. století pak Švamberkové. Roku 1623 koupil panství Albrecht z Valdštejna, který jej však obratem prodal Trčkům. Po roce 1634 připadlo panství císaři Ferdinandovi II. Ten jej záhy daroval, jako odměnu za služby, hraběti Františkovi z Ulfelda.\n\nPo dalším rychlém střídání majitelů jej koupil hrabě Jan Špork, který dal opravit hrad a až do své smrti roku 1679 zde bydlel. Jeho syn František Antonín Špork hrad nejprve rozšířil, ale nakonec si vybudoval sídlo v nedalekém Kuksu a hrad až do roku 1739 sloužil jako provizorní klášter celestýnek. Poté byl užíván jako sýpka, na konci 18. století opuštěn zchátral.\n\nPřes přesídlení F. A. Šporka do Kuksu zůstala obec dále centrem choustnicko-hradišťského panství. Sídlil zde panský velkostatek, hospodářská a lesní správa, atp. Panství až do roku 1949 patřilo rodu Šporků resp. Sweerts-Sporcků. Díky odkazu F. A. Šporka však sloužily výnosy z panství k financování provozu špitálu v Kuksu a celé panství proto z Kuksu spravovala hospitální nadace.\n\n\n"}
{"id": "138844", "url": "https://cs.wikipedia.org/wiki?curid=138844", "title": "Březina (okres Rokycany)", "text": "Březina (okres Rokycany)\n\nObec Březina (katastrální území \"Březina u Rokycan\") se nachází v okrese Rokycany, kraj Plzeňský, zhruba 7 km severně od Rokycan. Žije zde obyvatel. V okolí se nachází archeologické naleziště na vrchu Hradiště (619 m n. m.).\n\nPrvní písemná zmínka o obci pochází z roku 1379, její dějiny však sahají mnohem dál. Na nedalekém vrchu Hradiště nachází zbytky slovanského hradiště. Na zdejším hradě i zámku se vystřídalo mnoho majitelů z řad šlechty.\n\nPodle místní ústní tradice zámek a park navštívil J. W. Goethe. Byl po něm pojmenován i jeden strom v zámecké zahradě. S Goethem se setkal majitel zdejšího panství Kašpar Maria hrabě ze Šternberka, zakladatel Národního muzea, který na zdejším zámku 20. prosince 1838 zemřel.\n\nRád sem jezdil také komik Vlasta Burian, který zde měl chatu pod vrchem Hradiště.\n\n\n"}
{"id": "138846", "url": "https://cs.wikipedia.org/wiki?curid=138846", "title": "Kolinec", "text": "Kolinec\n\nMěstys Kolinec se nachází v okrese Klatovy, Plzeňský kraj. Žije zde obyvatel. Leží na železniční trati č. 185, spojující Horažďovice a Domažlice.\n\nPrvní písemná zmínka o obci pochází z roku 1290. Roku 1656 získala tvrz i městečko Kateřina Eleonora z Klenové (později se zde objevuje sklenářská rodina Klenovských).\n\nOd 10. října 2006 byl obci vrácen status městyse. Znakem městyse je stříbrný lev (udává se též lvice) na červeném poli.\n\n\n\n\n\n"}
{"id": "138847", "url": "https://cs.wikipedia.org/wiki?curid=138847", "title": "Žleby", "text": "Žleby\n\nObec Žleby () se nachází v okrese Kutná Hora ve Středočeském kraji, asi 18 km jihovýchodně od Kutné Hory a 7 km východně od města Čáslav. Žije v ní obyvatel. Součástí obce jsou i vesnice Kamenné Mosty, Markovice a Zehuby.\n\nPrvní písemná zmínka o obci pochází z roku 1278. Jméno mají Žleby od údolí řeky Doubravy, která tu vytvořila hluboký žleb – žlab. Na městečko byly Žleby povýšeny v roce 1356, kdy byly v držení císaře Karla IV. a byl jim dán do znaku stříbrný lev se zlatou korunkou, jazykem a zlatými drápy v černém štítě. Písemnosti o tom se nedochovaly. Tento znak byl roku 1697 od pozdějšího majitele Žleb svobodného pána z Kaisersteinu pozměněn a obdařen barvami ze znaku rodiny Kaisersteinu. Na černém štítu je Lev zlaté barvy a drží v tlapě zlatou lilii. V současné době se město vrátilo k původním barvám znaku a ponechalo lvu stříbrnou lilii.\n\nPrvní písemná zpráva o Žlebech je z roku 1278. V tomto století tu byl založen hrad Jindřichem z Lichtenburku a dány počátky panství. V držení hradu se vystřídalo hodně majitelů i několik českých králů. Významnými rody byli páni z Meggau, Kaisersteinové, Schönfeldové a naposledy Auerspergové. Do roku 1848 tvořilo žlebské panství 20 vesnic.\n\nVyhledávanou památnou budovou je ve Žlebech státní zámek s bohatými sbírkami zbraní a jiných starožitnosti. Původně gotický hrad byl v roce 1427 pobořen husity, nově postaven před rokem 1450, později upraven renesančně, v roce 1754 barokně, do dnešní pseudogotické podoby přestavěn v letech 1849–1886.\n\nKe kulturním památkám ještě patří původně renesanční ze 2. poloviny 18. století barokně přestavěný kostel Narození Panny Marie s hrobkou, zvonice, kaple Nejsvětější Trojice, pseudogotická radnice z roku 1881, mariánský sloup, socha svatého Jana Nepomuckého a domy čp. 63, 119, 120.\n\nU zámku je rozsáhlý anglický park. Ke Žlebům patří mj. osada Markovice, v níž jsou jako památky zapsány gotický kostel svatého Marka ze začátku 14. století, areál zájezdní hospody čp. 91, dvůr a areál čp. 208 s hospodářskými budovami z druhé poloviny 18. století.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Žleby \"(2183 obyvatel, poštovní úřad, telegrafní úřad, telefonní úřad, katol. kostel, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, bednář, biograf Sokol, cihelna, cukrář, 5 obchodů s dobytkem, elektrárna, 3 holiči, 4 hostince, 2 hotely, hrnčíř, hudební škola, kamnář, kapelník, kavárna, klempíř, obchod s klobouky, 2 koláři, 2 kominíci, 2 kováři, 6 krejčí, lihovar, malíř, 3 mechanici, mlýn, natěrač, pražírna obilí, obchod s obuví Baťa, 6 obuvníků, 3 paliva, 2 pekaři, pila, pohřební ústav, 2 pokrývači, porodní asistentka, povoznictví, provazník, 2 rolníci, 7 řezníků, 3 sadaři, sedlář, 11 obchodů se smíšeným zbožím, Záložna Žlebská, stavitel, 2 obchody se střižním zbožím, studnař, výroba obuvnických svršků, tesařský mistr, 3 švadleny, 4 trafiky, 4 truhláři, velkostatek Auersperg, 4 zahradnictví, 3 zámečníci, zubní ateliér.\n\nV obci Zehuby \"(přísl. Kamenné Mosty, 421 obyvatel, samostatná obec se později stala součástí Žlebů)\" byly v roce 1932 evidovány tyto živnosti a obchody: 3 hostince, kapelník, kovář, 2 rolníci, 3 obchody se smíšeným zbožím, 2 trafiky.\n\n\n\nDopravní síť\n\nVeřejná doprava 2011\n\n\n\n"}
{"id": "138848", "url": "https://cs.wikipedia.org/wiki?curid=138848", "title": "Vísky (okres Rokycany)", "text": "Vísky (okres Rokycany)\n\nVísky jsou obec, která se nachází zhruba 12 km jihovýchodně od Rokycan v okrese Rokycany v Plzeňském kraji. Žije zde obyvatel.\n\nPrvní písemná zmínka o obci pochází z roku 1368.\n\n\n"}
{"id": "138849", "url": "https://cs.wikipedia.org/wiki?curid=138849", "title": "Žernov (okres Semily)", "text": "Žernov (okres Semily)\n\nObec Žernov (německy \"Schernow\") se nachází v okrese Semily, kraj Liberecký. Žije zde  obyvatel. V roce 2011 vládní Zpráva o situaci národnostních menšin v České republice uvedla tuto obec jako jedinou v České republice, kde je nejvyšší percentuální zastoupení ukrajinské (14,98%) a bulharské (7%) národnostní menšiny.\n\nPrvní písemná zmínka o obci pochází z roku 1375.\n\n\n"}
{"id": "138850", "url": "https://cs.wikipedia.org/wiki?curid=138850", "title": "Volevčice (okres Jihlava)", "text": "Volevčice (okres Jihlava)\n\nObec Volevčice () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Bolewczicz (1366), na Volebčicích (1447), Wollewcžicz (1678), Wolewžitz (1718), Wolewtschitz (1720), Welmoschitz (1751), Wolewtschitz a Wolewčice (1846), Wolewtschitz a Volevčice (1872), Volevčice (1881) až k podobám Volevčice a Wolewtschitz v roce 1924. Místní jméno vzniklo přidáním přípony -ice k osobímu jménu Volevec. Pojmenování je rodu ženského, čísla pomnožného a genitiv zní Volevčic.\n\nPrvní písemná zmínka o obci pochází z roku 1366.\n\nOd 1. dubna 1980 do 31. prosince 1992 byly místní částí Telče, od 1. ledna 1992 jsou samostatnou obcí.\n\nVolevčice leží v okrese Jihlava v Kraji Vysočina. Nachází se 5 km jižně od Třeštice, 2,5 km jihozápadně od Studnic, 4 km západně od Mysliboře, 3 km severně od Telče, 2,5 km východně od Vanova a 2,5 km jihovýchodně od Vanůvku. Geomorfologicky je oblast součástí Česko-moravské subprovincie, konkrétně Křižanovské vrchoviny a na rozmezí jejich podcelků Dačická kotlina a Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 541 metrů. Nejvyšší bod o nadmořské výšce 580 metrů stojí severně od obce. Volevčicemi protéká potok Vanůvek, v jižní části obce se do něm vlévá Studnický potok. Jihozápadní hranici tvoří Telčský potok. Severozápadně od obce se na Vanůvku rozkládá několik rybníků.\n\nPodle sčítání 1930 zde žilo v 25 domech 127 obyvatel. 127 obyvatel se hlásilo k československé národnosti. Žilo zde 125 římských katolíků a 2 evangelíci.\n\nObec leží na katastrálním území Volevčice u Telče. Volevčice mají 7členné zastupitelstvo, v jehož čele stojí starosta Miroslav Vávrů. Ve volbách roku 2010 kandidovali pouze SNK Volevčice. Volební účast činila 57,05 %. Volevčice jsou členem Mikroregionu Telčsko a místní akční skupiny Mikroregionu Telčsko.\n\nObcí prochází silnice III. třídy č. 11263, která se západně od obce napojuje na komunikaci II. třídy č. 112. Dopravní obslužnost zajišťují dopravci ICOM transport, Radek Čech - Autobusová doprava a ČSAD Jindřichův Hradec. Autobusy jezdí ve směrech Dačice, Budeč, Nová Říše, Telč, Řásná, Třešť, Jihlava, Bítov, Černíč, Myslůvka, MMrákotín a Jindřichův Hradec. Obcí prochází žlutě značená turistická trasa z Doupě do Telče.\n\n\n\n"}
{"id": "138851", "url": "https://cs.wikipedia.org/wiki?curid=138851", "title": "Věžná (okres Pelhřimov)", "text": "Věžná (okres Pelhřimov)\n\nObec Věžná () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1358.\n\n\n\n"}
{"id": "138852", "url": "https://cs.wikipedia.org/wiki?curid=138852", "title": "Rosička (okres Jindřichův Hradec)", "text": "Rosička (okres Jindřichův Hradec)\n\nObec Rosička () leží na Dírenském potoce 15 km severně od Jindřichova Hradce v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1603.\n\n\n"}
{"id": "138853", "url": "https://cs.wikipedia.org/wiki?curid=138853", "title": "Unčín", "text": "Unčín\n\nUnčín () je obec v okrese Žďár nad Sázavou v kraji Vysočina ve východní části Českomoravské vrchoviny v přírodním parku Svratecká hornatina. Žije zde obyvatel. Unčínem protéká řeka Svratka, která pramení na úbočí Křivého javora a Žákovy hory ve Žďárských vrších.\n\nPrvní písemná zmínka o obci pochází z roku 1379, kdy patřila Archlebovi z Kunštátu jenž spolu se synem Heraltem zapsal ves Unčín jeho manželce Markétě. V letech 1459–1588 patřila Pernštejnům a po Bílé hoře se dostal k panství kunštátskému. V letech 1980–90 spadal Unčín pod Dalečín. Nyní je Unčín samostatnou obcí. K Unčínu patří také samota Zbytov.\n\n\nU silnice k Ubušínu stojí památník Jana Dobiáše a Františka Kováře, kteří položili život za druhé světové války.\n\n\n"}
{"id": "138860", "url": "https://cs.wikipedia.org/wiki?curid=138860", "title": "Fan Vavřincová", "text": "Fan Vavřincová\n\nFan Vavřincová, vlastním jménem Věra Peigerová, provdaná Němotová, (17. listopadu 1917 Praha – 16. prosince 2012) byla česká spisovatelka a autorka televizních scénářů. Podle jejího románu byl natočen například film \"Eva tropí hlouposti\". \n\nNarodila se v Praze–Podolí, v rodině Vavřince Peigera (1867–1930), který se postupně vypracoval z účetního a disponenta až na ředitele firmy Česká cukerní. Po základní škole vystudovala gymnázium v Praze-Dejvicích. Po maturitě (1935) ještě dva roky studovala externě na filozofické fakultě Karlovy univerzity, kde získala státnice z němčiny, francouzštiny a ruštiny.\nV dubnu 1935 (ještě před maturitou) se provdala za Bohumila Němotu (1906–1976), majitele likérky; svatba se konala v žižkovském kostele sv. Prokopa. Po sňatku žili manželé Němotovi na zámku Sudovice u Nového Knína, měli dvě dcery, Felicii a Ivanku.\n\nZačala psát už ve svých šestnácti letech na gymnáziu. Do povědomí lidí vstoupila filmem režiséra Martina Friče z roku 1939, který byl natočen podle jejího námětu – knihy \"Patsy tropí hlouposti\". Po roce 1948 nemohla až do konce 60. let publikovat a pracovala jako úřednice a účetní v Novém Kníně, Dobříši a Praze. Od roku 1957, kdy vyhořel zámek Sudovice, žila v Praze.\n\nJe pohřbena v Novém Kníně.\n\nDíla Fan Vavřincové mají výlučně zábavný charakter. Často se jednalo o románky pro ženy a dívky. Humor, nadhled a laskavost jí získaly širokou oblibu. \n\nZnačnou část prací uveřejnila pod vlastním jménem Věra Němotová. Pseudonym Fan Vavřincová vzniknul z otcova křestního jména Vavřinec a častého rodinného křestního jména František. Pod druhým pseudonymem Anna Lorencová vydala dívčí román \"Divoška Kim\". (I tento pseudonym byl odvozen z otcova křestního jména, tentokrát z německé podoby Lorenz.)\n\nOd roku 1936 (tedy od necelých devatenácti let) se její příspěvky objevovaly v řadě časopisů, jako \"List paní a dívek\" (\"Sally dělá kariéru\", 1936), \"Pražanka\", \"Ahoj\", \"Pražský ilustrovaný zpravodaj\", \"Hvězda\". Po okupaci přispívala do časopisů \"Květen\", \"Ahoj na sobotu\" a \"Vlasta\".\n\nPo nuceném odmlčení po roce 1948 se její příspěvky a překlady začaly znovu objevovat od roku 1968 ve \"Světu v obrazech\", \"Dikobrazu\", deníku \"Svobodné slovo\" a dalších.\nKnihy jsou uvedeny podle data vydání (pouze první vydání). \n\n\n\nNěkteré zdroje uvádějí, že se Fan Vavřincová podílela i na scénářích filmů \"Hotel Modrá hvězda\" a \"Nevíte o bytě?\". Publikace \"Československé filmy ve filmové distribuci\" z roku 1988 i portál NFA \"Filmový přehled\" však uvádějí jiné autory.\n\n\n\n"}
{"id": "138868", "url": "https://cs.wikipedia.org/wiki?curid=138868", "title": "O válce", "text": "O válce\n\nO válce, v originále Vom Kriege, je kniha o válce a vojenské strategii, kterou napsal pruský generál Carl von Clausewitz. Byla napsána převážně po napoleonských válkách mezi lety 1816 a 1830. Přesto že knihu nikdy nedokončil, vydala ji po jeho smrti jeho manželka v roce 1832. Kniha byla přeložena do řady světových jazyků a je považována za jedno největších děl v oblasti vojenské strategie.\n\nJedním z nejdůležitějších pojmů, které se objevují v knize, je pojem „Frikce“ (Friction of war). Frikce v podstatě označuje náhodné a nepředpokládané události, které ztěžují vojsku jeho práci. Vzniká s problémy spojenými převáděním rozkazů od vedení do konkrétních akcí.\n\nJde o nedokončené dílo a o jeho posmrtné vydání se zasloužila po autorově smrti jeho manželka Marie von Brühl.\n\n"}
{"id": "138897", "url": "https://cs.wikipedia.org/wiki?curid=138897", "title": "Řád svatého Lazara", "text": "Řád svatého Lazara\n\nŘád rytířů svatého Lazara Jeruzalémského (latinsky \"Ordinis Fratrum et Militum Hospitalis Leprosorum Sancti Lazari Hierosolymitani\"), zkráceně \"lazariáni\" či \"lazarité\". Název současného řádu oficiálně zní Vojenský a špitální řád sv. Lazara Jeruzalémského (latinsky \"Ordo Militaris et Hospitalis Sancti Lazari Hierosolymitani\", zkratka OSLJ) je křesťanský rytířský řád, který byl založen v 11. století jako jedna z nejstarších charitativních organizací na světě.\n\nTrvání původního řádu po roce 1830 a tedy i kontinuita stávající organizace nejsou bezvýhradně akceptovány. Původní bratrstvo se řídilo arménskou basiliánskou řeholí, později bylo papežskou bulou latinizováno a tento duchovně-vojenský řád se stal součástí katolické církve. Současný mezinárodní řád je řádem ekumenickým a po vzoru původní sprituality sdružuje křesťany všech vyznání. Jeho novodobá historie je však poznamenána rozkolem a spory o velmistrovství. Ve 21. století existují tři větve (obedience) řádu. Charakteristickým znakem řádu je zelený osmihrotý (maltézský) kříž ve stříbrném poli.\n\nVznik Řádu svatého Lazara je nedílně spojen s křížovými výpravami zahájenými na konci 11. století s cílem osvobodit Jeruzalém z rukou muslimů. Na rytíře a poutníky ze západní Evropy zde ale nečekala jen vytoužená Svatá země, ale také řada nebezpečí – válka, neznámé prostředí a nemoci. Jednou z nejobávanějších bylo malomocenství. Právě nemocní, vyvržení z ostatních rytířských řádů přišli s myšlenkou přetvořit bratrstvo v organizovaný duchovní řád s rytířskou složkou, která by se účastnila obrany Jeruzalémského království. Jejich symbolem se stal rovnoramenný (tzv. řecký) zelený kříž (osmihrotý, tzv. maltézský kříž zavedl až v 16. století velmistr Jean de Lévis, 1564–1577).\n\nVelkým stoupencem řádu sv. Lazara byl jeruzalémský král Balduin IV. (1173–1184), sám trpící malomocenstvím, pod jehož velením Lazariáni vybojovali své nejslavnější bitvy. Po Balduinově smrti však byli křesťané v bitvě u Hattínu (1187) poraženi sultánem Saladinem, který záhy na to obsadil Jeruzalém. Území Jeruzalémského království se opět zvětšilo až po třetí křížové výpravě, ale hlavní město zůstalo v rukou Saladina a jeho nástupců. Centrem řádu sv. Lazara se proto stalo město Akkon, před jehož branou vyrostl nový špitál pro malomocné. Členy řádu byli původně jen nemocní leprou, ale postupem času se jejich podíl stále zmenšoval. Proto se také řád začal rychleji šířit, mj. také do Evropy, kde začal pod papežskou ochranou zakládat komendy. Do Jeruzaléma se spolu s ostatními rytířskými řády vrátil až roku 1229, kdy město opět dobyl římský král Fridrich II. Šlo ale jen o krátkodobou epizodu, protože o patnáct let později, roku 1244, se metropole dostala do rukou Turků. V roce 1244 v bitvě u La Forbie padli všichni zúčastnění lazariáni. Následná křížová výprava do Egypta (1249–1250) vedená francouzským králem Ludvíkem IX. Svatým s cílem podkopat tureckou moc skončila katastrofou bitvy u Al Mansurah a královým zajetím. Následně křesťané ztráceli v zámoří jednu pozici za druhou a roku 1291 padla i jejich poslední velká bašta, město Akkon.\n\nPo opuštění Svaté země se řád svatého Lazara usadil nakrátko na Kypru, ale záhy našel své nové sídlo ve Francii, kde král Ludvík VII. již roku 1154 daroval řádu hrad Boigny. Další majetky měl řád na území Anglie, Skotska, dnešního Německa, Nizozemí, v Čechách a v Uhrách. Po přesídlení do Evropy se také zcela proměnila orientace řádu, který se z vojenského bratrstva změnil na řád pečující o nemocné, zejména leprou. Roku 1308 vzal řád svatého Lazara pod svou ochranu francouzský král Filip IV. Sličný a tento patronát trval až do červencové revoluce roku 1830.\n\n16. století přineslo pokles řádové moci a vlivu. Roku 1517 se od magistrátní komendy ve francouzském Boigny odtrhlo italské převorství v Capuy a založilo vlastní linii řádu, která se později sjednotila s řádem sv. Mauricia v Řád sv. Mauricia a sv. Lazara. Francouzští lazariáni se počátkem 17. století spojili s řádem Pany Marie Karmelské založeným roku 1607. Oba řády měly společného velmistra, rytíři však byli přijímáni odděleně a ke skutečnému splynutí řádů nikdy nedošlo. Novým symbolem se stal zeleno-červený osmihrotý kříž. Většina řádových rytířů byla tehdy šlechtického původu, ale za zásluhy se členy mohli stát i nešlechtici, což bylo např. u Maltézských či Německých rytířů nemožné. Roku 1649 došlo k zásadní úpravě řádových zákonů. Byla zřízena hodnost duchovního velkopřevora a řádu svatého Lazara byl svěřen vrchní dozor nad špitály a chudobinci Francie. Řád také vybudoval svou vlastní flotilu, která se snažila vyčistit Biskajský záliv od pirátů. Dvě galéry řádu svatého Lazara se například zúčastnily i slavné Bitvy u Lepanta roku 1571. Řád svatého Lazara se navíc zavázal dodávat dvanáct rytířů do osobní stráže francouzského krále. Další významné reformy byly prosazeny roku 1693, kdy se řád znovu otevřel cizincům, a proto byly zřízeny nové komendy na území Španělska a Jižního Nizozemí (Belgie). Generální kapitula přesídlila z Boigny do Paříže. Do řádu byly včleněny menší řády jako např. Řád sv. Ducha z Montpellier a francouzský majetek Řádu svatojakubských rytířů a Řádu Božího Hrobu.\n\nBulou papeže Klimenta XIV. z roku 1772 byl řád sekularizován, čímž ztratil svůj čistě duchovní charakter, ale zároveň Svatý stolec přišel o možnost zasahovat do jeho záležitostí. Již samostatný řád svatého Lazara se změnil na čistě světský, pod ochranou francouzských králů, která trvala až do roku 1830.\n\nDo vývoje řádu svatého Lazara zásadním způsobem zasáhla francouzská revoluce. Velmistr hrabě z Provence (od roku 1814 král Ludvík XVIII.) emigroval. Roku 1791 byl majetek řádu svatého Lazara, stejně jako všech ostatních institucí, zabaven a řád Národním shromážděním zrušen. Obnoven byl až po Napoleonově porážce v letech 1814–1815, kdy opět získal charakter královského řádu. Po revoluci roku 1830 a pádu Karla X. ale lazarité protektorát dočasně ztratili.\n\nPodle oficiálního tvrzení stávajícího řádu se po smrti Karla X. obrátili členové řádu s žádostí o pomoc na melchitského řeckokatolického patriarchu Maxima III., nejvyššího řeckokatolického představitele Jeruzaléma, Antiochie, Alexandrie a celého Orientu. Patriarchova záštita napomohla Lazariánům překonat většinu obtíží a díky spolupráci s řeckokatolickým východem otevřelo cestu k šíření myšlenek ekumenismu. Melchitští patriarchové jsou protektory řádu od roku 1847. Nad sjednoceným řádem sv. Lazara drží duchovní ochranu dodnes.\n\nExistence řádu v období 1830–1910 je však obtížně ověřitelná byť i z řádových zdrojů a někteří odborníci se v této souvislosti domnívají, že řád ve skutečnosti zanikl smrtí posledního ověřitelného rytíře Antoina Charry des Gouttes v roce 1857. Dle jiných odborníků byl řád v období 1831 až 1840 veden Radou důstojníků, sestávající zprvu z barona Bon-Joseph Daciera, barona Augusta Francoise de Silvestre a řádového kaplana Picota. Po úmrtí svých kolegů předal roku 1841 baron de Silvestre vedení řádu patriarchovi Maximovi III. Řád měl v té době kolem dvaceti členů, mezi jinými byli přijati v roce 1853 admirál Ferdinand-Alphonse Hamelin a admirál Louis Édouard Bouët-Willaumez, v roce 1863 hrabě Louis François du Mesnil de Maricourt, hrabě Paul de Poudenx a Abbé Jean Tanski, v roce 1865 hrabě Jules Marie d'Anselme de Puisaye, v roce 1875 vikomt de Boisbaudry a baron Yves de Constancin v roce 1896.\n\nShoda naopak panuje v tom, že kolem roku 1910 se ve Francii objevila skupina osob vyvíjejících činnost pod názvem sv. Lazara. V roce 1930 byl provizorním generálním místodržícím zvolen don Francisco de Borbón, vévoda ze Sevilly (1882–1953), který se roku 1935 stal novým řádovým velmistrem. V době druhé světové války zahájil obnovený řád své špitální aktivity. Až do té doby, kdy se papežem stal sv. Jan Pavel II. byl Řád sv. Lazara explicitně jmenován mezi „údajnými řády“ jimž Svatý stolec upřel ze svého hlediska uznání. Nicméně sv. Jan Pavel II. opakovaně přijal členy řádu na privátních audiencích a sloužil s nimi mši svatou ve své osobní kapli, přičemž podporoval charitativní činnost řádu a nechával si o ní podávat pravidelné informace. Řád byl jako rytířský řád uznán ve Španělsku, v roce 1992 Chorvatskem a krátce poté Maďarskem a Jižní Afrikou.\n\nS ohledem na osobní animosity představitelů řádu bylo obtížné dlouhodobě udržovat jednotné vedení řádu. V roce 1967 byl ve Francii zvolen nový velmistr princ Charles Philippe d'Orléans, vévoda z Nemours, a dosavadní velmistr sesazen. Tento krok se stal se základem roztržky mezi dvěma větvemi čili obediencemi – \"sevillskou\" a \"pařížskou\". Pařížská obedience se dále rozštěpila ve věci přijímání nekatolíků a v roce 1969 byl „nejvyšší hlavou řádu“ (nikoli velmistrem; tím se formálně stal až roku 1986) zvolen vévoda z Brissacu. Původní „nemourská“ frakce se sídlem na Maltě se o čtyři roky později spojila se sevillskou obediencí, jež je od té doby nazývána maltskou.\n\nV letech 1979–1986 došlo k neúspěšné snaze o vyřešení sporů a ustavení jednotného vedení s jediným velmistrem.\n\nV roce 2004 započal sjednocovací proces obou obediencí, velmistr pařížské obedience odstoupil a byl prohlášen velmistrem emeritus a stvrzeno podpisem v Houstonu v 2006. Sjednocení bylo dokončeno v roce 2008 zvolením společného velmistra markýze de Almazán. Sídlo pařížské obedience se z Boigny přesunulo do Castello Lanzun na Maltě, dnešního sídla sjednoceného Řádu. V roce 2004 však odtržením z pařížské obedience vznikla takzvaná orleánská obedience, která si zvolila svého vlastního velmistra Charlese-Philippa d'Orléans, vévodu z Anjou. 4. června 2004 civilní soud v Bernu zamítl žalobu ze strany orleánské obedience na uznání legitimity volby Charlese-Philippa d'Orléans. Jedním z významných argumentů byla skutečnost, že vévoda sevillský byl zvolen 542 hlasy, zatímco volba orleánské obedience proběhla pouhými 47 hlasy.\n\nV roce 2008 don Francisco, vévoda ze Sevilly, přiznal, že své manželské záležitosti nedokáže uvést do souladu s právem katolické církve, a na svůj úřad rezignoval. Tím pro devět ze čtrnácti evropských jurisdikcí tzv. Norwichské skupiny, hlásících se dříve k orleánské obedienci, pominul důvod k rozkolu. Vídeňskou deklarací se v září roku 2008 tyto jurisdikce přihlásily ke sjednocené maltské a pařížské obedienci a jejich představitelé se zúčastnili generální kapituly řádu konané 12.–13. září 2008 v anglickém Manchesteru, kde bylo jejich začlenění slavnostně schváleno. Manchesterská generální kapitula zvolila 12. září 2008 velmistrem maltsko-pařížské obedience Řádu sv. Lazara Jeruzalémského Dona Carlose Gereda y de Borbón, markýze de Almazán, který byl v Manchesterské anglikánské katedrále intronizován spirituálním protektorem Řehořem III. Lahamem, který v roce 2012 v tzv. Kevelaerské deklaraci potvrdil historickou kontinuitu spojené maltsko-pařížské obedience pod ochranou antiochijských patriarchů.\n\nV roce 2010 nečekaně rezignoval velmistr orleánské obedience Charles-Philippe d'Orléans. Některá velkopřevorství na jeho místo zvolila za nového velmistra hraběte Jana Dobrzenského, českého velkopřevora. Některá velkopřevorství, včetně švýcarského a velkokancléře orleánské obedience hr. Piccapietry však tuto volbu neuznala. Postupnými neshodami se proto část obedience pod vedením hr. Piccapietry odštěpila a utvořila samostatnou organizaci se sídlem ve Švýcarsku. V roce 2015 se její hlavou stal princ Sixtus Jindřich Bourbonsko-Parmský.\n\nK založení a rozvoji činnosti řádu v českých zemích došlo v roce 1937. Iniciátory byli kníže Karel VI. Schwarzenberg, který byl velmistrem jmenován prvním českým velkopřevorem v tehdejší ČSR (a po roce 1948 v exilu), a Břetislav Štorm, který se stal prvním heroldem řádu. Díky Schwarzenbergově vlivu a aktivitě řád záhy získal značnou popularitu. Jeho členy se stala řada předních osobností politického, kulturního a náboženského života a čeští Lazariáni proto mohli hned od počátku rozvinout aktivní charitativní činnost. V rámci řádu pracoval i historik a výtvarník Břetislav Štorm, který významně přispěl k rozvoji české heraldiky. Slibný vývoj ale přervala okupace českých zemí a druhá světová válka. Několik členů řádu bylo zatčeno, čtyři – kanovník a arcibiskupský kancléř Antonín Bořek-Dohalský, papežský komoří Vladimír Hruban, mjr. Karel Kříž a št.kpt. Oldřich Pilz – zahynuli v koncentračních táborech a mnoho dalších se účastnilo domácího či zahraničního odboje. Významným členem byl královéhradecký biskup Mořic Pícha, který založil tradici – jeho pokračovatelem v Řádu pak byl arcibiskup Karel Otčenášek. Komunistický převrat v únoru 1948 jeho činnost v českých zemích opět na řadu let ukončil a České velkopřevorství přežilo pouze díky svým exilovým členům. Řada členů velkopřevorství byla vězněna po samostatném procesu s lazariány v 50. letech. Ve své činnosti mohl řád sv. Lazara Jeruzalémského v Česku pokračovat až po roce 1989. Pod patronací lazariánů byly vybudovány dva hospice - Hospic Štrasburk (Praha 8) a Hospic svatého Lazara (Plzeň), které zahájily činnost v r. 1998.\n\nSpory o velmistrovství zasáhly i české země. Exilové velkopřevorství, navrátivší se do českých zemí roku 1991, existovalo v rámci pařížské obedience. První rozkol způsobilo jmenování Václava Bořka-Dohalského kancléřem velkopřevorství v roce 2000. Dosavadní dlouholetý kancléř Josef Kočí odešel a s prof. dr. Alešem Blumou, a několika dalšími členy založili Český velkobalivik maltské obedience. V souvislosti se jmenováním hraběte Jana Dobrzenského českým velkopřevorem v roce 2004 došlo k dalšímu rozkolu, protože skupina pod administrací doc. Zdeňka M. Trefného (později dr. Tomáše Kordače) neuznala jeho jmenování a celé jeho vedení. Později se proto připojila ke sjednocenému řádu spojené maltsko-pařížské obedience.\n\nOd roku 2000 tak pracuje v českých zemích jurisdikce sjednoceného řádu (dříve maltské a pařížské obedience) Velkobailivik České republiky (vedený velkopřevorem Ludvíkem hrabětem Belcredim a velkobalivem Ondřejem Farkou, funkci hlavního kaplana zastává královéhradecký biskup Jan Vokál), jenž se v souladu s výsledky kapituly v Torontu v roce 2004 a sjednocením obou obediencí v roce 2008 připojil ke sjednocenému Řádu sv. Lazara Jeruzalémského.\n\nVelmistrem řádu je don Francisco de Borbón von Hardenberg, který je 7. v pořadí legitimistické linie pretendentů francouzského trůnu a synem vévody dona Franciska de Borbón y Escasany, granda španělského, duchovním protektorem řádu je patriarcha Joseph Absi. Duchovním velkopřevorem řádu je italský arcibiskup Michele Pennisi. Řád v současnosti působí prostřednictvím 44 jurisdikcí v 37 zemích po celém světě. Pracuje pod tradičním duchovním protektorátem melchitských řeckokatolických patriarchů Jeruzaléma, Antiochie, Alexandrie a celého Orientu. Oficiální sídlo Řádu je v pevnosti Castello Lanzun na Maltě.\n\nLazariánská pomoc je hlavní mezinárodní humanitární organizací řádu, zal. 1973, se sídlem v německém Kolíně nad Rýnem. Lazariánská pomoc vlastní a provozuje desítky hospiců zejména v Německu a Rakousku a různá sociální zařízení v dalších zemích Evropy, kde pečuje zejména o seniory a zdravotně postižené.\n\nVýznamní členové: vévoda Don Francisco de Borbón y Escasany, grand španělský (emeritní velmistr Maltské obedience od 2008), vévoda François de Cossé-Brissac (emeritní velmistr Pařížské obedience od 2006), em. patriarcha Řehoř III. Laham (emeritní duchovní protektor řádu), arcivévoda Ondřej Salvátor Habsbursko-Lotrinský, australský kardinál George Pell, generální guvernér Nového Zélandu Anand Satyanand, generální guvernérka Austrálie Quentin Bryceová, maorský král Tuheitia. Don Iván Arteaga del Alcázar, markýz de Ariza, grand španělský (španělský velkopřevor), Shane Hugh Maryon, 5. visscaunt Gough (skotský převor), hraběnka Éva Nyáry (maďarská velkopřevorka), hrabě Ludvík Belcredi (český velkopřevor a archeolog).\n\nVelmistrem orleánské obedience je Jan Josef hrabě Dobřenský z Dobřenic, který je zároveň ve funkci českého velkopřevora, duchovním protektorem pak pražský arcibiskup Dominik kardinál Duka. Orleánská obedience působí v 15 zemích. Orleánská obedience není oproti tradičnímu řádu ekumenickou organizací, ale mezi své členy přijímá pouze římské katolíky. Řád je uznán jako soukromé katolické sdružení v České republice, Francii a v Polsku.\n\nVýznamní členové: anglický kardinál Cormac Murphy-O'Connor, biskup František Václav kníže z Lobkowicz, polský biskup Jan Tyrawa, portugalský markýz Francisco Fonseca da Silva, Marquis et Comte d' Ervededo a portugalský hrabě Abel de Lacerda Botelho, Comte de Ribadouro, britský baron Martin Thacker, Baron de Fetternear, princ Charles-Philippe d'Orléans, velkopřevor ve Spojených státech Thierry baron Pauquet de Villejust, generálmajor David L. Grange. V českých zemích vynikají mezi členy Richard Podstatský-Thonsern, prorektor University Karlovy Jan Royt, adiktolog Kamil Kalina, , historik umění Jiří Kuthan a moravský šlechtic Karel Mornstein-Zierotin Mezi zesnulými českými členy vynikal skladatel František Xaver Thuri, teolog Zdeněk Kučera a duchovní Milan Norbert Badal.\n\nVelmistrem švýcarské obedience je princ Sixtus Jindřich Bourbonsko-Parmský. Duchovním velkopřevorem je anglikánský biskup Richard Garrard. Oficiální sídlo obedience je v Jeruzalémě.\n\n\n\n\n\n\n"}
{"id": "138901", "url": "https://cs.wikipedia.org/wiki?curid=138901", "title": "Peroxizom", "text": "Peroxizom\n\nPeroxizom je buněčná organela vyskytující se v eukaryotických buňkách, která se účastní metabolických drah a dále také slouží buňce k likvidaci jedovatých substancí. Má jednoduchý membránový obal, který izoluje její obsah od prostředí buňky. Na rozdíl od lyzozómů se může množit dělením. Peroxizomy objevil v roce 1965 Christian de Duve. Spolu s glyoxyzomy a glykozomy patří mezi tzv. mikrotělíska („microbodies“).\n\nTato organela je poměrně jednoduchá ve své stavbě i v bílkovinném složení. Dosahuje velikosti v průměru asi 0,1–1 μm, je obklopena jedinou membránou a udává se, že lidský peroxizom typicky obsahuje asi 125 proteinů. Buď tvoří síťovitou trojrozměrnou strukturu (jako v hepatocytech), nebo jsou v buňce jednotlivě.\n\nHlavní funkcí peroxizomů je hostit různé enzymy, které souvisí s metabolismem lipidů:\n\nPeroxizomy jsou po dobu své existence zásobovány čerstvými bílkovinami, jež jsou vyráběny na cytosolických ribozomech a následně transportovány skrz membránové kanály do peroxizomů. Proteiny určené pro peroxizom obvykle nesou tzv. PTS sekvenci (\"peroxisomal targeting signal\"), což je poznávací značka, která říká: „Patřím do peroxizomu“. Existují dva typy těchto signálních sekvencí, jedna z nich (PTS1) je na C-konci peroxizomálních proteinů, zatímco druhá, vzácnější, se jmenuje PTS2 a nachází se poblíž N-konce. Na tyto signální sekvence se váže PTS receptor – v případě PTS1 se jmenuje Pex5, v případě PTS2 sekvence se jedná o Pex7 receptor. Tyto receptory spolu s proteinem difindují k peroxizomu, začlení se do peroxizomální membrány a naváží se na membránový komplex složený z jiných Pex proteinů. Následně se transportovaný protein uvolní a vstoupí do peroxizomu. Posledním krokem je recyklace PTS receptoru – ten se za pomoci hydrolýzy ATP a polyubikvitinace uvolňuje z membrány a vrací se do cytosolu.\n"}
{"id": "138906", "url": "https://cs.wikipedia.org/wiki?curid=138906", "title": "Špitál", "text": "Špitál\n\nŠpitál (řidčeji také hospitál či hospital z lat. \"hospitale\") je označení pro středověké i pozdější novověké útulky pro nemocné, přestárlé a chudé. Tento výraz se dodnes používá jako zastaralé nebo expresivní označení nemocnice nebo hospice. Běžně se užívá např. v brněnském hantecu. Špitály byly zřizovány zejména při klášterech, kde je provozovali mniši a řeholnice (členové špitálních bratrstev a řádů (hospitalitů), jako např. johanité, lazariáni nebo křižovníci). Známým je dochovaný barokní Šporkův špitál (hospital) v Kuksu.\n\n\n\n"}
{"id": "138908", "url": "https://cs.wikipedia.org/wiki?curid=138908", "title": "Romeo a Julie (opera)", "text": "Romeo a Julie (opera)\n\nRomeo a Julie (v originále Roméo et Juliette) je název opery Charlese Gounoda z roku 1867. Autory libreta jsou Jules Barbier a Michel Carré na motivy stejnojmenné divadelní hry Williama Shakespeara.\n\n\nRomeo a Julie je velká opera o pěti dějstvích. Její děj se odehrává ve Veroně ve 14. století.\n\nNa maškarní bál pořádaný v domě šlechtického rodu Capuletů u příležitosti narozenin Julie se vloudí i Romeo a Mercutio - dva členové rodu Monteků, který je s Capulety znepřátelen. Romeo se na první pohled zamiluje do Julie, ona do něj ostatně také.\n\nRomea poznáná Juliin bratranec Tybalt a málem dochází k bitce, kterou však zažehnává hostitel a hlava rodu Capuletů - Juliin otec.\n\nRomeo, skrytý v Capuletově zahradě, vyznává Julii lásku. Navzdory pronásledování ze strany Capuletů se Romeovi podaří dohodnout s Julií na tajném sňatku.\n\nRomeo a Julie jsou tajně oddáni františkánským mnichem Lorenzem, který doufá, že sňatek usmíří znepřátelené rody.\n\nBrzy na to ale dochází k vyostření konfliktu - dojde k souboji mezi Mercutiem a Tybaltem. Romeo se marně snaží zabránit boji, ve kterém Mercutio nakonec umírá. Romea přítelova smrt rozčílí, sám se dává do boje s Tybaltem a zabíjí ho. Jako trest dostává Romeo jeden den na opuštění města.\n\nRomeo před odchodem do vyhnanství stráví noc u Julie, nad ránem se s ní loučí a odchází do vyhnanství.\n\nJulie má být podle posledního Tybaltova přání provdána za jeho přítele Parise. Prosí o pomoc bratra Lorenza a ten jí dává kapky navozující stav strnutí podobný smrti - předpokládá, že domněle mrtvou Julii uloží do rodinné hrobky a on ji pak spolu s Romeem vysvobodí. Julie kapky požije při zahájení svatebního obřadu a klesá k zemi - všichni její příbuzní předpokládají, že spáchala sebevraždu.\n\nLorenzo přichází k hrobce, ale Romeo dohodnutou schůzku nestihne, zdrží ho další spor mezi Monteky a Capulety. Jen co Lorenzo odejde, dorazí na místo konečně i Romeo. Netuší nic o podstatě Lorenzova plánu, takže považuje Julii za mrtvou a otráví se jedem, který má čirou náhodou zrovna u sebe. Julie později procitá ze strnulosti a vidí u hrobky Romeovu mrtvolu. Páchá sebevraždu podruhé, tentokrát již doopravdy - probodne se Romeovou dýkou.\n\n"}
{"id": "138911", "url": "https://cs.wikipedia.org/wiki?curid=138911", "title": "Karotenoidy", "text": "Karotenoidy\n\nKarotenoidy jsou barviva rostlin, hub, řas, mikroorganismů a živočichů; jde o lipofilní organické látky ze skupiny tetraterpenoidů. Za svoji barevnost vděčí řetězci konjugovaných dvojných vazeb. Dělí se na dvě základní skupiny: karoteny (červené barvivo) a kyslíkaté sloučeniny (alkoholy, ketony apod.) odvozené od karotenů, které se nazývají xanthofyly (žluté barvivo). V rostlinách se vyskytují v chromoplastech, což jsou plastidy, ve kterých neprobíhá fotosyntéza, nebo jsou vázané na vnitřní obalovou membránu chloroplastů a na membrány thylakoidů, kde chrání fotosyntetický aparát před poškozením. Mají výrazné antioxidační účinky.\n"}
{"id": "138919", "url": "https://cs.wikipedia.org/wiki?curid=138919", "title": "Carmen", "text": "Carmen\n\nCarmen je čtyřaktová opera francouzského skladatele Georgese Bizeta. Libreto, které napsali Henri Meilhac a Ludovic Halévy, je založeno na stejnojmenné novele Prospera Mériméea. Toto scénické dílo bylo poprvé provedeno v Théâtre de l'Opéra-Comique (Divadlo komické opery) v Paříži dne 3. března 1875. Při premiéře opera šokovala obecenstvo a způsobila skandál svým porušením dobových konvencí.\n\nBizet zemřel náhle po 33. představení opery, aniž by tušil, že jeho dílo získá během následujících deseti let mezinárodní uznání. \"Carmen\" se od té doby stala jednou z nejpopulárnějších a nejčastěji uváděných oper tzv. klasického kánonu; „Habanera“ z prvního jednání a „Toreadorova píseň“ z druhého jednání patří mezi nejznámější operní árie.\n\nOpera je napsána v žánru \"opéra comique\" s hudebními čísly propojenými mluvenými dialogy. Děj je umístěn do Sevilly v jihozápadním Španělsku a jejího okolí. Vypráví o tragickém příběhu Dona Josého, naivního vojáka, který je sveden úskoky ohnivé a zároveň svému osudu odevzdané cikánky Carmen. José opouští svou milou z mládí Micaelu a utíká od vojenských povinnosti, přesto nakonec ztrácí Carmeninu lásku kvůli proslulému toreadorovi Escamillovi. Děj končí opět v Seville v blízkosti arény pro býčí zápasy, kde José v žárlivém zoufalství probodne svou bývalou milenku dýkou, když se Carmen odmítne k němu vrátit. Vyobrazení proletářského života dělnic z továrny na cigarety, pašeráckého prostředí, nemorálnosti a bezpráví a tragická smrt hlavní postavy na jevišti znamenaly průlom ve francouzské opeře a vyvolávaly kontroverze.\n\nPo premiéře se většina recenzí vyjadřovala kriticky a francouzská veřejnost byla k této opeře v zásadě lhostejná. \"Carmen\" si však získala zpět svou pověst díky sérii inscenací mimo Francii, v Paříži se opět hrála až roku 1883. Poté rychle získala popularitu doma i v zahraničí. Podle názoru pozdějších komentátorů \"Carmen\" tvoří most mezi tradiční \"opéra comique\" a realistickým žánrem zvaným \"verismus\", který charakterizoval italskou operu konce 19. století.\n\nHudební kvality opery \"Carmen\" od té doby doznaly širokého uznání pro brilantní melodie, harmonii, atmosféru, instrumentaci a také dovednost, s jakou Bizet dokázal hudebně reprezentovat emoce a utrpení svých postav. Po smrti skladatele byla partitura předmětem významných změn, včetně zavedení recitativů namísto původních mluvených dialogů; neexistuje standardní vydání opery a existují různé názory na to, jaké verze nejlépe vyjadřují Bizetovy záměry. Opera byla mnohokrát nahrána, od první akustické nahrávky v roce 1908 až po mnohé televizní a filmové záznamy a scénické adaptace.\n\nPřestože byl Bizet laureátem Římské ceny, měl v Paříži 60. let 19. století velké problémy s uváděním svých scénických děl. Dva hlavní operní domy, Národní pařížská opera (Opéra national de Paris, Opéra) a Komická opera (Théâtre national de l'Opéra-Comique, Opéra-Comique), uváděly tehdy hlavně konzervativní repertoár, což omezovalo příležitosti pro mladé francouzské talenty. Bizetův profesionální vztah s Léonem Carvalhem, ředitelem nezávislé společnosti a stejnojmenného divadla Théâtre Lyrique, mu umožnil přivést na scénu dvě celovečerní opery, \"Lovce perel\" (1863) a \"Krásku z Perthu\" (1867), žádná z nich však u veřejnosti nedosáhla většího úspěchu.\n\nKdyž se po francouzsko-pruské válce v letech 1870–1871 do Paříže opět navrátil umělecký život, Bizet dostal více příležitostí pro uvádění svých děl; jeho jednoaktová opera \"Džamilé\" byla uvedena v Opéra-Comique v květnu 1872. Ačkoli tato inscenace propadla a byla stažena po 11 představeních, vedla k další objednávce od divadla, tentokrát na celovečerní operu, pro kterou měli vytvořit libreto Henri Meilhac a Ludovic Halévy. Halévy, který napsal text Bizetovy studentské opery \"Le docteur Miracle\" (1856), byl bratrancem Bizetovy ženy Geneviève; on i Meilhac měli solidní pověst jako libretisté mnoha operet Jacquese Offenbacha.\n\nBizet byl potěšen zakázkou Opéra-Comique a vyjádřil svému příteli Edmundovi Galabertovi své uspokojení „v absolutní jistotě, že jsem našel svou cestu“. Námět byl předmětem diskusí mezi skladatelem, libretisty a managementem Opéra-Comique; Adolphe de Leuven učinil jménem divadla několik návrhů, které byly zdvořile odmítnuty. Byl to Bizet, který jako první navrhl adaptaci novely Prospera Mériméea \"Carmen\". Mériméeova novela je směsicí cestopisné a dobrodružné historky, snad inspirované spisovatelovými dlouhými cestami po Španělsku v roce 1830, a původně vyšla v roce 1845 v časopise \"Revue des deux Mondes\". Možná byl také částečně ovlivněn básní Alexandra Puškina \"Cikáni\" z roku 1824, kterou Mérimée přeložil do francouzštiny; Existuje také verze, že novela vznikla na základě historky, kterou Mériméeovi vyprávěla jeho přítelkyně, hraběnka de Montijo. Bizet se poprvé mohl setkat s tímto příběhem během svého pobytu v Římě v letech 1858–60, protože jeho deníky zmiňují Mériméea jako jednoho ze spisovatelů, jejichž díla v té době četl.\n\n\n\"Náměstí v Seville. Po pravé straně jsou dveře do továrny na tabák. V zadní části je most. Vlevo je strážnice.\"\n\nSkupina vojáků odpočívá na náměstí, čeká na výměnu stráže a komentuje kolemjdoucí („Sur la place, chacun passe“). Objeví se Micaela hledající Josého. Morales jí říká, že „José ještě nemá službu“ a zve ji, aby s nimi počkala. Micaela odmítá a říká, že se vrátí později. José přichází s novou hlídkou, kterou vítá a napodobuje skupina uličníků („Avec la garde montante“).\n\nKdyž zazvoní tovární zvon, objeví se dívky z továrny na cigarety a žertují s mladými muži z davu („La cloche a sonné“). Přichází Carmen a zpívá svou provokativní habaneru o nezkrotné povaze lásky („L'amour est un oiseau rebelle“). Muži jí prosí, aby si vybrala svého milence, po chvíli škádlení Carmen hodí květinu k Donu Josému, který ji doposud ignoroval, ale nyní je naštvaný její drzostí.\n\nKdyž se ženy vrátí do továrny, Micaela se vrací a dává Josému dopis a polibek od jeho matky („Parle-moi de ma mère!“). Předčítá přání své matky aby se vrátil domů a oženil se s Micaelou, která v plachých rozpacích utíká. Právě když José prohlašuje, že je připraven naplnit přání matky, vyhrnou se z továrny rozrušené ženy. Zuniga, velitel stráže, se dozvídá, že Carmen napadla jednu ženu nožem. Když je vyzvána k vysvětlení, Carmen odpovídá s výsměšnou vzdorovitostí („Tra la la… Coupe-moi, brûle-moi“), Zuniga nařídí Josému, aby jí svázal ruce, než sám nachystá vazební příkaz. Carmen, ponechaná sama s Josém, ho okouzlí seguidillou, ve které zpívá o noci tance a vášně se svým milencem – kterým může být kdokoliv – v krčmě Lillase Pastii. Zmatený a přesto uchvácený José souhlasí s tím, že jí uvolní ruce. Když je odváděna, Carmen srazí eskortu k zemi a se smíchem uteče. José je zatčen pro zanedbání povinnosti.\n\n\"Krčma Lillase Pastii\"\n\nUplynuly dva měsíce. Carmen a její přítelkyně Frasquita a Mercédes baví Zunigu a další důstojníky („Les tringles des sistres tintaient“) v Pastiově krčmě. Carmen se s potěšením dozvídá o propuštění Josého z dvouměsíčního uvěznění. Venku sbor a průvod oznamují příchod toreadora Escamilla („Vivat, vivat le Toréro“). Je pozván dovnitř a představuje se „Toreadorovou písní“ („Votre toast, je peux vous le rendre“) a zaměří svůj pohled na Carmen, která ho zcela ignoruje. Lillas Pastia vyhání dav a vojáky pryč.\n\nKdyž zůstanou pouze Carmen, Frasquita a Mercédes, přicházejí podloudníci Dancaïre a Remendado a odhalí své plány zbavit se nedávno získaného pašovaného zboží („Nous avons en tête une affaire“). Frasquita a Mercédes jsou ochotni jim pomoci, ale Carmen odmítá, protože si přeje čekat na Josého. Když podloudnící odejdou, přichází José. Carmen ho zve k důvěrnému exotickému tanci („Je vais danser en votre honneur… La la la“), do její písně však začne znít vzdálené troubení polnice z kasáren. Když José říká, že se musí vrátit do služby, vysmívá se mu a on odpovídá tím, že jí ukáže květinu, kterou na něho hodila na náměstí („La fleur que tu m'avais jetée“, „květinová arie“). Pochybující Carmen požaduje, aby jí dokázal svou lásku tím, že s ní odjede. José odmítá dezertovat, ale když se připravuje k odchodu, vstoupí Zuniga hledající Carmen. José a Zuniga spolu začnou bojovat, avšak jsou od sebe odtrženi navrátivšími se podloudníky, kteří Zunigu zadrží. Po útoku na nadřízeného důstojníka nemá José jinou možnost než se připojit ke Carmen a pašerákům („Suis-nous à travers la campagne“).\n\n\"Divoké místo v horách\"\n\nCarmen a José přicházejí s pašeráky a jejich kořistí („Écoute, écoute, compagnons“). Carmen již José omrzel a s opovržením ho nabádá, aby se vrátil ke své matce. Frasquita a Mercédes se baví tím, že si navzájem vykládají své štěstí z karet; Carmen se k nim přidá a zjistí, že jí karty předpovídají její a Josého smrt. Ženy odcházejí, aby podplatily celníky střežící toto místo. José je určen pro strážní službu.\n\nMicaela vstoupí s průvodcem, hledá Josého, rozhodnutá ho před Carmen zachránit („Je dis que rien ne m'épouvante“). Když uslyší výstřel, ve strachu se ukryje; je to José, který vystřelil na vetřelce, kterým se ukázal být Escamillo. Josého radost ze setkání s toreadorem se obrací v hněv, když Escamillo deklaruje své vzplanutí ke Carmen. José se začne s Escamillem prát („Je suis Escamillo, toréro de Granada“), jsou ale přerušeni vracejícími se pašeráky a dívkami („Holà, holà José“). Escamillo odchází a přitom zve všechny na nejbližší býčí zápasy do Sevilly. Micaela je objevena; zpočátku s ní José nechce odejít ani přes Carmeniny posměšky, ale pak souhlasí s odchodem jakmile mu Micaela řekne, že jeho matka umírá. Když odchází, slíbí, že se vrátí. V dálce je slyšet Escamillo zpívající toreadorovu píseň.\n\n\"Náměstí v Seville. V pozadí zdi starého amfiteátru\"\n\nZuniga, Frasquita a Mercédes jsou v davu, který čeká na příjezd toreadorů („Les voici! Voici la quadrille!“). Escamillo přichází s Carmen a vyznávají si vzájemnou lásku („Si tu m'aimes, Carmen“). Když Escamillo vchází do arény, Frasquita a Mercedes varují Carmen, že José je nablízku, ale Carmen se nebojí a chce s ním mluvit. Osamocená Carmen se ocitá tváří v tvář zoufalému Josému („C'est toi! C'est moi!“). Zatímco ji marně prosí, aby se k němu vrátila, z arény zaznívá provolávání slávy. Když José vyslovuje svou poslední prosbu, Carmen pohrdavě odhodí prsten, který jí dal, a pokusí se vstoupit do arény. José ji probodne dýkou, a ve chvíli, kdy je Escamillo oslavován zástupy, Carmen umírá. José klečí nad svou milovanou a zoufale zpívá „Ah! Carmen! ma Carmen adorée!“. Když dav opouští arénu, přiznává se José, že zabil ženu, kterou miloval.\n\nMeilhac a Halévy tvořili dlouholeté duo se zavedenou dělbou práce: zcela nemuzikální Meilhac psal dialogy a Halévy verše. Neexistuje jasný doklad o tom, kdy započala jejich práce na \"Carmen\". Bizet a oba libretisté žili v roce 1873 v Paříži a mohli se snadno setkávat; tedy i proto existuje jen málo písemných svědectví nebo korespondence týkající se začátku jejich spolupráce. Libreto bylo připraveno v souladu se zvyklostmi žánru opéra comique, tedy s dialogy oddělujícími jednotlivá hudební čísla. Liší se od Mériméeovy novely v mnoha podstatných ohledech. V originále se děj odehrává během mnohem delšího období a značnou část hlavního příběhu vypráví José z vězeňské cely, kde očekává popravu za vraždu Carmen. Ve verzi Mériméeově se neobjevuje Micaela a Escamillova postava je okrajová – picador zvaný Lucas, který je pouze krátkodobou Carmeninou velkou vášní. Carmen má manžela zvaného García, kterého José během hádky zabije. V novele jsou Carmen a José prezentováni méně soucitně než v opeře; Bizetova životopiskyně Mina Curtissová komentuje, že Mériméeova Carmen by na scéně vypadala jako „naprostý a nepřesvědčivý netvor, pokud by její postava nebyla zjednodušena a prohloubena“.\n\nProtože zkoušky měly začít v říjnu 1873, začal Bizet psát zhruba v lednu téhož roku, a do léta dokončil hudbu pro první jednání a možná stihl načrtnout více. V tomto okamžiku podle Bizetova životopisce Wintona Deana „nastal v Opéra-Comique nějaký zádrhel“ a projekt byl na chvíli pozastaven. Jedním z důvodů zpoždění mohly být potíže při hledání zpěvačky pro titulní roli. Dalším byl rozkol vzniklý mezi společnými řediteli divadla, Camillem du Locle a Adolphem de Leuven, který se týkal vhodnosti inscenace. De Leuven hlasitě oponoval celé myšlence prezentovat tak nemorální příběh v tom, co považoval za rodinné divadlo, a byl přesvědčený, že dílo odradí návštěvníky. Halévy ho ujistil, že příběh zjemní, že charakter Carmen bude změkčen a kompenzován Micaelou, kterou Halévy popsal jako „velmi nevinnou a velmi mladou dívku“. Navíc cikáni budou představeni jako komické postavy a Carmenina smrt bude na konci zastíněna „triumfálními průvody, balety a radostnými fanfárami“. De Leuven neochotně souhlasil, ale jeho neustálý nepřátelský postoj k projektu vedl k jeho odchodu z divadla počátkem roku 1874.\n\nBizet po různých zpožděních obnovil práci na \"Carmen\" pravděpodobně počátkem roku 1874. Její návrh – 1200 stran partitury – dokončil v létě 1874, které strávil v umělecké kolonii v městečku Bougival nedaleko Paříže. S výsledkem byl spokojen a informoval svého přítele: „Napsal jsem dílo, které je jas a živost sama, plné barvy a melodie“. Během zkoušek, které započaly v říjnu, Bizet opakovaně upravoval hudbu – někdy na žádost orchestru, který shledal některé části nehratelnými, někdy aby dostál možnostem jednotlivých zpěváků a jindy v reakci na požadavky vedení divadla. Vokální partitura, kterou Bizet publikoval v březnu 1875, ukazuje významné změny od verze, kterou prodal vydavatelům, bratrům Choudensovým v lednu 1875; partitura pro dirigenta použitá na premiéře se liší od každého z těchto dokumentů. Neexistuje žádné konečné vydání a mezi muzikology existují rozdílné názory na to, která verze vyjadřuje skutečné záměry skladatele. Bizet také změnil libreto, přeorganizoval pořadí a nahradil původní verše svými vlastními na místech, kde měl pocit, že se libretisté příliš odchýlili od charakteru Mériméova originálu. Mimo jiné také změnil slova Carmeniny „Habanery“ a přepsal text Carmenina sóla v karetní scéně během třetího jednání. Vytvořil také novou úvodní frázi pro „Seguidillu“ v 1. jednání.\n\nVětšina postav v \"Carmen\" – vojáci, pašeráci, cikánské ženy a vedlejší postavy Micaela a Escamillo – jsou v rámci tradice \"opéra comique\" relativně známými typy, ačkoli poněkud neobvyklý byl jejich proletářský původ. Dvě hlavní postavy, José a Carmen, se však žánru vymykají. Každý z nich je prezentován zcela odlišně od Mériméeho portrétu vražedného bandity a zrádné, amorální pletichářky a ani ve svých poměrně přikrášlených formách neodpovídají normám \"opéra comique\". Jsou bližší stylu \"verismu\", který se měl v plnější míře teprve objevit v dílech Giacoma Pucciniho.\n\nMuzikolog Winton Dean pokládá Josého za ústřední postavou opery: „zajímá nás spíše jeho osud než Carmenin“. Hudba charakterizuje jeho postupný úpadek, od jednání k jednání, od čestného vojáka až po dezertéra, vagabunda a konečně vraha. V prvním jednání je prostým venkovanem, hudebně souznícím s Micaelou; v 2. jednání projevuje větší tvrdost, jako následek jeho vězeňského pobytu, ale na konci jednání je zřejmé, že kvůli poblouznění do Carmen ztratil kontrolu nad svými emocemi. Dean ho popisuje ve 3. jednání jako polapené zvíře, které odmítá opustit klec, i když se mu nabízí cesta ven, zpustošeného kombinací svědomí, žárlivosti a zoufalství. V závěrečném jednání přebírá jeho hudební motiv beznaděj a rozhodnost, která odráží jeho nový fatalismus: „Učiní ještě jednu výzvu, pokud Carmen odmítne, ví, co má dělat.“\n\nCarmen sama, říká Dean, je novým druhem operní hrdinky představující nový druh lásky, ne nevinnou povahu spojenou se „neposkvrněnou sopránovou“ školou, ale něco mnohem živočišnějšího a nebezpečnějšího. Její rozmary, neohroženost a láska ke svobodě jsou všechny hudebně zastoupeny: „Je vykoupena z jakéhokoli podezření z vulgárnosti díky své odvaze a fatalismu tak živě realizovaného v hudbě“. Curtiss naznačuje, že Carmenin charakter, duchovně i hudebně, může být ztělesněním vlastní podvědomé Bizetovy touhy po svobodě, která mu byla odepřena jeho svazujícím manželstvím. Americký kritik Harold Schonberg přirovnává Carmen k „ženskému Donu Giovannim. Raději by zemřela, než aby sama sobě lhala.“ Dramatická osobnost postavy a rozsah nálad, které musí vyjádřit, vyžadují výjimečné herecké a zpěvácké talenty. To odradilo některé z nejvýznamnějších operních pěvkyň; Maria Callas, i když nahrála její part, ji nikdy nezpívala na jevišti. Hudební vědec Hugh Macdonald poznamenává, že „francouzská opera nikdy nevytvořila další takovou femme fatale jako Carmen“, i když možná ovlivnila některé hrdinky Massenetových oper. Macdonald naznačuje, že mimo francouzský repertoár mohou být Strausova Salome a Lulu Albana Berga „považovány za vzdálené zvrhlé potomky Bizetovy svůdnice“.\n\nBizet údajně pohrdal hudbou, kterou napsal pro Escamilla: „žádali splašky, a tak je dostali“, pronesl prý o toreadorově písni, ale jak poznamenává Dean, „otřepanost leží v charakteru, nikoliv v hudbě“. Micaelina hudba byla kritizována za prvky „gounodismu“, ačkoli podle Deana má její hudba větší náboj, než kterékoliv z Gounodových vlastních hrdinek.\n\nHledání pěvkyně pro roli Carmen začalo v létě 1873. Podle spekulací tisku byla favoritkou Zulma Bouffar, která snad byla preferovanou volbou libretistů. Zpívala hlavní role v mnoha operách Jacquese Offenbacha, ale pro Bizeta byla nepřijatelná a du Locle ji odmítl jako nevhodnou. V září se obrátili na francouzskou sopranistku Marii Rozeovou, známou svými předchozími triumfy v Opéra-Comique, v Národní pařížské opeře a v Londýně. Roli odmítla, poté co se dozvěděla, že bude muset na jevišti zemřít. Role pak byla nabídnuta francouzské mezzosopranistce Célestině Galli-Marié, která po několikaměsíčním vyjednávání s du Loclem souhlasila s podmínkami. Galli-Marié, náročná a někdy prudká umělkyně, se ukázala být pevným Bizetovým spojencem, často podporujícím jeho odpor vůči požadavkům vedení divadla na „uhlazení“ díla. V té době se obecně věřilo, že se skladatelem měla během měsíců zkoušek milostný poměr.\n\nHlavní tenorový part Dona José byl dán francouzskému tenorovi Paulu Lhérieovi, vycházející hvězdě Opéra-Comique, která se nedávno objevila v dílech Masseneta a Delibese. Později se stal barytonem a v roce 1887 zpíval roli Zurgy v Bizetových \"Lovcích perel\" při premiéře v Covent Garden. Jacques Bouhy, obsazený do role Escamilla, byl mladý belgický baryton, který se již objevil v náročných rolích jako byly Mefistofeles v Gounodově \"Faustovi\" a hlavní role v Mozartově \"Figarově svatbě\". Francouzská sopranistka Marguerite Chapuy, která zpívala Micaelu, byla na počátku své nedlouhé kariéry, během které krátce zazářila v londýnském Královském divadle Drury Lane; anglický impresário James H. Mapleson ji považoval za „jednu z nejvíce okouzlujících zpěvaček, které jsem měl tu čest poznat“. Nicméně se v roce 1876 vdala, nadobro opustila jeviště a odmítla Maplesonovy značné peněžní pobídky k návratu.\n\nVzhledem k tomu, zkoušky začaly až v říjnu 1874 a trvaly déle, než se předpokládalo, premiéra se opozdila. Poslední zkoušky probíhaly dobře a ve všeobecně optimistické náladě byla premiéra stanovena na 3. března 1875, shodou okolností na den, kdy měl být Bizet jmenován rytířem čestné legie. Na premiéru, kterou dirigoval Adolphe Deloffre, se dostavilo mnoho předních hudebních osobností Paříže, mezi nimi Massenet, Offenbach, Delibes a Gounod; během představení si posledně jmenovaný hořce stěžoval, že mu Bizet ukradl hudbu pro Micaelinu árii: „Ta melodie je moje!“ Halévy zaznamenal své dojmy z premiéry v dopise kamarádovi, první jednání bylo zjevně dobře přijato, s potleskem pro hlavní čísla a četnými vyvoláními. První část 2. jednání také proběhla dobře, ale po toreadorově písni nastal, jak Halévy poznamenal, „chlad“. Ve 3. jednání si vysloužila potlesk pouze Micaelina árie a diváci byli stále nepokojnější. Závěrečné jednání provázelo „ledové nepřátelství od začátku do konce“ a Bizetovi zůstalo „jen utěšování od několika přátel“. Kritik Ernest Newman napsal později, že sentimentální publikum Opéra-Comique bylo „šokováno drastickým realismem děje“ a nízkou a pokřivenou morálkou většiny postav. Podle skladatele Benjamina Godarda Bizet v odpověď na obdržený kompliment odsekl: „Nevidíš, že žádný z těch měšťáků nepochopil jediné zatracené slovo z díla, které jsem pro ně napsal?“ Protikladem tomu znělo Massenetovo blahopřání Bizetovi krátce po skončení představení: „Jak šťastný dnes musíte být – je to velký úspěch!“.\n\nNovinové recenze nazítří po premiéře se nesly v tónech od zklamání až po rozhořčení. Konzervativnější kritici si stěžovali na „wagnerismus“ a přehlušení hlasu orchestrem. Byli konsternováni, že hrdinka je spíše amorální svůdkyní než ctnostnou ženou; Galli-Mariino pojetí role popsal jeden kritik jako „opravdové ztělesnění hříchu“. Jiní srovnávali práci nepříznivě s tradičním repertoárem Opéra-Comique autorů Aubera a Boieldieua. Léon Escudier v \"L'Art Musical\" označil hudbu \"Carmen\" jako „nudnou a obskurní… sluch se unavuje čekáním na kadenci, která nikdy nepřichází“. Zdálo se, že Bizet obecně nedokázal splnit očekávání, a to jak těch, kteří (vzhledem k minulým spojením Halévy a Meilhaca) očekávali něco ve stylu Offenbacha, tak i kritiků jako Adolphe Jullien, kteří předpokládali wagnerovské hudební drama. Mezi několika málo pozitivními kritiky byl básník Théodore de Banville; píšící do \"Le National\", chválil Bizeta za předvedení dramatu se skutečnými muži a ženami místo obvyklých „loutek“ žánru Opéra-Comique.\n\nBěhem svého počátečního uvádění v Opéra-Comique se \"Carmen\" nedočkala zvláštní obliby veřejnosti; nějaký čas se střídavě hrála spolu s mnohem populárnějším Verdiho \"Requiem\". \"Carmen\" se často hrála v poloprázdném sále, dokonce i když vedení velké množství vstupenek rozdalo. Ráno 3. června, den po 33. představení opery, Bizet náhle ve věku 36 let zemřel. Byl to den jeho svatebního výročí. Představení bylo toho večera zrušeno; tragické okolnosti přinesly dočasné zvýšení veřejného zájmu během krátkého období před skončením sezóny. Du Locle uvedl \"Carmen\" znovu v listopadu 1875 s původním obsazením a do 15. února 1876 proběhlo dalších 12 představení, takže za jeden rok od premiéry se v Paříži konalo celkem 48 představení v původní produkci. Mezi těmi, kteří navštívili jedno z těchto pozdějších představení, byl ruský skladatel Petr Iljič Čajkovskij, který napsal své mecenášce Naděždě von Meck: „\"Carmen\" je mistrovské dílo v každém smyslu slova… jeden z těch vzácných výtvorů, které vyjadřují úsilí celé hudební epochy.“ Po odehrání prvního nastudování se však \"Carmen\" v Paříži neuváděla až do roku 1883.\n\nKrátce před svou smrtí Bizet podepsal smlouvu na produkci \"Carmen\" ve Vídeňské dvorní opeře. Pro tuto verzi, poprvé uvedenou 23. října 1875, francouzský skladatel a Bizetův přítel Ernest Guiraud nahradil původní mluvené dialogy recitativy, aby vytvořil formát velké opery. Guiraud také přeorchestroval hudbu z Bizetovy suity \"L'Arlésienne\", aby vytvořil velkolepý balet ve druhém jednání. Krátce před počátečním uvedením ve Vídni se režisér dvorní opery Franz von Jauner rozhodl využít části původních dialogů spolu s některými z Guiraudových recitativů; tento hybrid a celá recitativní verze se pak staly standardem pro inscenace opery mimo Francii po zbytek 19. století a většinu 20. století.\n\nPřes jisté odchylky od původního Bizetova formátu a některé výhrady kritiků se vídeňská inscenace z roku 1875 setkala u veřejnosti s velkým úspěchem, a ocenili ji i Richard Wagner a Johannes Brahms. Druhý zmiňovaný údajně viděl operu 20krát a řekl, že by „šel na konec světa, aby Bizeta objal“. Vídeňským triumfem začal rychlý vzestup opery k celosvětové slávě. \n\nV únoru 1876 měla premiéru inscenace \"Carmen\" v Bruselu v divadle La Monnaie. V následujícím roce se vrátila s pěvkyní původní premiéry v Paříži Célestine Galli-Marié v titulní roli, načež se stala trvalou součástí repertoáru tohoto divadla. Dne 17. června 1878 byla \"Carmen\" uvedena v Londýně v divadle Her Majesty's Theatre (existuje i v současnosti a nachází se ve West Endu v City of Westminster). Zde začala mezzosopranistka Minnie Hauk své dlouhodobé působení v roli Carmen. Souběžná produkce v londýnském Royal Opera House v Covent Garden s italsko-francouzskou hvězdou Adelinou Patti byla zrušena, neboť pěvkyně od svého angažmá odstoupila. Úspěšná produkce \"Carmen\" z Her Majesty's Theatre zpívaná v italštině se v irském Dublinu rovněž dočkala nadšeného přijetí. \n\nDne 23. října 1878 proběhla americká premiéra opery na Newyorské hudební akademii. Tentýž rok se \"Carmen\" poprvé představila v ruském hlavním městě Petrohradě.\n\nV následujících pěti letech byly provedena v mnoha evropských a amerických městech. \"Carmen\" si získala zvláštní oblibu v Německu, kde ji kancléř Otto von Bismarck patrně viděl při 27 různých příležitostech a Friedrich Nietzsche se nechal slyšet, že se „stává lepším člověkem, když k němu promlouvá Bizet“. \"Carmen\" byla také oceňována v mnoha francouzských provinčních městech, včetně Marseille, Lyonu a v roce 1881 v Dieppe, kde opět vystoupila Galli-Marié v roli Carmen. V srpnu 1881 zpěvačka napsala Bizetově vdově a oznámila jí, že španělská premiéra \"Carmen\" v Barceloně byla „dalším velkým úspěchem“. Avšak Léon Carvalho, který mezitím převzal vedení Opéra-Comique, stále považoval dílo za nemorální a odmítl je znovu uvést. Libretisté Meilhac a Halévy byli nakloněni opětovnému uvedení, ovšem jen za předpokladu, že by v něm nevystupovala Galli-Marié; její pojetí role považovali za příčinu neúspěchu původní inscenace.\n\nV dubnu 1883 Carvalho nakonec obnovil \"Carmen\" v Opéra-Comique s francouzskou sopranistkou Adèle Isaacovou, v nedostatečně nazkoušené inscenaci zbavené některých kontroverzích prvků originálu. Kritikové vehementně odsuzovali Carvalha za vytvoření parodie toho, co bylo považováno za mistrovské dílo francouzské opery; nicméně tato verze si získala oblibu veřejnosti a hrála se ve vyprodaných sálech. V říjnu Carvalho podlehl nátlaku a inscenaci pozměnil; do role Carmen vrátil zpět Galli-Marié a obnovil partituru a libreto do formy z roku 1875.\n\nV Českých zemích byla Carmen poprvé provedena roku 1880 a to německy v pražském Stavovském divadle. V češtině byla provedena Národním divadle 3. ledna 1884 v překladu Elišky Krásnohorské. Představení dirigoval Mořic Anger, režíroval je František Hynek. Roli Carmen zpívala sopranistka Irma Reichová, Dona Josého Antonín Vávra, Escamilla František Hynek a Micaelu Marie Laušmanová. Do konce roku 1884 byla Carmen v Národním divadle provedena celkem devatenáctkrát. Tehdejší Divadelní listy ocenily výkon Irmy Reichové v roli Carmen při premiéře: „Síla hlasu jejího stoupala až ku rozhodnému výsledku finálnímu, tak že posluchače zajímati, ba unášeti dovedla“. A ocenily i pečlivé přípravy a provedení kapelníkem Angrem, i „dosti hladký“ překlad Elišky Krásnohorské. Hodnocení hudební složky se neslo v duchu mírné kritiky: „Provedení opery té na divadle českém stihlo intence skladatelovy trefným obsazením a skvělou výpravou v míře dokonalé; neboť bez těchto závažných činitelů musela by značně utrpěti partitura, jež se právě vznešenosti své hudební dikce neb dokonce vymožeností nejnovější doby, jíž náleží, nevyznamenává.“\nDne 9. ledna 1884 byla \"Carmen\" poprvé uvedena v Metropolitní opeře v New Yorku se smíšeným kritickým přijetím. Deník \"New York Times\" uvítal Bizetovu „hezkou a efektivní práci“, ale výkon Zelie Trebelli v titulní roli považoval za horší než u Minnie Haukové. \"Carmen\" byla přesto rychle začleněna do pravidelného repertoáru Metropolitní opery. V únoru 1906 Enrico Caruso poprvé zpíval roli Dona Josého v Metropolitní opeře; v této úloze vystupoval až do roku 1919, což bylo jen dva roky před jeho smrtí. Na turné s Metropolitní operou 17. dubna 1906 zpíval roli v Grand Opera House v San Franciscu. Poté zůstal vzhůru až do tří hodin ráno a pročítal recenze v časných vydáních novin pro nastávající den. O dvě hodiny později ho probudily první silné otřesy zemětřesení v San Franciscu, po nichž spolu s ostatními herci a zpěváky spěšně unikl z hotelu Palace.\n\n\"Carmen\" si udržovala popularitu i u následujících generací amerických operních návštěvníků; k počátku roku 2011 se v samotné Metropolitní opeře odehrála téměř tisíckrát. Podobný úspěch měla i v dalších amerických městech a ve všech částech světa a v mnoha jazycích. Carmenina Habanera z prvního jednání a toreadorova píseň „Votre toast“ z 2. jednání patří mezi nejpopulárnější a nejznámější ze všech operních árií, ta druhá je dle Newmana „úžasný kus chvastounství“, „proti kterému se hlasy a obočí puristů dlouho marně zvedají“.\n\nVětšina inscenací mimo Francii následovala vzor vytvořený ve Vídni a zahrnovala bohaté baletní mezihry a další podívanou, praxi, kterou opustil Mahler, když dílo znovu uvedl ve Vídni roku 1900. Ještě v roce 1919 si zestárlý Bizetův současník Camille Saint-Saëns stěžoval na „podivný nápad“ s přidáním baletu, který považoval za „šeredný kaz na tomto mistrovském díle“, a divil se, proč to dosud žijící Bizetova vdova dovolila.\n\nV Opéra-Comique po svém oživení v roce 1883 byla \"Carmen\" vždy uváděna v mluvené verzi s minimálními hudebními ozdobami. Do roku 1888, 50. výročí Bizetova narození, tam byla opera provedena 330 krát; do roku 1938, jeho stoletého výročí, celkový počet představení \"Carmen\" v tomto v divadle dosáhl 2271. Nicméně mimo Francii zůstala praxe užívání recitativů po mnoho let normou; inscenace londýnské Carl Rosa Opera Company z rocku 1947 a inscenace Waltera Felsensteina roku 1949 v Komische Oper Berlin jsou mezi prvními známými příklady, kdy byla dialogová verze použita jinde než ve Francii. Žádná z těchto inovací však příliš nenarušila běžnou praxi; podobný pokus byl proveden v Covent Garden v roce 1953, byl ale spěšně stažen a první americkou produkci s mluvenými dialogy v Coloradu roku 1953 stihl podobný osud.\n\nDean komentoval toto pokřivení dramatické složky, způsobené potlačením dialogů; výsledný efekt je podle něj to, že děj se pohybuje vpřed „v sérii trhaných skoků namísto hladkého přechodu“, a že většina vedlejších postav je značně upozadněna. Teprve koncem 20. století zdomácněly dialogové verze v operních domech mimo Francii, ale stále neexistuje žádné všeobecně uznávaná celková partitura. Vydání německého muzikologa Fritze Oesera z roku 1964 se pokusilo vyplnit tuto mezeru, avšak podle Deana neuspokojivě. Oeser znovu navrátil materiál odstraněný Bizetem během prvních zkoušek a ignoroval mnoho z pozdních změn a zlepšení, které skladatel udělal bezprostředně před prvním provedením; podle Susan McClaryové tak „bezděčně konzervuje raný náčrt opery jako definitivu“. Na počátku 21. století Robert Didion a Richard Langham-Smith připravili nové edice, vydané Schottem, respektive Petersem. Každý se výrazně odchyluje od Bizetovy vokální partitury z března 1875, publikované během jeho života poté, co Bizet osobně opravil korekturní výtisk; Dean se domnívá, že tato vokální partitura by měla být základem jakékoli standardní edice. Lesley Wrightová, současná bizetovská badatelka, poznamenává, že na rozdíl od jeho krajanů Rameaua a Debussyho Bizetovi nevyšlo kritické vydání jeho hlavních děl; pokud by se mělo objevit, říká: „lze očekávat, že nějaký další badatel se pokusí upřesnit detaily této živé partitury, která fascinuje veřejnost i umělce po více než sto let.“ Nicméně obliba \"Carmen\" přetrvává; podle Macdonalda: „Nezapomenutelnost Bizetových melodií bude udržovat hudbu Carmen živou na věčné časy“ a její status populární klasiky nemá obdobu se žádnou jinou francouzskou operou.\n\nCarmen zůstala od své pražské premiéry v roce 1880 v českých zemích prakticky nepřetržitě na repertoáru divadel. Např. v devadesátých letech 19. století se v Praze dávala celkem 54krát, šlo o nejčastěji uváděnou francouzskou operu. Opera se uváděla v českém znění, v překladech Elišky Krásnohorské a operního zpěváka a překladatele Rudolfa Vonáska. \n\nV roce 1890 hostovala v této roli ruská sopranistka Marie Muromceva-Klimentová. Kritik Karel František Hejda „ji řadil k nejlepším interpretkám této role v Národním divadle, ale v jejím výkonu postrádal psychologickou věrnost“, noviny Národní listy však zhodnotily „její ztvárnění jako dokonalé, jak po pěvecké, tak po herecké stránce“.\n\nV Národním divadle v Praze byla \"Carmen\" uvedena ve 11 inscenacích (premiéry 1884, 1891, 1900, 1926, 1936, 1947, 1948, 1954, 1966, 1977, 1999). V roli Carmen se postupně vystřídalo celkem 128 sólistek. V lednu 1908, dvakrát v roce 1908 a šestkrát v roce 1918 jako Carmen vystoupila Ema Destinnová. V letech 1999-2002 zpívala tuto roli celkem devatenáctkrát Dagmar Pecková a dostala za ni pro rok 1999 Cenu Thálie v kategorii ženský operní výkon. Po založení Československa vzniklo nové české operní divadlo v Ostravě. \"Carmen\" uvedlo na úvod své třetí sezóny (premiéra 27. září 1921, dirigoval Emanuel Bastl) a pak ji nově nastudovalo roku 1931. Další inscenace měly premiéry v letech 1938, 1950, 1955, 1966, 1978, 1989, 1995 a 2010. V brněnském Národním divadle byla \"Carmen\" poprvé uvedena v prosinci 1907 v tehdejším Divadle na Veveří pod řízením Bedřicha Holečka. Následovalo dalších 14 inscenací, nejnovější z roku 2016. \n\n\"Carmen\" je i v současnosti v České republice velmi populární: podle databáze \"Operabase\" jí patří, co se týče početnosti uvádění, třetí místo s 447 představeními v celkem 59 produkcích mezi lety 2004 a 2018. Nejuváděnější v tomto období byla Verdiho \"La traviata\" a na druhém místě Dvořákova [\"[Rusalka (Dvořák)|Rusalka]]\".\n\nFrancouzský muzikolog Hervé Lacombe ve svém pojednání o francouzské opeře 19. století tvrdí, že \"Carmen\" je jedna z mála prací z tohoto velkého repertoáru, která obstála ve zkoušce času. Zatímco Lacombe operu pevně řadí do dlouhé tradice komické opery, podle Macdonalda toto dílo přesahuje žánr a že jeho nesmrtelnost je zajištěna „kombinací hojnosti působivých melodií, obratné harmonie a dokonale vyvážené orchestrace“. Dean spatřuje Bizetův hlavní úspěch v tom, jak dokázal vyjádřit zásadní dějové události samotnou hudbou spíše než dialogy. Jak poznamenává: „Jen málo umělců tak živě vyjádřilo muka způsobená sexuálními vášněmi a žárlivostí“. Dean zařazuje Bizetův realismus do jiné kategorie než verismus Pucciniho a dalších; ve schopnosti zapojit diváky do emocí a do utrpení svých postav srovnává skladatele s Mozartem a Verdim.\n\nBizet, který nikdy navštívil Španělsko, hledal vhodný etnický materiál, který by jeho hudbě poskytl autentickou španělskou chuť. Carmenina habanera je založena na skladbě „El Arreglito“, kterou napsal španělský skladatel Sebastián Yradier (1809–65). Bizet ji považoval za skutečnou lidovou melodii; když se dozvěděl o jejím moderním původu, připsal ji Yradierovi poznámkou k hlasové partituře. Bizet použil skutečnou lidovou píseň jako zdroj Carmenina vzdoru „Coupe-moi, brûle-moi“, zatímco jiné části partitury, obzvláště „Seguidilla“, využívají rytmy a instrumentaci spojenou s hudbou flamenca. Nicméně Dean trvá na tom, že „to je francouzská, a ne španělská opera“; „cizí tělesa“, které nepochybně přispívají k jedinečné atmosféře opery, tvoří jen malou část celé hudby.\nPředehra k prvnímu jednání spojuje tři opakující se témata: vstup toreadorů ze 4. jednání, refrén Toreadorovy písně z 2. jednání a motiv, který ve dvou mírně odlišných formách představuje samu Carmen a osud, který ztělesňuje. Tento motiv, hraný klarinetem, fagotem, kornetem a violoncellem přes tremolo smyčců uzavírá předehru náhlým crescendem. Po zvednutí opony je divák uveden do jasné a slunečné atmosféry, prostupující úvodní scény. Žertovná obřadnost střídání stráže a koketování mezi městským lidem a dívkami z továrny předchází změně nálady, když krátký úryvek osudového motivu oznamuje Carmenin příchod. Po provokativní habaneře s úporným rafinovaným rytmem a změnami tónin plně zazní osudový motiv v okamžiku, kdy Carmen před svým odchodem vrhá květinu na Josého. Na tento čin José odpovídá vášnivým sólem v tonině A-dur, které podle Deana tvoří zlom v hudební charakteristice postavy. Když se znovu objeví Micaela a připojí se k Josému v duetu s teplým klarinetem a doprovodem smyčců, vrátí se nakrátko jemnější tóny. Klid je přerušen hlučnou ženskou hádkou, Carmeniným dramatickým návratem a vzdorovitou komunikací se Zunigou. Její okouzlující „Seguidilla“ vyprovokuje Josého k rozčilenému ostrému výkřiku ve vysokém Ais. Následnému Carmeninu útěku předchází krátké, ale znepokojivé opakování fragmentu z habanery. Bizet několikrát toto finále přepracoval, aby zvýšil jeho dramatický účinek.\n\nDruhé jednání začíná krátkou předehrou, založenou na melodii, kterou José zpívá v zákulisí před dalším nástupem. Sváteční scéna v hostinci předchází Escamillově bouřlivému příchodu, ve kterém je sborový zpěv davu doprovázen hudebním doprovodem s dominujícími žesti a perkusy. Následující kvintet Newman shledává „naplněný nevídaným elánem a hudebním důvtipem“. Josého vstup zahajuje dlouhou scénu vzájemného namlouvání; Carmen zpívá, tančí a hraje si s kastaněty; vzdálené troubení kornetu z kasáren, volající Josého do služby, se mísí s Carmeninou melodií, až je sotva rozpoznatelné. Tlumený odkaz na osudový motiv na anglickém rohu předchází Josého „květinové árii“, plynoucí kontinuální melodii, která končí \"pianissimem\" v táhlé vysoké notě bé (hes). Josého odhodlání vrátit se do služby navzdory Carmeninu vábení vede k hádce; příchod Zunigy, následný souboj a Joséův neodvratný přechod do kriminálního života hudebně vrcholí triumfálním hymnem na svobodu, který uzavírá jednání.\n\nPředehra 3. jednání byla původně určena pro partituru scénické hudby k Bizetově \"Arlésance\" (\"L'Arlésienne\"). Newman ji popisuje jako „nádhernou miniaturu s velkým dialogem a propojením mezi dřevěnými nástroji“. S postupem jednání , je v hudbě cítit zřejmé napětí mezi Carmen a José. V karetní scéně se živé duety Frasquity a Mercédes po příchodu Carmen stávají zlověstnými; osudový motiv podtrhuje její předtuchu smrti. Vstupní árie Micaely hledající Josého je formou tradiční kus, ačkoli hlubokého cítění. Předchází mu a uzavírá ho volání lesních rohů. Střední část jednání zaujímá Escamillo a José, nyní již zjevní sokové v soupeření o Carmeninu přízeň. Hudba odráží jejich kontrastní postoje: Escamillo zůstává, jak říká Newman: „neporazitelně zdvořilý a ironický“, zatímco José je zasmušilý a agresivní. Když Micaela prosí Josého, aby s ní šel k matce, tvrdost Carmeniny hudby odhaluje její nesympatickou stránku. Když José odchází a slibuje, že se vrátí, osudové téma je krátce slyšet v dřevěných deších. Sebejistý zákulisní zvuk odjíždějícího Escamilla zpívajícího toreadorův refrén, tvoří výrazný kontrast k zuřivému zoufalství Josého.\n\nZávěrečnému jednání předchází živá orchestrální skladba odvozená z krátké operety Manuela García \"El Criado Fingido\". Po zahajovací davové scéně je pochod toreadorů veden dětským sborem; dav přivítá Escamilla před jeho krátkou milostnou scénou s Carmen.\nDlouhé finále, ve kterém José naposledy zoufale žádá Carmen a je rozhodně odmítnut, je v kritických okamžicích přerušováno nadšenými zákulisními výkřiky z býčí arény. Zatímco José zabíjí Carmen, mimojevištní sbor zpívá refrén Toreadorovy písně; osudový motiv, který byl sugestivně přítomen v různých místech během jednání, zní \"fortissimo\" spolu s krátkým odkazem na Carmeninu karetní scénu. Josého poslední slova lásky a zoufalství jsou následována závěrečným dlouhým akordem, při němž opona padá bez dalšího hudebního nebo vokálního komentáře.\n\nČíslování pocházejí z vokální partitury (anglická verze), kterou vytiskl G. Schirmer v New York v roce 1958 z Guiraudova uspořádání z roku 1875.\n\n1. jednání\n\n2. jednání\n\n3. jednání\n\n4. jednání\n\n\"Carmen\" byla mnohokrát nahrána, počínaje raným záznamem na voskové válce, úryvky z devadesátých letech 19. století, téměř úplným záznamem v němčině z roku 1908 s Emou Destinnovou v titulní roli a kompletní nahrávkou Opéra-Comique z roku 1911 ve francouzštině. Od té doby řada předních operních domů a umělců vytvořila své vlastní nahrávky díla, a to jak ve studiových verzích, tak i živých představení. V průběhu let byla řada verzí oceněna a znovu vydána. Od poloviny 90. let jsou k dispozici četné videozáznamy. Mezi ně patří Glyndebournská produkce skotského režiséra Davida McVicara z roku 2002 a produkce Královské opery v letech 2007 a 2010, obě pod vedením americké divadelní režisérky Francescy Zambello.\n\nPo Bizetově smrti jeho přítel Ernest Guiraud upravil klíčová hudební témata z \"Carmen\" do dvou dosud často uváděných symfonických suit.\n\nV roce 1883 napsal španělský houslista a skladatel Pablo de Sarasate \"Fantasía sobre Carmen\" (\"Fantazii Carmen\") pro housle, popisovanou jako „důmyslnou a technicky obtížnou“. Klavírní Sonatina č. 6 (\"Fantasia da kamera super Carmen\") italského skladatele Ferruccio Busoniho z roku 1920 je založena na tématech \"Carmen\". V roce 1967 ruský skladatel Rodion Ščedrin adaptoval části hudby \"Carmen\" do baletu \"Carmen (Кармен-сюита\"), psaném specificky pro jeho manželkou Maju Pliseckou, primabalerinu Velkého divadla v Moskvě.\n\nPostava „Carmen“ je od počátku kinematografie pravidelným námětem filmů. Vznikaly v různých jazycích a kulturních oblastech, natáčeli je přední režiséři včetně amerického režiséra Raoula Walshe (1915), Cecila B. DeMille (1915), Otty Premingera (1954) a Jean-Luc Godarda (1984). Premingerova \"Carmen Jones\" byla adaptací stejnojmenného broadwayského muzikálu z roku 1943. Příběh je přenesen do Chicaga 40. let 20. století a využívá čistě afroamerické obsazení. Film Francesco Rosiho z roku 1984 s americkou sopranistkou Julií Migenesovou a španělským tenorem Plácido Domingem je celkově věrný původnímu příběhu a Bizetově hudbě. \"Carmen na ledě\" (1990) v čele s krasobruslařskou Katarinou Wittovou, Brianem Boitanem a Brianem Orserem se inspirovala vítěznou jízdou Wittové ze Zimních olympijských her v roce 1988. Film Roberta Townsenda \"Carmen: A Hip Hopera\" z roku 2001, v němž hraje Beyoncé, je moderním pokusem vytvořit afroamerickou verzi.\n\nCarmen také interpretoval v moderním baletu jihoafrický tanečník a choreograf Dada Masilo.\n\nV českých zemích bylo pozadí divadelního operního představení Carmen použito ve filmu Bořivoje Zemana Fantom Morrisvillu.\n\n\n"}
{"id": "138920", "url": "https://cs.wikipedia.org/wiki?curid=138920", "title": "Malý velký muž", "text": "Malý velký muž\n\nMalý velký muž (v originále:The Little big man) je americký film z roku 1970 natočený na motivy stejnojmenné knihy Thomase Bergera.\n\n\nSnímek je rámován vyprávěním přestárlého Jacka Crabba, který vypráví svůj životní příběh o tom jak prošel bouřlivými dějinami Divokého západu, byl u několika klíčových historických událostí včetně bitvy u Little Big Hornu, kde padl slavný generál George Armstrong Custer, a setkal se s významnými postavami (Divoký Bill Hickok, Buffalo Bill atd.). Stanul uprostřed války bílých přistěhovalců a Indiánů, kdy neustále přebíhal z jedné strany na druhou, chvíli byl Indiánem, chvíli bělochem.\n\nFilm Malý velký muž se řadí do žánru westernu, subžánru antiwesternu, který začal bujet se snímky Sergieho Leoneho (spaghetti-western) a s americkou novou vlnou. Antiwestern je výsledek tzv. demýtizace westernu, která si kladla za cíl, plně v duchu doby, uvést idealizovaný svět Divokého západu na správnou míru. Už bylo dost Johna Waynea a jeho super-kladných hrdinů a záporáků, kteří vždy hráli podle předem daných pravidel. Bylo na čase ukázat Divoký západ takový, jaký byl: drsný a bez pravidel.\nNa konci šedesátých let se v americkém filmu začínají objevovat prvky naturalismu, nestandardní osnova vyprávění a tzv. antihrdinové (tzn. v hlavní roli jsou postavy, s nimiž divák sympatizuje, ovšem z morálního hlediska jsou odsouzeníhodné, např. lupiči, trestanci ap.). To vše se dostává i do westernu.\n\nMalý velký muž je jakýmsi manifestem antiwesternu. Vše, co bylo v klasickém westernu nutností, se zde porušuje. Indiáni už nevystupují jako zosobněné zlo, naopak, mnozí jsou velmi přátelští (nápadná podobnost v oblékání a chování s generací hippies), střílí se do zad, vojáci kavalerie bez milosti střílejí ženy i děti a velký hrdina generál Custer je zde prezentován jako arogantní egocentrický šílenec.\n\nRežisér Arthur Penn zde bravurně kombinuje humor s maximálně dramatickými prvky, což je pro jeho tvorbu typické. Zasmějeme se prvnímu setkání Jacka s Divokým Billem Hickcokem, abychom o několik desítek minut později trnuli hrůzou z děsivé scény přepadení zimního indiánského útočiště kavalérií generála Custera, při němž Jack přijde o ženu a děti. Vypráví silný příběh, od něhož nelze odtrhnout oči. Používá životopisný styl, který v roce 1995 využil i Robert Zemeckis pro Forresta Gumpa, jenž je Malému velkému muži velmi podobný.\n"}
{"id": "138923", "url": "https://cs.wikipedia.org/wiki?curid=138923", "title": "Kal", "text": "Kal\n\nKal, kal nebo KAL může znamenet:\n\n\n"}
{"id": "138928", "url": "https://cs.wikipedia.org/wiki?curid=138928", "title": "Piperno", "text": "Piperno\n\nVýraz piperno je z oboru geologie a označuje druh zkamenělé sopečné lávy, jež se byla používána pro účely uměleckého dláždění a vykládání kamenem. Tato umělecká technologie byla užita například při výzdobě Nového kostela Páně v italské Neapoli, viz \"Nový kostel Páně\" oddíl 2.2 v článku Neapol.\n\nSlovo piperno pochází z italštiny a odvozuje se od zlidovělého názvu italského města Priverno v provincii Latina.\n"}
{"id": "138938", "url": "https://cs.wikipedia.org/wiki?curid=138938", "title": "Lovci perel", "text": "Lovci perel\n\nLovci perel (v originále ) je název opery z roku 1863, jejímž autorem je Georges Bizet. Autory libreta jsou Eugène Cormon (vl. jm. Pierre-Étienne Prestre) a Michel Carré.\n\nToto dílo je asi druhou nejznámější Bizetovou operou (po Carmen). Proslulosti ve své době dosáhla především v Evropě ojedinělým použitím motivů indické hudby.\n\n\nLovci perel je opera o třech dějstvích. Její děj se odehrává v neurčitém čase (pravděpodobně ve středověku) na Cejlonu.\n\nLovci perel na břehu tančí a zpívají než se vydají na lov. Je mezi nimi i jejich vůdce Zurga, který krátce na to uvítá svého přítele Nadira. Kdysi byli soky v lásce kvůli jedné krásné indické dívce, ale nyní si slibují, že na to zapomenou a budou dále přáteli.\nU břehu přistává loďka s kněžkou Lejlou, která se má na skále modlit za zdar lovu. Nadir podle hlasu poznává onu dívku, kterou kdysi on i Zurga milovali. Kněžka skládá obvyklý slib čistoty a sexuální zdrženlivosti během těchto modliteb. Kdyby slib nesplnila, zemře.\n\nVelekněz Nurabad uvádí Lejlu na posvátnou skálu a ještě jednou jí připomíná slib, který dala. Lejla v tu chvíli nepovažuje jeho splnění za problém.\n\nJakmile ale kněz odejde, na skálu přichází Nadir, připomíná se Lejle a oba se odevzdávají své lásce. Jsou ale překvapeni veleknězem a odsouzeni k smrti.\n\nZurga nejprve souhlasí s rozsudkem, když ho ale Lejla poprosí, aby její matce odevzdal šperk, který nosí na krku, pozná v ní dívku, která mu v mládí zachránila život. Rozhodne se oběma pomoci k útěku – podpálí vesnici a v nastalém zmatku Lejla a Nadir zmizí.\n\nNurabad ale vyslechl Zurgův rozhovor s odsouzenci, takže je pro změnu odsouzen k smrti Zurga. Tentokrát je již rozsudek vykonán a Zurga je za spálení vesnice a napomáhání k útěku upálen na hranici.\n\n"}
{"id": "138941", "url": "https://cs.wikipedia.org/wiki?curid=138941", "title": "Protipříklad", "text": "Protipříklad\n\nV oblasti logiky a zejména v matematice nebo filosofii je protipříklad výjimka z uvažovaného obecného pravidla, tedy speciální případ nepravdivosti formule s univerzálním kvantifikátorem (formule typu: „Pro všechny …“).\n\nNapříklad věta: „všichni studenti jsou líní“. Protože tento výrok přikládá jistou vlastnost (lenost) „všem“ studentům, pak byť i „jediný“ student porušující tuto vlastnost dokáže neplatnost tohoto tvrzení. Proto je jakýkoli pilný student protipříkladem vyvracujícím větu: „všichni studenti jsou líní“.\n\nV matematice se protipříklady často používají k prozkoumání hranic možných tvrzení.\nProkázáním, že jistá domněnka je nepravdivá, za použití protipříkladů, se matematici vyhnou slepým cestám a zjistí jak upravit domněnky, aby vzniklo dokazatelné tvrzení.\n\nVe filozofii se protipříklady obvykle používají k argumentaci, že jistý filozofický postoj je chybný, poukázáním na fakt, že v některých případech neplatí. Na rozdíl od matematiků filozofové nemohou dokázat jejich tvrzení nade vší pochybnost a tak mohou jiní filozofové nesouhlasit a snažit se najít protipříklad, kterým by na ten původní odpověděli.\n\nProtipříklad se používá také v oblasti formální verifikace, kdy protipříkladem bývá běh systému (jeho chování), který porušuje ověřovanou vlastnost. Pokud je protipříklad nalezen, upravuje se většinou systém nebo vlastnost tak, aby se mohlo v dalším průchodu dokázat, že systém již danou vlastnost splňuje nebo nalezen protipříklad nový. Po několika takovýchto krocích lze obvykle nalézt lepší systém nebo jeho vlastnosti.\n"}
{"id": "138942", "url": "https://cs.wikipedia.org/wiki?curid=138942", "title": "Roman Bednář", "text": "Roman Bednář\n\nRoman Bednář (* 26. března 1983, Praha) je bývalý český fotbalový útočník a reprezentant. Mimo ČR působil na klubové úrovni v Litvě, Skotsku, Anglii a Turecku. Hráčskou kariéru ukončil v červnu 2016.\n\nV české lize hrál za klub FK Mladá Boleslav, odkud 26. července 2005 přestoupil do litevského týmu FBK Kaunas, kterýho ho ihned poslal na hostování do skotského Heart of Midlothian, kde se setkal s krajany Michalem Pospíšilem a Rudolfem Skácelem a se kterým získal v sezóně 2005/06 Skotský pohár. Vedení skotského týmu jej poslalo v létě 2007 na hostování do týmu 2. anglické ligy West Bromwich Albion FC. Ten si jej posléze koupil a s tímto týmem v sezóně 2007/08 postoupil do anglické nejvyšší soutěže.\n\n17. května 2009 byl klubem suspendován poté, co jej bulvární deník News of the World přistihl při nákupu pěti gramů kokainu za £420 a marihuany za £20. Dle vyjádření klubu měl být celý případ prošetřen. Bednářův manažer Eliot Bantil uvedl, že si tím český reprezentant pravděpodobně zničil kariéru. K listopadu 2010 si ho ale na hostování povolal do svého týmu Leicester City švédský trenér Sven-Göran Eriksson.\n\nMimo Leicester City hostoval Bednář ještě v anglickém klubu Blackpool FC a tureckém MKE Ankaragücü. V létě 2012 mu skončila smlouva s West Bromwich Albion a Bednář se domluvil na dvouletém kontraktu s tureckým klubem Sivasspor, i když měl nabídku z Blackpoolu, kde hostoval na jaře 2012. V Sivassporu však kvůli zánětu kosti nenastoupil ani k jednomu zápasu.\n\nV lednu 2013 uspěl na testech v AC Sparta Praha, klub s ním podepsal smlouvu. 4. února 2013 se v novém působišti poprvé střelecky prosadil v přípravném utkání během soustředění ve Španělsku proti ruskému klubu FK Krasnodar, jeho gól však nestačil ani na remízu, Sparta prohrála 2:3. První ostrý start absolvoval v úvodním zápase Sparty 14. února 2013 v jarní vyřazovací části Evropské ligy 2012/13 v šestnáctifinále proti anglickému velkoklubu Chelsea FC. Na hřiště se dostal až v 85. minutě, Sparta podlehla doma soupeři 0:1 gólem mladého brazilského fotbalisty Oscara. O týden později nastoupil v závěru zápasu v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla.\n\nVydařený zápas absolvoval při svém ligovém debutu 24. února 2013 proti hostujícímu Slovácku, jedním gólem se podílel na výhře Sparty 4:0. 23. srpna 2013 nastoupil v 76. minutě do ligového zápasu proti hostující Příbrami a dvěma góly stanovil konečný výsledek 4:0 pro Spartu. Bylo to již poněkolikáté v krátkém období, co se dokázal gólově prosadit jako střídající hráč. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Bednář svůj pokus proměnil.\n\nKoncem ledna 2015 odešel na hostování do 1. FK Příbram. Měl zde výborný start, v prvních 3 ligových zápasech skóroval. V červenci 2015 do Příbrami natrvalo přestoupil a podepsal podepsal smlouvu na 3 roky. V červnu 2016 se rozhodl „pověsit kopačky na hřebík“ a ukončit profesionální fotbalovou kariéru.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nPoprvé byl povolán do reprezentace na v roce 2006, kdy 16. srpna odehrál 21 minut v domácím přátelském zápase proti Srbsku (prohra 1:3). Bednář střídal v 70. minutě Marka Jankulovského a v 88. minutě dostal žlutou kartu.\n\nDalší možnost dostal až na podzim 2008, kdy v nominaci kvalifikačního utkání o MS 2010 proti San Marinu nahradil zraněného ostravského útočníka Václava Svěrkoše. V tomto zápase hraném 19. listopadu v sanmarinském Serravalle střídal v 81. minutě Milana Baroše, gól sice nevstřelil, ale utkání skončilo vítězstvím hostů 3:0.\n\nSvůj první a zatím jediný gól v A-týmu české reprezentace vstřelil 11. srpna 2010 v domácím přátelském utkání proti Lotyšsku, kde nastoupil v základní sestavě a hrál až do 62. minuty. Ve 49. minutě dal první gól utkání, které skončilo výhrou českého celku 4:1.\n\nGóly Romana Bednáře za reprezentační A-mužstvo České republiky \nMěl menší hereckou roli v internetovém seriálu \"Vyšehrad\" z fotbalového prostředí. Je také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "138952", "url": "https://cs.wikipedia.org/wiki?curid=138952", "title": "Priverno", "text": "Priverno\n\nPriverno je obec s 13 744 obyvateli v provincii Latina. Je situována po délce železniční trati Řím–Neapol.\n\n\"Počet obyvatel\"\n\nPriverno bylo historickou součástí Církevního státu a současně provincie Lazio až do převzetí pod římskou správu (1870). Od založení provincie Latina (do r. 1946 Littorie) do ní patří.\n\nNa území města se nachází známé opatství Fossanova, v němž se nachází hrob \"učitele církve\" sv. Tomáše Akvinského, patrona Priverna.\n\nMístní nářečí se řadí mezi charakteristická nářečí v oblasti vrchoviny Monti Lepini, které se vyznačuje oblastí variacemi mezi nářečími „mediano“ a „altomeridionale“. Lingvisticky je však privernské nářečí svou kvalitou typickým nářečím skupiny ciociaro.\n\n\nOficiální stránky\n"}
{"id": "138963", "url": "https://cs.wikipedia.org/wiki?curid=138963", "title": "Aksu", "text": "Aksu\n\nAksu je pojmenování několika řek a míst v Turecku a ve Střední Asii. V turkických jazycích znamená \"bílá voda\" nebo \"bílá řeka\".\n\n\n\n\n\n"}
{"id": "138967", "url": "https://cs.wikipedia.org/wiki?curid=138967", "title": "Johann Strauss mladší", "text": "Johann Strauss mladší\n\nJohann Baptist Strauss, také znám jako Johann Strauss mladší, Johann Strauss syn (25. října 1825 Sankt Ulrich (dnes součást Vídně) – 3. června 1899 Vídeň) byl rakouský hudební skladatel. \n\nNarodil se jako jeden ze tří synů Johanna Strausse st. a Marie Anny Streimové. Jeho otec byl v době jeho narození vlastníkem orchestru, který zřídil 1. září 1825 po hádce s maestrem orchestru. Otec chtěl, aby se věnoval nějakému občanskému povolání. Mladý Strauss tak navštěvoval postupně vídeňskou polytechniku a Skotské gymnáziu, z obou ho však vyloučili, protože měl zájem především o hudbu, nikoli o učivo. Na housle se musel učit potají od prvního houslisty otcova orchestru. Byl však silně podporován matkou, což vedlo k řadě hádek a mohlo být později i jedním z důvodů, proč otec rodinu opustil. Mladý Johann se poté začal hudbě věnovat naplno. \n\nV roce 1844 si zažádal na vídeňském magistrátu o licenci, a ač neplnoletý, si založil svůj vlastní patnáctičlenný orchestr a začal konkurovat otci. Velmi významným rokem byl jak pro celou Evropu, tak pro rodinu Straussových revoluční rok 1848. Zatímco Johann Strauss starší se stavěl silně za císaře, syn Johann stál na straně revolucionářů. Žádnému z nich to však štěstí nepřineslo. Otce přestalo mít rádo publikum za téměř stranění císaři, poté opustil Vídeň, rok na to onemocněl a zemřel. Syna zase neustále kontrolovala rakouská policie. \n\nPo otcově smrti získal Johann Strauss mladší otcův orchestr, který hned poté sloučil se svým. Tento nový orchestr nevedl však pouze Johann, ale kvůli velkému vypětí, kterou toto vyžadovalo, se od roku 1852 střídal se svým mladším bratrem Josefem (1827 – 1870), který sám složil na 300 tanečních skladeb. O deset let později se k orchestru připojil také Johannův nejmladší bratr Eduard (1835 – 1916), který vedl kapelu až do roku 1901, kdy ji překvapivě rozpustil. Roku 1907 spálil celý notový archiv rodiny Straussových, jenž čítal na tisíc skladeb, naštěstí jich většina existovala v opisech. Johann nebyl spjat pouze s orchestrem, ale také s divadlem „Na Vídeňce“, kde mívaly jeho operety premiéru. \n\nNa rozdíl od otce nerad cestoval, přesto vystupoval téměř v celé Evropě a Americe. V New Yorku a Bostonu dirigoval roku 1872 na Světové slavnosti míru, své valčíky před třiceti tisíci diváky, největší úspěch sklidil valčík „Na krásném modrém Dunaji“. Co se týče jeho koncertování po Evropě, úspěchy byly fenomenální. Johann jezdil spolu s orchestrem a koncertoval např. v Drážďanech, Baden-Badenu, Lipsku a Hamburku, v carském Rusku to bylo ve Varšavě, Petrohradě, Pavlovsku, Carskom Sele a Moskvě. Na podnět pozdějšího anglického krále Eduarda VII. vystupoval v Londýně. Dvakrát také vystupoval na světové výstavě, a to v letech 1867 v Paříži a 1873 ve Vídni. Neustále účinkoval především v Rakousku-Uhersku (Vídeň, Pešť). Později byl jmenován „Říšským hudebním ředitelem plesů“. Jeho skladbám naslouchali i velcí panovníci, jako byli císař František Josef I., německý císař Vilém I., car Mikuláš I. a řada dalších evropských i asijských panovníků. \n\nJohann měl tři manželky. První z nich byla operní zpěvačka Jetty Treffzová, která ho přivedla ke komponování operet, podstatně horší bylo druhé manželství s Lily, které skončilo katastrofou, avšak třetí a poslední s Adélou bylo považováno za velmi šťastné. Nicméně v sobotu 3. června 1899 v 16:15 h po krátkém nemoci Johann Strauss umírá. Pondělní vídeňské noviny psaly: „Po krátké nemoci zemřel v sobotu 3. června odpoledne ve Vídni král valčíků a mistr operety Johann Strauss…\" Jeho pohřbu se zúčastnila většina Vídně. V čele průvodu jel na vraníku černý jezdec s černým žezlem v ruce, což je symbolem, že zemřel král.\n\nVe vídeňském Městském parku (Stadtpark) se nachází pozlacená bronzová socha Johanna Strausse stojící na mramorovém podstavci.\n\nJohann Strauss napsal za svého života něco okolo 550 skladeb. Patřily mezi ně polky, valčíky, pochody, operety a jedna opera. Byl schopen rozvíjet taneční formu svého otce, nejen valčíků, ale i čtverylek a kvapíků. Své první dva valčíky uvedl Johann už 15. října 1844 se svým novým orchestrem, byly to \"Sinngedichte\" a \"Guntwerber\". Johann Strauss byl na vrcholu své tvorby valčíků v 60. letech. Mezi nejznámější patří \"Císařský valčík\", \"Víno, ženy a zpěv\", \"Povídky z Vídeňského lesa\" a především \"Na krásném modrém Dunaji\" (An der schönen blauen Donau) dopsaný roku 1867, původně byl určen pro mužský pěvecký sbor. Text se však neosvědčil, a proto se v dnešní době hraje v čistě orchestrální podobě.\n\nByl označován za „Krále valčíků“. Valčík dovedl k dokonalosti a taneční hudba se stala skutečným uměním. Navázal také na otcovu tvorbu pochodů. Mezi jeho nejlepší patří \"Patriotenmarsch\", \"Revolutionsmarsch\" a \"Napoleon-Marsch\". Velký moment přišel 10. října 1871, když dopsal svou první operetu \"Indigo a čtyřicet loupežníků\". Tato opereta byla víceméně jen směsí valčíků a polek, i když se odehrávala v exotickém prostředí. Libreto napsané Maxmiliánem Steinerem nebylo příliš zdařilé, ale i přesto získala tato opereta velký úspěch a především nastartovala budoucí směr putování Johanna Strausse. Co se týká operet, s touto formou pokračoval po vzoru hudebního skladatele Jacquese Offenbacha.\nJako operetní skladatel však nejvíce prorazil až v roce 1874 operetou \"Netopýr\". Patří s \"Cikánským baronem\" (1885) ke dvěma nejznámějším operetám. Operet napsal Strauss celkem 16, a to: \"Indigo a 40 loupežníků\" (1871), \"Karneval v Římě\" (1873), \"Netopýr\" (1874), \"Caglistro, slavný kouzelník\" (1875), \"Princ Metuzalém\" (1877), \"Hra na slepou bábu\" (1878), \"Královnin krajkový šátek\" (1880), \"Veselá vojna\" (1881), \"Noc v Benátkách\" (1883), \"Cikánský baron\" (1885), \"Simplicius\" (1887), \"Kněžna Ninetta\" (1893), \"Jabuka\" (1894), \"Mařinka vonná\" (1895), \"Bohyně rozumu\" (1897) a nedopsaná opereta \"Vídeňská krev\" (1899), která měla premiéru až po Straussově smrti. Johann Strauss se také pokusil složit operu. Ta nesla název \"Rytíř Pásmán\" (1892). Úspěch však nepřinesla a stala se největším debaklem Straussova života. Mezi jeho nejznámější polky patří \"Tritsch Tratsch Polka\" a \"Polka-schnell.\" \n\nSeznam děl Johanna Strausse mladšího viz Skladby Johanna Strausse mladšího\n\n\n\n"}
{"id": "138973", "url": "https://cs.wikipedia.org/wiki?curid=138973", "title": "InterBase", "text": "InterBase\n\nInterbase je v informatice název proprietární relační databáze, která je vyvíjena společností Borland. Je dostupná pro operační systémy Microsoft Windows, Linux a Solaris. V roce 2000 byla databáze uvolněna jako open source. Na těchto základech vznikl databázový server Firebird. Společnost Borland otevřený vývoj ukončila a pokračuje ve vývoji opět v uzavřeném modelu.\n\nPůvodním autorem databázového serveru je Jim Starkey, bývalý zaměstnanec firmy Digital Equipment Corporation (DEC). Počátkem osmdesátých let započal DEC vývoj databázového systému Rdb. Jim Starkey mezitím pracoval na jiném projektu. I přes to se mu podařilo implementovat jeho vlastní nápad – multigenerační architekturu (MGA) a databázi Jrd. Tato architektura poskytuje vysokou rychlost paralelního zpracování transakcí a rychlé zotavení po pádu. Podobný přístup později přebrala i databáze PostgreSQL a částečně i Oracle. Protože ve firmě DEC v tu chvíli existovaly dvě firemní relační databáze, Jim Starkey založil v roce 1984 vlastní firmu Groton Database Systems která se o několik let později přejmenovala na InterBase a z databáze Jrd se stala InterBase. V roce 1989 byla společnost odkoupena firmou Ashton-Tate – producentem světoznámého systému dBase. Poté se firma Ashton-Tate dostala do problémů a byla odkoupena firmou Borland. InterBase byla původně implementována na počítačích Apollo, VAX, PDP a HP. Teprve Borland přenesl InterBase na prostředí Microsoft Windows, Novell NetWare a později i Linux. Díky svým kořenům v unixových systémech je architektura InterBase velmi kompaktní a její kód lze snadno přenést na další operační systémy.\n\n\n"}
{"id": "138981", "url": "https://cs.wikipedia.org/wiki?curid=138981", "title": "Pelleas a Melisanda", "text": "Pelleas a Melisanda\n\nPelleas a Melisanda (někdy také psáno jako \"Pelléas a Melisanda\" nebo \"Pelléas a Mélisanda\", v originále Pelléas et Mélisande) je název opery Clauda Debussyho z roku 1902. Autorem libreta je Maurice Maeterlinck podle vlastní hry z roku 1892.\n\n\nPelleas a Melisanda je opera o pěti dějstvích. Její děj se odehrává na mytologickém zámku Allemonde kdysi ve středověku.\n\nGolaud zabloudí při lovu a u studánky najde dívku, která si nepamatuje nic kromě svého jména - Melisanda. Melisanda se Golauda dlouho bojí, ale nakonec se od něj nechává odvést na královský hrad.\n\nGolaud se s Melisandou ožení a ta se stává součástí královské rodiny a přijímá do své péče Golaudova synka z prvního manželství. Ke Golaudovi, který je o generaci starší než ona, ji váže spíše úcta než láska. Mnohem bližší vztah si postupně vytváří ke Golaudovu nevlastnímu bratrovi Pelleovi, který jí je mnohem blíž věkem i povahou.\n\nNakonec se do sebe Pelleas a Melisanda zamilují a Golaud začíná tušit vztah mezi nimi. Pelleas se rozhodne vše vyřešit odchodem z domova. Když se jde rozloučit s Melisandou, vyznávají si poprvé otevřeně svou lásku, což ovšem uslyší i žárlící a špehující Golaud. Golaud ve vzteku zabije Pellea a zraní i Melisandu.\n\nMelisanda se od té doby neprobere z horečky, nakonec ale po nějakém čase porodí dítě. Při krátké chvíli jasnějšího vědomí odmítne Golaudovi odpovědět na jeho otázku, zda mu byla skutečně nevěrná, a umírá.\n\n"}
{"id": "138994", "url": "https://cs.wikipedia.org/wiki?curid=138994", "title": "Vojenský pozorovatel", "text": "Vojenský pozorovatel\n\nVojenský pozorovatel (MILOB, UNMO) je příslušník mírové mise mezinárodní vládní organizace, jehož charakteristika a hlavní úkoly závisí na mandátu a charakteru konkrétní operace.\n\nZpravidla jde o člena mnohonárodní jednotky působící v rámci vojenské části mírové mise.\n\nNejčastějším úkolem vojenského pozorovatele je monitorování politické, vojenské a bezpečnostní situace v oblasti ozbrojeného konfliktu (Seznam mírových operací OSN). K dalším povinnostem obvykle patří pravidelné patrolování, získávání informací nejrůznějšího charakteru, a jejich předávání formou pravidelných hlášení. Základní zásadou práce vojenského pozorovatele je jeho absolutní nestrannost a aktivní přístup při zprostředkování řešení sporů mírovou cestou, přičemž je nutná aktivní spolupráce s vládními i nevládními humanitárními organizacemi působícími v místě působení. Na rozdíl od příslušníků ozbrojených složek mírových misí ale pozorovatel většinou nemá pravomoc přímo do konfliktu zasahovat. Pro zachování míru v krizové oblasti má velký význam i prostá přítomnost „vozidla s modrým praporem“, kterou místní obyvatelstvo často chápe jako konkrétní doklad mezinárodního zájmu o další mírový vývoj a určitou záruku bezpečnosti.\n\nV České republice musí být vojenský pozorovatel příslušníkem Armády České republiky (ve výjimečných případech příslušníkem Policie ČR) v činné službě .\n\nJedním z rozhodujících požadavků pro výkon funkce vojenského pozorovatele je odborná a jazyková způsobilost, potřebná vojenská praxe, dobrý fyzický a psychický zdravotní stav a morální bezúhonnost. Pro výcvik vojenských pozorovatelů jsou v rámci Armády České republiky organizovány příslušné odborné kurzy a vojáci jsou vysíláni i do obdobných kurzů pořádaných v zahraničí. Náplň speciálního kurzu vojenských pozorovatelů je kromě teoretické části tvořena i náročným praktickým výcvikem, kdy musí absolvent získat potřebné návyky a dovednosti pro práci a přežití i ve velmi složitých podmínkách.\n"}
{"id": "139020", "url": "https://cs.wikipedia.org/wiki?curid=139020", "title": "Čarostřelec", "text": "Čarostřelec\n\nČarostřelec (v originále Der Freischütz) je název opery Carla Marii von Webera, dokončené 13. května 1820. Autorem libreta je Johann Friedrich Kind.\n\n\nČarostřelec je romantická opera o třech dějstvích. Její děj se odehrává v Čechách (konkrétně na Šumavě) kolem roku 1650.\n\nV krčmě u lesa se sedlák Kilián raduje z vítězství ve střeleckých závodech, ve kterých nečekaně porazil Maxe - ten je považován za nejlepšího střelce široko daleko, ale v závodech se netrefil ani jednou. Polesný Kuna připomíná Maxovi, že zítra si má zkušební ranou získat nástupnictví na místě polesného a ruku jeho dcery Agáty.\n\nNeúspěchem je vinen druhý mladý myslivec Kašpar, který se snaží s pomocí temných sil Maxovi škodit, protože se dříve také (neúspěšně) ucházel o Agátu. Kašpar Maxovi nabízí pomoc - čarovnou kuli, kterou nemůže minout. Tu si ale musí Max ulít sám o půlnoci ve Vlčím dole.\n\nMax přichází za Agátou, kolem které se začínají dít podivné věci - obraz jejího pradědečka spadnul ze zdi přesně ve chvíli, kdy Max střelil puškou zapůjčenou od Kašpara orla. Agáta připomíná Maxovi, že by zemřela žalem, pokud by se zítra při zkušební ráně netrefil a nezískal její ruku. Max se na základě tohoto rozhovoru rozhodne přijmout Kašparovu pomoc.\n\nVe Vlčím dole vyvolává Kašpar Samiela a ten se zjevuje v podobě černého myslivce. Vyžádá si pro něj šest kulí, které zasáhnou jakýkoliv cíl a sedmou, která bude určena Agátě. Zároveň vychází najevo, že pokud Kašpar do další půlnoci nedodá peklu někoho místo sebe, pak vyprší jeho smlouva s ďáblem a on sám peklu propadne.\n\nPřichází Max a pln děsu a odporu přihlíží lití kouzelných kulí. Ty jsou rozděleny - tři pro Maxe a tři a jedna (ta sedmá) pro Kašpara.\n\nMax už vystřílel své tři kouzelné kule, aby se předvedl před knížetem Otokarem. Prosí Kašpara, aby mu dal ještě jednu a ten mu podstrkuje kuli určenou Agátě.\n\nMezitím se Anička snaží utišit Agátu, které se zdají zlé sny o tragickém konci její plánované svatby s Maxem. Jako ochranu proti zlým silám si bere Agáta na hlavu věnec z posvěcených růží.\n\nMax konečně dostává příkaz ke zkušební střele - má sestřelit holubici z vysoké větve. Agáta se snaží jej zastavit, protože podle jejího snu byla právě ona sama proměněna v holubici. Max vystřelí, holubice uletí a zasažena je Agáta, ale zároveň díky ochraně Agátina věnce i původce zla - Kašpar. Agáta se z rány vzpamatovává, ale Kašparovi se zjeví Samiel a odvádí ho do pekla.\n\nKníže vyslýchá Maxe a když se dozví o stycích s temnými silami, odsuzuje ho k vyhnanství. Na přímluvu ostatních přítomných je nakonec trest zmírněn na rok zkušební služby, po kterém může Max znovu požádat o místo polesného a Agátinu ruku.\n\n\n"}
{"id": "139025", "url": "https://cs.wikipedia.org/wiki?curid=139025", "title": "Vojenský pozorovatel OSN", "text": "Vojenský pozorovatel OSN\n\nUNMO (United Nations military observer) je vojenský pozorovatel Organizace spojených národů. Proběhlo už několik pozorovatelských misí. V současné době je to například UNMOGIP na hranici Indie a Pákistánu.\n"}
{"id": "139035", "url": "https://cs.wikipedia.org/wiki?curid=139035", "title": "Televizní program", "text": "Televizní program\n\nTelevizní program je posloupnost jednotlivých pořadů a dalších částí vysílání určité televizní stanice.\n\nProgram sestavuje programové oddělení společnosti, která je za vysílání zodpovědná a v českém právu se označuje jako \"provozovatel vysílání\", z pořadů vlastní výroby nebo zakoupených od jiných producentů. Program obvykle tvoří filmy, televizní seriály, zpravodajské, dokumentární, hudební, zábavné a soutěžní pořady, sportovní přenosy a další typy pořadů v závislosti na profilu určité televizní stanice. Jednotlivé pořady bývají odděleny (u komerčních stanic také přerušovány) reklamami a upoutávkami na další pořady.\n\nV přeneseném významu bývá jako televizní program označován časopis nebo samostatně neprodejná příloha novin či časopisů, která divákům přináší přehledy více televizních programů, které jsou na daném území dostupné, včetně krátkých anotací i tematických článků. Přehledy televizních programů jsou zveřejňovány i na internetu, a to jako rubriky zpravodajských portálů i samostatné specializované weby.\n\n"}
{"id": "139036", "url": "https://cs.wikipedia.org/wiki?curid=139036", "title": "Operace Jarní probuzení", "text": "Operace Jarní probuzení\n\nOperace Jarní probuzení (něm. \"Frühlingserwachen\"), rusky zvaná jako Balatonská operace, byla poslední velká ofenzíva Třetí říše v druhé světové válce. Byla zahájena 6. března 1945 v prostoru Balatonu a jejím cílem bylo obsazení Budapešti a dosažení ropných polí v okolí města Nagykanizsa.\n\nK útoku byly shromážděny veškeré dostupné jednotky včetně elitních tankových divizí SS. Na počátku se Němcům podařilo postoupit asi o 20 km i přes urputný odpor početně značně silnějšího nepřítele, avšak Rudá armáda brzy nasadila zálohy a její početní a materiální převaha dosáhla pro Němce neúnosných rozměrů. Když se německý postup zpomalil pro nedostatek pohonných hmot a Sověti dostali čas zahájit zdrcující protiútok, bylo o osudu bitvy rozhodnuto. Německý postup byl zastaven za těžkých ztrát na obou stranách. Jelikož Němci je již nemohli žádným způsobem nahradit a pro zahájení ofenzívy musely být kriticky oslabeny klíčové úseky všech ostatních front, celá akce pouze urychlila definitivní zhroucení již tak kolabující německé obrany.\n\n\n"}
{"id": "139037", "url": "https://cs.wikipedia.org/wiki?curid=139037", "title": "Jednotka", "text": "Jednotka\n\nJednotka může být:\n\n\n\n\n\n\n\n\n\n\n\n\n"}
{"id": "139043", "url": "https://cs.wikipedia.org/wiki?curid=139043", "title": "Angren (řeka)", "text": "Angren (řeka)\n\nAngren nebo Achangaran ( nebo , , ) je řeka v Uzbekistánu (Taškentský vilaját). Její délka činí 223 km. Povodí má rozlohu 5 260 km².\n\nZdrojnicí Angrenu je řeka Aktašsaj. Na horním toku protéká kaňonem, který se zařezává do Angrenské planiny. Od vesnice Turk se dolina prudce rozšiřuje a na dolním toku se spojuje s dolinou řeky Čirčik. Je pravým přítokem Syrdarji.\n\nZdroj vody je sněhovo-dešťový. Průměrný dlouhodobý průtok je 23 m³/s. Největší vodnosti dosahuje v květnu.\n\nNa řece byla vybudována Tjujabuguzská přehrada. Protéká městy Angren a Achangaran.\n"}
{"id": "139044", "url": "https://cs.wikipedia.org/wiki?curid=139044", "title": "Achangaran", "text": "Achangaran\n\nAchangaran může znamenat:\n\n"}
{"id": "139055", "url": "https://cs.wikipedia.org/wiki?curid=139055", "title": "Berlin (hudební skupina)", "text": "Berlin (hudební skupina)\n\nBerlin je americká elektropopová skupina založená v Los Angeles v roce 1977. Po prvních nahrávkách mění sestavu (2) a natáčí minialbum \"Pleasure Victim\" a desku \"Love Life\". Opět v nové sestavě (3) má obrovský hit „Take My Breath Away“, pro film \"Top Gun\" (1986). Skupina se rozešla v roce 1987; znovu byla obnovena v r. 1997.\n\n\n"}
{"id": "139065", "url": "https://cs.wikipedia.org/wiki?curid=139065", "title": "Čirčik", "text": "Čirčik\n\nČirčik ( ) je řeka v Taškentském vilajátu v Uzbekistánu. Její délka činí 155 km. Povodí má rozlohu 14 900 km².\n\nVzniká soutokem řek Čatkal a Pskem. Na horním toku v délce asi 30 km teče kaňonem. Níže se dolina rozšiřuje a je málo výrazná. Je pravým přítokem Syrdarji.\n\nZdroj vody je smíšený s převahou sněhového. Průměrný dlouhodobý průtok je 221 m³/s pod soutokem řek \"Čatkal\" a \"Pskem\". Ledy se na řece objevují od listopadu do března.\n\nNa řece byla vybudována Čarvacká hydroelektrárna. Nad hrází Gazalkentské přehrady je z \"Čirčiku\" odveden doprava náhon k Čirčik-Bozsujské kaskádě hydroelektráren s průměrným průtokem 183 m³/s. Na hrází Troické přehrady je odveden doleva kanál Karasu (47 m³/s). Níže jsou z řeky napájeny ještě další kanály. V údolí řeky leží města Gazalkent, Čirčik a Taškent.\n"}
{"id": "139074", "url": "https://cs.wikipedia.org/wiki?curid=139074", "title": "Maková hora", "text": "Maková hora\n\nMaková hora je vrchol v Benešovské pahorkatině a významné poutní místo. Kopec, na němž stojí barokní poutní kostel, se nachází necelé dva kilometry východně od obce Smolotely u Příbrami ve Středočeském kraji.\n\nBarokní kostel sv. Jana Křtitele a Panny Marie Karmelské byl postaven v letech 1719 až 1722 italským stavitelem Carlo Antonio Canevallem na zakázku Jana Felixe Chanovského-Kaselovského. Má složitý půdorys. Hlavní prostor má tvar příčné elipsy o poloosách přibližně 10 a 7 metrů. K němu přiléhá na východní straně čtvercový presbytář o rozměrech přibližně 7x7 metrů s navazující sakristií na jihu a patrovou oratoří na severu. Na západní straně navazuje předsíň s kruchtou. V průčelí jsou dvě nakoso položené hranolové věže. V sousedství kosela byl zřízen malý klášter se dvěma karmelitány, kteří s sebou přinesli milostnou sošku Panny Marie Karmelské (Škapulířové) z 1. poloviny XVII století. V den hlavní pouti, v neděli, po svátku Panny Marie, se zde scházejí tisíce poutníků. Roku 1877 zde byla vybudována již zaniklá křížová cesta, kterou vlastním nákladem vystavěl farář Vojtěch Šrámek.\n\nOd roku 1909 až do své smrti v roce 1918 zde působil kněz Vincenc Bosáček. Spolu s ním na Makovou horu přišel i jeho bratr, malíř Josef Bosáček, který zde působil jako kostelník. V roce 1910 zde zhotovil na klenbě presbytáře stropní malbu \"Žehnající Kristus\". Po bratrově smrti zde žil jako poustevník až do roku 1934, kdy zemřel.\n\nPoutní místo leží ve vzdálenosti asi 2,5 km vzdušnou čarou od levého břehu Vltavy, respektive od přehradní hráze vodní nádrže Orlík. Na vrchol Makové hory vede červeně značená turistická cesta a naučná stezka \"Okolím Smolotel\".\n\n\n"}
{"id": "139081", "url": "https://cs.wikipedia.org/wiki?curid=139081", "title": "Postmix", "text": "Postmix\n\nJako POSTMIX jsou označovány postmixové stroje převážně na výrobu limonád, džusů, a ledových čajů. Speciální sirupové koncentráty určené pro tyto účely jsou směšovány v požadovaném poměru zpravidla se sodou nebo vodou. Tímto smíšením dojde k vyrobení konečného produktu, tedy limonády. Postmix je také označení pro druhu přípravu nápoje z koncentrátu až v místě prodeje (v českých restauracích např. točené nápoje společnosti \"Coca-Cola\"; jeho opakem je premix, kdy se nápoj připraví již ve výrobně a již hotový se přepravuje v sudech (v Česku např. točená \"Kofola\").\n\nKe směšování dochází až v konečné fázi celé výroby ve výdejním směšovacím ventilu. Odtud tedy pochází označení POST-MIX, tedy míchání nakonec.\nKe směšování s vodou dochází jen zřídka, běžně se však využívá systém směšování se sodovou vodou, tedy s chlazenou filtrovanou vodou s obsahem CO. \n\nPro tyto účely stroje systému POSTMIX využívají jako základního stavebního kamene stroje na výrobu sodové vody, někdy také označované jako sodobary, sodovníky, výrobníky sody apod. Pro tuto výrobu se z důvodu dosažení požadované kvality a chuti vždy používá čistá speciálně filtrovaná voda. \n\nZákladní rozdělení strojů POSTMIX je kromě samotné výrobní kapacity strojů a druhů jejich výroby druh chladicího systému. Tyto jsou stejně tak jako u strojů typu PREMIX používány v zásadě dva:\n\n\n"}
{"id": "139083", "url": "https://cs.wikipedia.org/wiki?curid=139083", "title": "Čatkal", "text": "Čatkal\n\nČatkal nebo Karakuldža ( nebo ) je řeka v Džalalabadské oblasti v Kyrgyzstánu a v Taškentském vilajátu v Uzbekistánu. Její délka činí 223 km. Povodí má rozlohu 7 110 km².\n\nPramení na jihozápadních svazích hřbetu Talaský Alatau. Na horním toku protéká širokou dolinou mezi prudkými svahy. Pod ústím přítoku Ters pak teče hlubokou úžlabinou. Je levou zdrojnicí Čirčiku (povodí Syrdarji). Po postavení Čarvacké přehrady ústí do ní.\n\nZdroj vody je převážně sněhový. Průměrný dlouhodobý průtok je 122 m³/s (maximální 920 m³/s).\n"}
{"id": "139084", "url": "https://cs.wikipedia.org/wiki?curid=139084", "title": "Karakuldža", "text": "Karakuldža\n\nNázev Karakuldža může znamenat:\n\n"}
{"id": "139088", "url": "https://cs.wikipedia.org/wiki?curid=139088", "title": "Neapolština", "text": "Neapolština\n\nAčkoliv neapolština bývá někdy považována za nářečí, většina jazykovědců, včetně lingvistů z organizace UNESCO, jej však považuje za samostatný jazyk. Neapolština je rozšířena v italské Kampánii, nejvíce pak v její metropoli Neapoli.\n\nNeapolština, stejně jako italština, vychází z lidové latiny, jíž se hovořilo ve středojižní Itálii, a ve své historii byla ovlivňována jazyky dalších národů, které ovládaly či obývaly Kampánii a jižní Itálii - řeckými kolonisty a byzantskými obchodníky v době Neapolského vévodství až do 9. století; po nich Normany, Francouzi, Španěly (španělská nadvláda trvala zhruba 400 let mezi lety 1442 - 1707 a 1734 - 1859) a během druhé světové války a následné okupace Neapole dokonce i Američany.\n\nZa vlády aragonských králů v Neapoli se uvažovalo o ustavení neapolštiny úředním jazykem, aniž by byla zavedena aragonština nebo katalánština. To se však nikdy nepodařilo. V Království obojí Sicílie, během první poloviny 19. století, se jako úřední i literární jazyk užívala italština a neapolština nikdy neměla formu úředního jazyka. Přesto neapolština od 15. století až do dnešních dnů nikdy nepřestala být velmi živou v oblasti poezie, hudby a dramatického umění.\n\nPodob neapolštiny je nespočet - jazyk se v minulosti odlišoval i v rámci jedné obce či městské čtvrti -, avšak v posledních desítkách let se některé podoby vytrácejí, některé vzájemně splývají a mísí se, a tak se rozdíly postupně stírají.\n\nNeapolština, společně se sicilštinou, má velice rozsáhlou literární tradici.\n\nPrvní písemné doklady o neapolštině pocházejí již z roku 960, a to v podobě slavného dokumentu \"Placito di Capua\" (je sice považován za první dokument v italském jazyce, ale ve skutečnosti se jedná o jazyk užívaný v Kampánii, z něhož je neapolština odvozena), a dále z počátku 13. století, kde jde o zlidovělý dokument (nebo přesněji o „překlad“) \"Storia della distruzione di Troia\" (česky \"Příběh o zničení Tróje\") od Guida Giudiceho delle Colonne.\n\nNeapolská literatura se dále rozvíjela zásluhou Giulia Cesara Corteseho a Giambattisty Basileho, kteří oba žili v první polovině 17. století. Giambattista Basile je autorem díla \"Lo Cunto de li Cunti, ovvero lo trattenimiento de le piccerille\", které do italštiny přeložil Benedetto Croce, autor lidových a fantaskních pohádek, na něhož v budoucnu navázali Charles Perrault a bratři Jacob a Wilhelm Grimmové.\n\nVýslovnost v neapolštině je poněkud odlišná od italštiny:\n\n"}
{"id": "139090", "url": "https://cs.wikipedia.org/wiki?curid=139090", "title": "Petr Hořejš", "text": "Petr Hořejš\n\nPetr Hořejš (* 7. září 1938, Bratislava) je český publicista, scenárista, spisovatel, mj. autor zatím čtrnácti dílů historického cyklu (od roku 1979) \"Toulky českou minulostí\".\n\nVystudoval FF UK v Praze, katedru novinářství, absolvoval v roce 1961 v ročníku s Vladimírem Jiránkem, Přemkem Podlahou a Jiřím Hanákem. Do roku 1970 se živil jako redaktor a nakladatelský pracovník. Poté, co upadl v nemilost tehdejší politické vládě, psal pod pseudonymy (Petr Hora, Péťa Vařič a Péťa Rodič) novinářské sloupky a zároveň pracoval jako čerpač a měřič vodních zdrojů. V letech 1990–1991 byl ředitelem nakladatelství Albatros, 1991–1994 redaktorem Mladého světa, nyní má svobodné povolání. V sedmdesátých a osmdesátých letech spolupracoval s Prázdninovou školou Lipnice. Je autorem metodické příručky \"„Prázdniny se šlehačkou“\" (Mladá fronta, Praha 1984). Do svého volného času stále zařazuje kontakty s Prázdninovou školou Lipnice a je zakládajícím členem Lipnického stipendijního fondu. Je též spoluzakladatelem nadace Pangea.\n\nZe tří partnerských vztahů má čtyři dcery a dva syny.\n\n"}
{"id": "139091", "url": "https://cs.wikipedia.org/wiki?curid=139091", "title": "Gavasaj", "text": "Gavasaj\n\nGavasaj známá také pod jmény Gava, Javazarsaj, Katta-Boztekesaj ( , , nebo ) je řeka v Kyrgyzstánu a v Uzbekistánu. Její délka činí 96 km. Povodí má rozlohu 724 km².\n\nPramení na jižním svahu Čatkalského hřbetu. Pod horami poblíž vesnice Gava se rozděluje na několik ramen. Byla pravým přítokem Syrdarji, nyní ale ústí do Severního Ferganského kanálu.\n\nZdroj vody je sněhovo-ledovcový.\n\nVoda z řeky se široce využívá na zavlažování.\n"}
{"id": "139097", "url": "https://cs.wikipedia.org/wiki?curid=139097", "title": "Hvězda smrti", "text": "Hvězda smrti\n\nHvězda smrti byla obří bitevní stanice sférického tvaru ve fiktivním světě Star Wars. Po celou filmovou sérii byly postaveny pouze dvě (+ hvězdovrah 1. řádu). Tato obří stanice byla neblaze proslulá svou schopností ničit celé planety. První z nich měla v průměru „pouhých“ 160 kilometrů, druhá však již měla úctyhodných 900 kilometrů v průměru. Stanice tak dosahovala rozměrů malého měsíce.\n\nJe to mistrovská a skoro dokonalá zbraň, kterou navrhla vědkyně z Omwatu Qwi Xux. Je schopna skoku do hyperprostoru a díky superlaseru může zničit planetu jediným výstřelem (i když druhá Hvězda Smrti byla zničena ještě před demonstrací své plné síly). Planetární štíty, které by jinak odrazily celé flotily, byly neúčinné proti takovéto zbrani. První hvězda smrti nesla 27 048 důstojníků, 774 576 členů posádky, mezi něž patřila pěchota, piloti, úředníci, 400 000 pomocných pracovníků a více než 25 000 stormtrooperů. Toto představuje pouze minimální posádku a stanice by ve skutečnosti mohla pojmout až několikrát více členů. Také nesla útočné raketoplány, Skipray Blastboaty, útočné křižníky, výsadkové lodě, pozemní vozidla a podpůrná plavidla jako 7 200 TIE Fighterů. Pro povrchovou ochranu má 10 000 baterií turbolaserů, 2 500 iontových děl a nejméně 700 vlečných paprsků a superlaser. Dokonce i bez svého superlaseru nesla Hvězda smrti tolik jednotek, že mohla obsadit celý planetární systém.\n\nPrvní hvězda smrti byla zničena Lukem Skywalkerem ve čtvrté epizodě, když se pokusila zničit rebelský měsíc Yavin IV. Luke vlétl ve svém X-wingu do kaňonu na hvězdě a zasáhl nenápadnou větrací šachtu, což způsobilo přehřátí reaktoru a výbuch celé stanice\n\nDruhá hvězda smrti byla pak zničena v , rebelskou letkou pod vedením generála Landa Calrissiana u lesnatého měsíce Endor. Díky faktu, že hvězda smrti v té době dosud nebyla dokončená, mohla letka, v čele s lodí Millennium Falcon, vlétnot až k hlavnímu reaktoru, uprostřed stanice, díky jehož vyřazení se povedlo celou hvězdu smrti zničit.\n\nV roce 2012 se na webových stránkách Bílého domu objevila petice požadující, aby se Spojené státy americké zasadily o zkonstruování skutečné Hvězdy smrti podle filmové předlohy, aby podnítila ekonomický stimul a vytvořila ohromné množství pracovních míst. Po získání potřebných více než 25 tisíc podpisů byl Bílý dům nucen dle zákona na tuto žádost kvalifikovaně odpovědět, k čemuž došlo na začátku ledna 2013. Zpráva obsahovala informaci, že výstavba skutečné Hvězdy smrti by stála odhadem 0,85 triliónů dolarů (resp. 850 kvadriliónů dle amerického způsobu vyjadřování takto astronomických čísel). Deník International Business Times dále přišel s kalkulací, že při současné kapacitě produkce oceli by nebyla výstavba Hvězdy smrti hotova dříve než za 833 tisíc let. Bílý dům také prohlásil, že nepodporuje ničení celých světů, a také vypíchl argument, že nemůže podpořit tuto žádost o konstrukci tak gigantické zbraně s natolik závažnou slabinou, kterou by mohl využít jediný pilot malé stíhačky.\n"}
{"id": "139099", "url": "https://cs.wikipedia.org/wiki?curid=139099", "title": "Fokker V.8", "text": "Fokker V.8\n\nFokker V.8 byl unikátní a neúspěšný pokus nizozemského výrobce letadel Anthony Fokkera, který během první světové války vyvíjel a vyráběl vojenská letadla pro německou armádu, vyrobit pětiplošné letadlo. Pokusy s ním probíhaly během léta roku 1917. Jednalo se o další vývojovou verzi populárního trojplošníku Fokker Dr.I, která vznikla z předchozí vývojové verze V.6. \n\nFokkerem navržená konstrukce kombinovala uspořádání trojplošníku v přední části prodlouženého trupu, dvouplošníku přibližně uprostřed a konvenčního ocasu na konci trupu. Stavbu prototypu prosadil i přesto, že ostatní konstruktéři jeho závodu byli proti. Letoun, vybavený motorem Mercedes D.II (120 k) se nikdy nevznesl.\n"}
{"id": "139100", "url": "https://cs.wikipedia.org/wiki?curid=139100", "title": "Přebor Karlovarského kraje", "text": "Přebor Karlovarského kraje\n\nPřebor Karlovarského kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Karlovarským krajským fotbalovým svazem. Hraje se od sezony 2002/2003 každý rok od léta do jara se zimní přestávkou. Účastní se ho 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize A nebo Divize B. Poslední tým sestupuje do I.A třídy. Do Přeboru Karlovarského kraje vždy postupuje vítěz I.A třídy. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem I.A třídy.\n"}
{"id": "139101", "url": "https://cs.wikipedia.org/wiki?curid=139101", "title": "Přebor Ústeckého kraje", "text": "Přebor Ústeckého kraje\n\nPřebor Ústeckého kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Ústeckým krajským fotbalovým svazem.\n\nSoutěž se hraje od léta do jara se zimní přestávkou. Účastní se ho 16 týmů z Ústeckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol.\n\nVítězem se stává tým s nejvyšším počtem bodů v tabulce a postupuje do Divize B. Poslední tým sestupuje do I.A třídy. Do Přeboru Ústeckého kraje vždy postupuje vítěz I. A třídy. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem z nižší soutěže.\n"}
{"id": "139103", "url": "https://cs.wikipedia.org/wiki?curid=139103", "title": "Isfara", "text": "Isfara\n\nIsfara ( ) je řeka v Kyrgyzstánu (Batkenská oblast), v Tádžikistánu (Sogdijská oblast) a v Uzbekistánu. Na horním toku se nazývá Aksu a na středním toku Karavšij. Byla pravým přítokem Syrdarji, nyní se v ústí spojuje s Velkým Ferganským kanálem. Její délka činí 130 km. Povodí má rozlohu 3 240 km².\n\nZdrojem vody jsou ledovce v Turkestánském hřbetu. Poté, co opustí hory a vteče do Ferganské doliny vytváří rozsáhlý naplavený kužel. V ústí se pak spojuje s \"Velkým Ferganským kanálem\".\n\nZdroj vody je sněhovo-ledovcový. Za červenec a srpen proteče 60 % ročního průtoku.\n\nVoda z řeky se zcela využívá na zavlažování. Na řece leží město Isfara.\n"}
{"id": "139104", "url": "https://cs.wikipedia.org/wiki?curid=139104", "title": "Karel Čech", "text": "Karel Čech\n\nKarel Čech (15. února 1944 – 21. ledna 2015) byl český novinář, publicista a občasný překladatel. Byl absolventem Fakulty sociálních věd a publicistiky UK. V letech 1967–1998 pracoval v deníku Mladá fronta (Mladá fronta DNES), naposled jako vedoucí přílohy Magazín Dnes. Od roku 1998 se živil jako tzv. volný novinář. \n\n"}
{"id": "139105", "url": "https://cs.wikipedia.org/wiki?curid=139105", "title": "Přebor Libereckého kraje", "text": "Přebor Libereckého kraje\n\nPřebor Libereckého kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Libereckým krajským fotbalovým svazem. Hraje se každý rok od léta do jara se zimní přestávkou. Účastní se ho 14 týmů - z Libereckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Divize C. Poslední tým sestupuje do I.A třídy. Do Přeboru Libereckého kraje vždy postupuje vítěz I.A třídy. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem I.A třídy.\n\n"}
{"id": "139107", "url": "https://cs.wikipedia.org/wiki?curid=139107", "title": "Přebor Kraje Vysočina", "text": "Přebor Kraje Vysočina\n\nPřebor Kraje Vysočina tvoří společně s ostatními krajskými přebory skupiny páté nejvyšší fotbalové soutěže v Česku. Je řízen Krajským fotbalovým svazem Vysočiny. Hraje se každý rok od léta do jara se zimní přestávkou. Účastní se ho 14 týmů z Vysočiny, každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Premiérovým ročníkem byl 2002/03.\n\nVítězem se stává tým s nejvyšším počtem bodů v tabulce a postupuje do Divize D nebo Divize E (dle geografické polohy vítězného týmu). Poslední tým sestupuje do I. A třídy (skupiny A a B) podle spádovosti. Do Přeboru Vysočiny postupují vítězové obou skupin I. A třídy. Pokud do přeboru nesestoupí tým z divize, pak je počet účastníků doplněn lepším týmem ze druhého místa obou skupin I. A třídy.\n\n\n\n"}
{"id": "139111", "url": "https://cs.wikipedia.org/wiki?curid=139111", "title": "Přebor Jihomoravského kraje", "text": "Přebor Jihomoravského kraje\n\nPřebor Jihomoravského kraje tvoří společně s ostatními krajskými přebory skupiny páté nejvyšší fotbalové soutěže v České republice. Je řízen Jihomoravským krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů z Jihomoravského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Premiérovým ročníkem byl 1960/61.\n\nVítězem se stává tým s nejvyšším počtem bodů v tabulce a postupuje do Divize D. Poslední týmy sestupují do I. A třídy (skupina A a B) podle spádovosti. Do Přeboru Jihomoravského kraje postupují vítězové obou skupin I. A třídy. Pokud do přeboru nesestoupí tým z divize, pak je počet účastníků doplněn lepším týmem ze druhého místa obou skupin I. A třídy.\n\n\nZ důvodu nezájmu týmů o postup do divize (sk. D) byl v sezoně 2015/16 počet účastníků poprvé v historii lichý (17). Z tohoto důvodu mělo v každém kole jedno mužstvo tzv. volný los, tedy v tomto kole nehrálo. Celkem každé mužstvo nastoupilo ke 32 utkáním. V ročníku 2016/17 se počet účastníků přeboru vrátil na tradičních šestnáct.\n\nZdroje: \n</div>\nPoznámky:\n\n\n\nPrvních šedesáti ročníků (1960/61–2019/20) se zúčastnilo deset B-mužstev a jedno C-mužstvo. Ve třech případech dokázala rezervní mužstva soutěž vyhrát (1966/67, 1989/90 a 2000/01).\n\n"}
{"id": "139112", "url": "https://cs.wikipedia.org/wiki?curid=139112", "title": "Naryn", "text": "Naryn\n\nNaryn ( ) je řeka v Kyrgyzstánu (oblasti Džalalabadská a Narynská) a v Uzbekistánu (Namanganský, Andižanský vilaját). Je pravou zdrojnicí Syrdarji. Její délka činí 807 km. Povodí má rozlohu 59 100 km².\n\nZdrojem vody jí jsou ledovce Centrálního Ťan-Šanu. Nad ústím řeky Malý Naryn se také nazývá Velký Naryn. Teče mezihorskou kotlinou místy velmi úzkými soutěskami. Zprava přijímá Kjokjomeren a zleva (Atbaši a Alabuku).\n\nZdroj vody je sněhovo-ledovcový na horním toku ledovcovo-sněhový. Průměrný dlouhodobý průtok je 429 m³/s u Učkurganu (40 km od ústí) a maximální dosahuje 2 880 m³/s. Nejvyšší vodní stavy jsou v květnu. V zimě se vytváří břehový led a ledová tříšť.\n\nVyužívá se především na zavlažování půdy ve Ferganské dolině. Z \"Narynu\" odtéká Velký Ferganský kanál. Na řece byly vybudovány hydroelekrárny, za jejichž hrázemi vznikly Učkurganská a Toktogulská přehrada. Protéká městy Naryn, Taš-Kumyr, Učkurgan.\n"}
{"id": "139113", "url": "https://cs.wikipedia.org/wiki?curid=139113", "title": "Přebor Olomouckého kraje", "text": "Přebor Olomouckého kraje\n\nPřebor Olomouckého kraje tvoří společně s ostatními krajskými přebory skupiny páté nejvyšší fotbalové soutěže v Česku. Je řízen Olomouckým krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů z Olomouckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Premiérovým ročníkem byl 1991/92.\n\nV sezonách 1995/96, 2004/05, 2013/14 a 2016/17 byla soutěž dohrána jen s 15 účastníky.\n\nVítězem a postupujícím do divize (D nebo E podle geografické polohy) se stává tým s nejvyšším počtem bodů v tabulce. Poslední tým sestupuje do I. A třídy (skupiny A a B) podle spádovosti. Do Přeboru Olomouckého kraje postupují vítězové obou skupin I. A třídy. Pokud do přeboru nesestoupí tým z divize, pak je počet účastníků doplněn lepším týmem ze druhého místa obou skupin I. A třídy.\n\n\n\n"}
{"id": "139115", "url": "https://cs.wikipedia.org/wiki?curid=139115", "title": "Přebor Zlínského kraje", "text": "Přebor Zlínského kraje\n\nPřebor Zlínského kraje tvoří společně s ostatními krajskými přebory skupiny páté nejvyšší fotbalové soutěže v České republice. Je řízen Zlínským krajským fotbalovým svazem. Hraje se každý rok od léta do jara se zimní přestávkou. Účastní se ho 14 týmů ze Zlínského kraje, každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Premiérovým ročníkem byl 1969/70.\n\nV sezonách 1998/99 a 2006/07 byla soutěž dohrána za lichého počtu účastníků (15).\n\nVítězem se stává tým s nejvyšším počtem bodů v tabulce a postupuje do Divize D nebo Divize E (dle geografické polohy vítězného týmu). Poslední tým sestupuje do I. A třídy (skupiny A a B) podle spádovosti. Do Přeboru Zlínského kraje postupují vítězové obou skupin I. A třídy. Pokud do přeboru nesestoupí tým z divize, pak je počet účastníků doplněn lepším týmem ze druhého místa obou skupin I. A třídy.\n\nZdroje: \n</div>\n\n"}
{"id": "139117", "url": "https://cs.wikipedia.org/wiki?curid=139117", "title": "Liška (šelma)", "text": "Liška (šelma)\n\nLiška je české označení pro dva rody psovitých šelem z tribu \"Vulpini\".\n\nJako liška jezerní, japonská nebo mořská je někdy označována jiná psovitá šelma psík mývalovitý. Liška patagonská je alternativní název pro psa horského a liška Azarova pro psa šedého, oba z rodu \"Lycalopex\". Jako liška habešská je někdy označován vlček etiopský. Pes krátkouchý (\"Atelocynus microtis\") je známý také pod jménem liška krátkouchá.\n\n\nDo rodu \"Vulpes\" patří také korsak a fenek.\n\n"}
{"id": "139119", "url": "https://cs.wikipedia.org/wiki?curid=139119", "title": "Pskem", "text": "Pskem\n\nPskem ( ) je řeka v Taškentském vilajátu v Uzbekistánu. Její délka činí 149 km od pramenů řeky Ojgaing. Povodí má rozlohu 2 830 km².\n\nTeče mezi Pskemským a Ugamským hřbetem. Poblíž ústí se nachází Čirčik-Čarvacká hydroelektrárna. Je pravou zdrojnicí Čirčiku (povodí Syrdarji).\n\nZdroj vody je smíšený s převahou sněhového. Nejvyšší vodnosti dosahuje od května do srpna. Průměrný dlouhodobý průtok je 80,4 m³/s.\n"}
{"id": "139120", "url": "https://cs.wikipedia.org/wiki?curid=139120", "title": "Klobouk", "text": "Klobouk\n\nKlobouk je součást oblečení, slouží jako pokrývka hlavy. Ve srovnání s čepicí je větší a propracovanější a především se dělí na tři části: střecha či korpus mívá ploché dýnko, spodní okraj je široký, plochý nebo zvlněný, zvaný krempa, obepíná celý obvod klobouku jako okruží. Nemá-li klobouk krempu, může mít čelní štítek.\nNejčastějším materiálem pro výrobu klobouku je vlněné sukno, plst – zvířecí chlupy, používají se však i materiály jiné – kůže, lehké tkaniny jako len, rostlinná vlákna jako sláma nebo štípaný bambus, aj.\nKlobouky bývají opatřeny nejrůznějšími ozdobami, nejčastěji stuhou s mašlí, štítkem, monogramem, erbem. Za stuhou bývá vetknuto ptačí pírko, jindy je dýnko ozdobeno chocholem z pštrosího či jiného peří. Klobouky dámské mívají dvě mašle k zavázání pod bradu a hojnou výzdobu na krempě či na střeše, například umělé květiny či ovoce.\n\nKlobouk je doložen již na vyobrazeních ze starověké Mezopotámie a Řecka. V Evropě se klobouky hromadně začaly znovu užívat až od 15. století. Klobouk byzantského císaře, římských císařů Zikmunda Lucemburského nebo Rudolfa II. při některých příležitostech nahrazoval panovnickou korunu, stejně jako knížecí klobouk (tzv. \"Herzogshut\") rakouských knížat.\nVýznamnými obdobími rozvoje klobouků byly renesance, baroko a historické styly oblékání v 19. století. Klobouky byly a jsou často odznakem důstojenství (panovníků, církevních představitelů), úřadu nebo povolání, byly a dodnes jsou také součástí některých uniforem a livrejů.\nV minulosti byly klobouky vždy odznakem svobodného člověka, atributem společenského postavení nositele či nositelky a nebylo myslitelné vyjít na ulici prostovlasý/á. Na znamení pozdravu, úcty či podřízenosti se pánské klobouky smekaly. Smeknutí doprovází úklon hlavy nebo poklona horní poloviny těla.\nV přítomnosti panovníka, při bohoslužbě, při pohřbu a podobných příležitostech je si nesměl žádný muž ponechat klobouk na hlavě.\nV přítomnosti nadřízeného služebně podřízený musel klobouk smeknout. Smeknutím klobouku muž doprovázel nebo nahrazoval pozdrav.\n\nV současnosti je nošení klobouků příležitostné, z praktických důvodů stále trvají klobouky sluneční. U mužů bývá tradiční typ městského klobouku chápán jako módní prvek nebo určitá extravagance. Ženy většinou užívají klobouky při významných společenských událostech, například bílý klobouk se závojem jako svatební, nebo černý klobouk se závojem jako smuteční. Je slušností pro muže i ženy brát si klobouky na určité události, např. na dostizích se stále nosí pánský klobouk \"trilby\".\n\nK bontonu dodnes patří smeknout klobouk při vstupu do domu (bytu, restaurace, kostela…), při veřejném nesení státních symbolů (zejména vlajky), při produkci státní hymny, během pohřbů nebo pokud jede okolo pohřební vůz s nebožtíkem – platí jen pro muže.\n\n\n\n\n"}
{"id": "139122", "url": "https://cs.wikipedia.org/wiki?curid=139122", "title": "Díogenés z Seleukeie", "text": "Díogenés z Seleukeie\n\nDiogenes z Seleukeie (asi 240, Seukeia v Babylonii – 150 př. n. l.), též zvaný Babylonský byl řecký filozof, představitel stoické školy, žák Chrysippa ze Soloi.\n\nRoku 156 – 5 přišel spolu s peripatetikem Kritolaem z Fasélidy a Karneadem (kterého prý vyučoval v dialektice) do Říma, kde se zasloužil o popularizaci stoicismu mezi římskou aristokracií. Napsal několik spisů: o dialektice, o hlase, o urozenosti, o zákonech atd. Učil, že duše sídlí v srdci a život duševní je podmíněn oběhem krve. Přemýšlel a psal o vzniku a povaze hlasu, jejž považoval za náraz vzduchu. Jako duše člověka obkličuje, tak prý i bůh celý svět objímá. Pochyboval o závěrečném shoření světa, o dobru tvrdil, že je absolutní a samo v sobě poznatelné. Zabýval se i astrologií a divinací. Jeho nejvýznamnějším žákem byl Panaitios. \n"}
{"id": "139125", "url": "https://cs.wikipedia.org/wiki?curid=139125", "title": "Alopex", "text": "Alopex\n\nLiška (Alopex) je monotypický rod psovitých šelem. Jediným druhem je liška polární, občas je do tohoto rodu však řazen i korsak. \"Alopex\" však pravděpodobně není přirozeným rodem, patří do rodu \"Vulpes\".\n"}
{"id": "139129", "url": "https://cs.wikipedia.org/wiki?curid=139129", "title": "Canis", "text": "Canis\n\nCanis je rod psovitých šelem. Do rodu patří i dingo pralesní, zvaný též novoguinejský zpívající pes, jenže jeho klasifikace je stále nejasná. V latině slovo 'canis' znamená 'pes', v českém zoologickém názvosloví má více ekvivalentů (viz níže).\n\n\n\n"}
{"id": "139133", "url": "https://cs.wikipedia.org/wiki?curid=139133", "title": "Tetrahydrokanabinol", "text": "Tetrahydrokanabinol\n\nTetrahydrokanabinol (, zkráceně THC, též delta-9-tetrahydrokanabinol) je jeden z více než osmdesáti kanabinoidů a je hlavní psychoaktivní látkou nacházející se především v květenství konopí. V čisté formě má THC podobu průhledných krystalků, které se po zahřání stanou lepkavými. THC je špatně rozpustný ve vodě, avšak je dobře rozpustný v organických rozpouštedlech (např. ethanolu či hexanu) a tucích. Hlavní biologicky aktivní stereoizomer, (−)-\"trans\"-Δ⁹-THC (konfigurace 6a\"R\",10a\"R\") se ve farmacii označuje názvem dronabinol (INN).\n\nPoprvé byl delta-9-tetrahydrokanabinol izolován v čisté podobě v šedesátých letech prof. Raphaelem Mechoulamem. V té době bylo navrženo i schéma biosyntézy kanabinoidů. Základem syntézy kanabinoidů je reakce terpenových sloučenin. Například reakce, kdy geranylpyrofosfát reaguje s kyselinou olivetovou a vzniklý metaprodukt se štěpí na kyselé formy CBD (kanabidiol) a CBC (kanabichromen). Z CBD pak vzniká THC v kyselé formě.\n\nTHC má analgetické vlastnosti, ulevuje od chronické\na neuropatické bolesti.\nPomáhá ulevovat od symptomů, kterými trpí pacienti s AIDS a rakovinou procházející chemoterapií tím, že zvyšuje chuť k jídlu a snižuje pocity nevolnosti. \nMá neuroprotektivní vlastnosti,\npo jeho aplikaci dochází např. u Parkinsonovy choroby k menšímu poškození buněk\na zpomaluje postup amyotrofické laterální sklerózy.\nMnoha pacientům s roztroušenou sklerózou pomáhá THC se symptomy spasticity a třesu.\nU pacientů s Touretteovým syndromem snižuje skóre závažnosti tiků.\n\nVýzkumy potvrzují, že THC selektivně působí na zhoubné nádorové buňky, zatímco ignoruje buňky zdravé, čímž působí hlouběji než syntetická alternativa. Klinická studie z roku 2006 demonstrovala zmenšení objemu tumoru u pacientů s vracejícím se mnohočetným glioblastomem.\nPodle studie z roku 2009 způsobuje THC smrt různých rakovinných buněk v lidském mozku procesem známým jako autofagie.\n\nExistují také jiné, syntetické, kanabinoidy podobné THC, používané jako léčiva v některých zemích, např. nabilon (obchodní název Cesamet).\n\n"}
{"id": "139134", "url": "https://cs.wikipedia.org/wiki?curid=139134", "title": "Kostel svatého Jana Křtitele a svatého Prokopa (České Budějovice)", "text": "Kostel svatého Jana Křtitele a svatého Prokopa (České Budějovice)\n\nKostel svatého Jana Křtitele a svatého Prokopa se nachází v Českých Budějovicích na Pražském předměstí za obchodním domem Družba, v místech Starého Města.\n\nJde o farní kostel v původní osadě Budivojovice, založený na počátku 13. století. Po vzniku Českých Budějovic jeho význam poklesl. Dnešní pozdně gotická podoba pochází z přestavby kolem roku 1461 a úprav v 16. století. Jde o jednolodní stavbu s hranolovou věží u západního průčelí. Loď je sklenuta valenou klenbou s výsečemi, v presbytáři a sakristii je klenba křížová. Zařízení je pseudogotické. Pod kruchtou jsou zasazeny náhrobní kameny ze 16. století.\n\nKolem kostela svatého Jana Křtitele a svatého Prokopa býval hřbitov. Měl převážně empírový ráz. Při přeměně Starého Města v panelové sídliště byla zachována aspoň jeho nejstarší část. Mladší část byla přeměněna v park.\n\n"}
{"id": "139136", "url": "https://cs.wikipedia.org/wiki?curid=139136", "title": "Vlk stepní", "text": "Vlk stepní\n\nVlk stepní je poddruh vlka obecného obývající především stepní oblasti v pásu od Rumunska a Maďarska přes Ukrajinu, jižní Rusko a oblast Kavkazu až po střední Asii a Kazachstán.\n\nVlci tohoto poddruhu jsou průměrné velikosti, váží obvykle 35–40 kg, tedy o něco méně než u nominátního poddruhu vlk eurasijský. Srst je řidší, hrubší a kratší. Boky jsou světle šedé, hřbet rezavě šedý nebo nahnědlý se silnou příměsí černých chlupů. Hřbetní srst v kohoutku obvykle délkou nepřesahuje 70–75 mm. Srst vlků z Kazachstánu a střední Asie obsahuje obvykle více červených tónů. Ocas je jen chudě osrstěný.\n"}
{"id": "139140", "url": "https://cs.wikipedia.org/wiki?curid=139140", "title": "Šakal", "text": "Šakal\n\nŠakal (dříve též žakal) je české označení pro tři druhy psovitých šelem rodu \"Canis\". Patří sem šakal obecný, šakal čabrakový a šakal pruhovaný, jistou dobu byl mezi šakaly řazen i vlk africký. Šakalové žijí v Africe, Asii a Evropě. Jsou to středně velké šelmy, jejich hmotnost se většinou pohybuje mezi 6 až 15 kg. Zbarvení kolísá od téměř bílé, přes tmavě šedou až po zlatohnědou, každý jedinec má srst obvykle vícebarevnou. Šakalové obecní mají jednolitější zbarvení než zbývající dva druhy. Jsou to potravní oportunisté – loví rozličná menší a středně velká zvířata, rádi se přiživují na mršinách a vše doplňují rostlinnou stravou. Dokáží velmi dobře běhat, jsou rychlí a na dlouhých tratích mají značnou výdrž. Aktivní jsou především za soumraku a za svítání, umí se nicméně přizpůsobit situaci a žít i nočním nebo denním životem. Žijí nejčastěji v párech, respektive rodinných skupinách, výjimečně se mohou spojit do malých smeček. Jsou výrazně teritoriální, pár si své území tvrdě brání před vetřelci, což platí především o šakalech čabrakových.\n\nJméno šakal (či dříve žakal) se do češtiny dostalo z tureckého \"çakal\" nebo perského \"shaghāl\" a tyto dva jazyky je převzaly ze staroindického \"sṛgālaḥ,\" což znamená „vyjící“ či „ten, který vyje“. Jméno bylo postupně přejato do mnoha různých jazyků.\n\nPodobnost šakalů a kojotů vedla německého přírodovědce Lorenza Okena v třetím dílu jeho \"Lehrbuch der Naturgeschichte\" (1815), aby tyto druhy umístil do nového samostatného rodu \"Thos\", pojmenovaného podle klasického řeckého slova \"θώς\", ale jeho teorie měla jen malý dopad na tehdejší taxonomii psovitých. Okenova myšlenka byla oživena v roce 1914 americkým zoologem Edmundem Hellerem, který přijal teorii odděleného rodu. Hellerova jména a označení, které dal různým druhům a poddruhům šakalů, žijí i v současné taxonomii, přestože rodové jméno \"Thos\" se již nepoužívá. Španělský zoolog Angel Cabrera ve své monografii z roku 1932 o savcích v Maroku pochyboval, zda přítomnost cingula (výběžek na zubech) na horních molárech šakalů a jeho nepřítomnost u zbytku rodu \"Canis\" by mohla ospravedlnit osamostatnění šakalů do vlastního rodu. V praxi si Cabrera zvolil alternativu nerozděleného rodu a řadil šakaly do rodu \"Canis\" namísto \"Thos\". Na základě genetických výzkumů navrhl zoolog Vladimír Dinets vytvořit pro africké šakaly samostatný rod \"Lupulella\", nebo alespoň jako alternativu přeřadit dhoula a případně i psa hyenovitého do rodu \"Canis\".\n\nPsovité šelmy patřící do kladu „vlků “ jsou skupinou velkých masožravců, kteří jsou geneticky úzce příbuzní, protože všichni mají 78 chromozomů. Skupina zahrnuje rody \"Canis\", \"Cuon\" a \"Lycaon\". Členové jsou pes domácí (\"C. lupus familiaris\"), vlk obecný (\"C. lupus\"), kojot (\"C. latrans\"), šakal obecný (\"C. aureus\"), vlček etiopský (\"C. simensis\"), šakal čabrakový (\"C. mesomelas\"), šakal pruhovaný (\"C. adustus\"), dhoul (\"Cuon alpinus\") a pes hyenovitý (\"Lycaon pictus\"). Posledním přírůstkem této rodiny je vlk africký (\"C. anthus)\", který byl do roku 2011 resp. 2015 považován za africkou větev šakala obecného. Jelikož mají 78 chromozomů, všichni členové rodu \"Canis\" jsou karyologicky nerozlišitelní od sebe navzájem a od rodů \"Cuon\" a \"Lycaon\". Dva afričtí šakalové tvoří bazální klad skupiny, což naznačuje, že celá linie pochází z Afriky. Vyhynulý druh \"Canis arnensis\" je někdy považován za předka moderních šakalů.\n\nJméno šakal bývá někdy aplikováno i na vlčka etiopského (šakal simienský) a kojota (šakal americký).\n\n\n\n"}
{"id": "139179", "url": "https://cs.wikipedia.org/wiki?curid=139179", "title": "Luboš Hušek", "text": "Luboš Hušek\n\nLuboš Hušek (* 26. ledna 1984, Jablonec nad Nisou) je český fotbalista, od července 2014 působící ve slovenském klubu FK Senica. Hraje na postu defenzivního záložníka nebo ve středu obrany. Je bývalý český mládežnický a seniorský reprezentant.\n\nSvoji fotbalovou kariéru začal v Elitexu Jablonec nad Nisou, odkud v roce 1994 přestoupil do týmu FK Jablonec 97. Za tým hrál za divizní rezervu. Na prvoligovou soupisku byl zařazen v lednu 2004. V září 2006 se z neznámých důvodů nedostavil na zápas se severočeským rivalem Libercem ani na trénink den poté. Za pět dní se již hlásil v pražské Spartě, kam odešel na hostování do konce podzimní části. V lednu 2007 se toto hostování změnilo v přestup. Se Spartou získal dva ligové tituly. Kvůli častým zdravotním problémům neměl velké zápasové vytížení. V zimních měsících roku 2012 odmítl prodloužit smlouvu ve Spartě, následně byl přeřazen do B-týmu. Od léta 2012 byl bez angažmá. Za Spartu vstřelil v nejvyšší soutěži jeden gól během 69 zápasů.\n\nV zimní přestávce sezóny 2012/13 jej oslovil trenér tehdejšího mistra FC Slovan Liberec Jaroslav Šilhavý a domluvil se s ním na 14denní zkoušce v mužstvu. Následně podepsal kontrakt do 30. 6. 2014 s opcí. 26. května 2013 v předposledním ligovém kole přispěl gólem k výhře 2:1 nad Viktorií Plzeň. Byl to jeho premiérový gól za Liberec v ligovém ročníku.\n\nS Libercem si zahrál ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem).\n\nPo sezóně 2013/14 odešel na své první zahraniční angažmá, přestoupil do slovenského týmu FK Senica v té době vedeného českým trenérem Pavlem Hapalem. S mužstvem podepsal dvouletý kontrakt.\n\nVe slovenské nejvyšší soutěži za Senici debutoval pod trenérem Pavlem Hapalem v ligovém utkání 1. kola 12. července 2014 proti TJ Spartak Myjava (výhra 1:0), odehrál celý zápas. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. S klubem se představil ve finále Slovenského poháru, Senica podlehla Trenčínu 2:3 po penaltách. Celkem v ročníku nastoupil k 29 střetnutím.\n\nV lednu 2016 prodloužil s týmem smlouvu o dva roky. Dohromady si v sezoně připsal 29 ligových startů.\n\nAktuální k 11. srpnu 2016\n\nLuboš Hušek nastoupil v 15 zápasech za český reprezentační výběr do 21 let, gól nevstřelil.\n\n11. února 2009 se objevil při svém debutu v reprezentačním A-týmu na několik minut v přátelském zápase proti Maroku hraném v Casablance, utkání skončilo bezbrankovou remízou.\n\nV prosinci 2013 podal společně s libereckým spoluhráčem brankářem Přemyslem Kovářem trestní oznámení na autory článku v deníku \"Sport\", kteří psali o možné korupci v zápase 3. ligového kola v srpnu 2013, kde Liberec hrál venku s Mladou Boleslaví a prohrál 0:4. Deník uvedl, že utkání prošetřuje Policie ČR a poukázal na chyby hráčů při dvou inkasovaných gólech. Fotbalisté uvedli, že odmítají jakékoli úmyslné ovlivnění zápasu a že se informacemi tohoto typu cítí poškozeni. Severočeský klub je v jejich stanovisku podpořil. Policie ČR měla prošetřovat 13 zápasů v různých českých soutěžích včetně Gambrinus ligy.\n\n"}
{"id": "139181", "url": "https://cs.wikipedia.org/wiki?curid=139181", "title": "Díogenés z Oinoandy", "text": "Díogenés z Oinoandy\n\nDíogenés z Oinoandy (řec. \"Diogénēs ho Oinoandéas\", 2. století n. l., Lýkie) byl řecký filosof, stoupenec Epikúrovy filosofie.\n\nNa sklonku svého života dal vytesat do mramorových desek rozsáhlý filosofický nápis a nechal jej umístit na stěny veřejně přístupné sloupové haly v Oinoandě v Lýkii. Nápis byl dlouhý několik desítek metrů a obsahoval dosti podrobný přehled Epikurových názorů. Diogenés věnoval toto dílo svým spoluobčanům a lidstvu vůbec; chtěl tak lidem přiblížit spásonosné učení, a tím jim dopomoci k dosažení blaženosti.\n\nPrvní zlomky nápisu byly nalezeny ve zříceninách Oinoandy v roce 1884. Objevování a publikování zlomků pokračovalo i v dalších letech. Studium Diogenova nápisu je cenné pro detailnější poznání epikureismu.\n"}
{"id": "139182", "url": "https://cs.wikipedia.org/wiki?curid=139182", "title": "Kostel Nejsvětější Trojice (České Budějovice)", "text": "Kostel Nejsvětější Trojice (České Budějovice)\n\nMorový špitál s kostelíkem Nejsvětější Trojice, zvaný též špitálek, se nachází v Českých Budějovicích na Pražské třídě.\nMorový špitál je poprvé zmiňován v roce 1371, ale současná podoba s nizoučkým kostelíkem Nejsvětější Trojice vychází z pozdně gotické stavby uskutečněné roku 1515. V roce 1763 proběhla barokní renovace. Byl pořízen nový oltář a provedena fresková výzdoba. Roku 1766 došlo ke zboření starého špitálu s jedinou společnou síní a nahrazení špitálem novým o 6 místnostech. Severní křídlo bylo přistavěno roku 1779. Později se celý objekt přeměnil v chudobinec.\n\nV kostelíku se původně nalézal gotický obraz Svatotrojická madona (zhruba 1410), dnes vystavený v Alšově jihočeské galerii na Hluboké nad Vltavou.\n\nV současné době prochází objekt rekonstrukcí..\n"}
{"id": "139184", "url": "https://cs.wikipedia.org/wiki?curid=139184", "title": "Vladimír Jiránek", "text": "Vladimír Jiránek\n\nVladimír Jiránek (6. června 1938 Hradec Králové – 6. listopadu 2012 Praha) byl český karikaturista, ilustrátor, kreslíř a scenárista a režisér animovaných filmů. Charakteristickou je pro něj jednoduchá linka. Mezi jeho nejznámější díla patří \"Bob a Bobek – králíci z klobouku\".\n\nPatří mezi první absolventy přeloučského gymnázia. Od roku 1956 žil v Praze. V roce 1962 absolvoval na pražské Filozofické fakultě Univerzity Karlovy žurnalistiku, ale po celý život působil jako kreslíř a ilustrátor na volné noze. Mezi časopisy, se kterými spolupracoval, patří: \"Dikobraz\", \"Mladý svět\", \"Melodie\", \"Technický magazín\", \"Literární noviny\", \"Živa\" atd. Je také autorem obrázků v počítačové hře \"Expedice na divnou planetu\" pro počítače Sinclair ZX Spectrum.\n\nOd roku 1990 se věnoval zejména politické karikatuře. Jeho vtipy na aktuální témata bylo možno vidět v \"Lidových novinách\", \"Mladé frontě DNES\", v \"Hospodářských novinách\", v časopise \"Reflex\" a na internetových stránkách \"Neviditelného psa\".\n\nJiránkovy kresby zdobí i rodný dům Sigmunda Freuda v Příboře, stylizovaná podoba Sigmunda Freuda se totiž často objevuje v jeho kresbách jako prototyp psychiatra či psychologa. Jméno „Jiránek“ nese planetka (17694) 1997 ET1 objevená v roce 1997.\n\nZemřel v noci z 6. na 7. listopadu 2012.\n\n\n\n\n\n \n"}
{"id": "139185", "url": "https://cs.wikipedia.org/wiki?curid=139185", "title": "Jiránek", "text": "Jiránek\n\nPříjmení Jiránek je odvozeno z příjmení Jíra. První zmínka pochází z roku 1524 (\"„Jiříkovi řečenému Jiránek“\"). Ženskou variantou je Jiránková.\n\n\n"}
{"id": "139186", "url": "https://cs.wikipedia.org/wiki?curid=139186", "title": "Lineage II", "text": "Lineage II\n\nLineage II: The Chaotic Chronicle je počítačová fantasy hromadná online hra na hrdiny (MMORPG) vytvořená korejskou obchodní společností NCsoft. Jedná se o pokračování počítačové hry Lineage.\n\nHráč si vytvoří vlastní postavu – charakter, s níž se pohybuje v prostředí virtuálního světa Aden a Elmore ve středověkém až fantasy stylu. Může si vybrat z šesti ras: člověk, elf, temný elf, ork, trpaslík a Kamael (kombinace lidí a andělů vybavená jedním křídlem). Postavě také vybere povolání v rozmezí od bojovníka po čaroděje. Výjimkou je trpaslík a Kamael, který můžu mít pouze povolání typu bojovníka. Avšak trpaslík má jiné výhody oproti ostatním (získávání – spoil věcí, a craft – jejich výroba). Hráč může se svým hrdinou prozkoumávat svět Aden, bojovat s různými monstry, dobývat pevnosti a plnit úkoly. Tyto činnosti může provádět sám nebo ve spolupráci s jinými hráči, tato spolupráce může být někdy nutná k porážce obzvláště silných nepřátel (tzv. raid bossové). Při tom všem hrdina získává nové schopnosti, zkušenostní body a různé předměty, rovněž je mu umožněn přístup do dalších lokací hry. Také po dosáhnutí další úrovně (levelu) dostává hráč různé nové schopnosti (skills). Pro hráče je důležité si vybrat povolání, to se vybírá pomocí přestupových questů (ukolů), jež dostane po dosáhnutí 20., 40. a 76. úrovně.\n\nMimo získávání zkušeností (exp) a skill points (sp) zabíjením monster je podstatnou součástí hry PvP (player vs. player) a PK (player kill/er) systém a clan wars. Jde tedy o soupeření mezi hráči o hrady, pevnosti (v Interlude) a také o preciznost, respekt a další…\n\nHráč může díky svitkům, elementálním kamenům, soul crystalům, life stonům či díky famu(slávě) vylepšovat své zbraně nebo brnění.\n\nHra je postupně rozšiřována a upravována pomocí souhrnných updatů, jejichž názvy jsou odvozeny od scénáře, kterým se herní svět ubírá. Prvním byla beta verze nazvaná \"The Chaotic Chronicle: Prelude\". Aktuální verzí potom je \"Lineage 2 Goddess of Destruction'. Všechny tyto updaty jsou hráčům dostupné zdarma v podobě updatování jejich herního klienta.\n\nObvyklou náplní jednotlivých updatů je rozšiřování světa, nové předměty, schopnosti postav, nepřátelé či dokonce rasy herních postav a jejich povolání.\n\n\nHra Lineage II se hraje na řadě serverů. Na základě zeměpisné polohy jsou pro nás určené oficiální servery L2NA (USA a EU), avšak hraní na nich není blokováno na základě původu IP, což je praxe jinde ve světě. Dále existuje celá řada neoficiálních tzv. private-serverů. Na některých z těchto serverů jsou upravené tzv. raty, což je násobitel počtu získaných zkušeností (EXP), zkušenostních bodů (SP), šance na DROP (vypadnutí ze zabitého monstra) celých předmětů a množství získaných aden (měna ve světě L2). Zatímco na oficiálních serverech jsou raty na začátku nastaveny na 1×, na private-serverech se pohybují od 1× až do nekonečna.\n\nJelikož je už Lineage II Zdarma na oficiálních serverech , tak většina private-serverů je bez hráčů.\n\n\n"}
{"id": "139188", "url": "https://cs.wikipedia.org/wiki?curid=139188", "title": "Hansa-Brandenburg B.I", "text": "Hansa-Brandenburg B.I\n\nHansa-Brandenburg B.I byl rakousko-uherský dvoumístný dvouplošný průzkumný a cvičný letoun používaný v 1. světové válce. Byl jedním z prvních typů letounů navržených konstruktérem Ernstem Heinkelem, který v té době pracoval pro firmu Hansa und Brandenburgische FlugzeugWerke.\n\nErnst Heinkel navrhl B.I v roce 1915 a ještě v tomtéž roce se začal vyrábět. Letoun byl stabilní a spolehlivý, takže se používal i jako cvičný při letech s instruktorem, v armádě pak jako průzkumný, kde se osvědčil, a tak na jeho základě vznikla i bombardovací verze Hansa-Brandenburg C.I.\n\nLetoun po válce vyráběla i československá firma Aero pod označením Ae-10 (nejprve Aero Ae-01) – tato verze byla kopií původního letounu vyráběného během války. Používal se jako školní letoun, ale také jako lehký transportní (poštovní).\n\n\n"}
{"id": "139193", "url": "https://cs.wikipedia.org/wiki?curid=139193", "title": "Armstrong Whitworth F.K.10", "text": "Armstrong Whitworth F.K.10\n\nArmstrong Whitworth F.K.10 Quad byl britský dvoumístný stíhací čtyřplošník, vyráběný od roku 1916.\n\nPrototyp letounu F.K.10 vznikl na základě předchozího prototypu F.K.9. Od svého předchůdce se odlišoval prodlouženými křídly, širším trupem a výkonnějším rotačním devítiválcem Clerget 9B o 96 kW. Upraveny byly i ocasní plochy, které dostaly plovoucí výškovku bez pevného stabilizátoru. Zesílen byl i podvozek.\n\nPrvní F.K.10 byl dokončen v druhé polovině prosince 1916, v březnu následujícího roku byl úředně testován v Martlesham Heath. Naměřené nižší letové výkony, než slibovala firma Armstrong Whitworth, byly zjištěny i u druhého vyrobeného kusu, který mezitím vzlétl. Zadaná licenční výroba ze začátku roku 1917 na 50 kusů F.K.10 u společnosti Angus Sanderson & Co. byla ještě v březnu zrušena.\n\nPřesný počet vyrobených letounů není znám. Královský letecký sbor objednal u Armstrong Whitworthu dva stroje sériových čísel A5212 a A5213. Dalších pět bylo nakonec objednáno u Anguse Sandersona pod čísly B3996 až B4000, není však opět znám přesný počet vyrobených Quadů. Další tři F.K.10 (N511, N512 a N514) byly postaveny pro Royal Naval Air Service, z čehož první dva u Phoenix Dynamo Manufacturing Co. a třetí Armstrong Whitworthem.\n\nNejméně jeden letoun z produkce Armstrong Whitworth obdržel rotační devítiválec Le Rhône 9J o výkonu 81 kW. F.K.10 RNAS se od exemplářů RFC odlišovaly vykrojeným podkovovitým krytem motoru místo plně válcového. Výzbroj Quadů tvořil jeden synchronizovaný kulomet Vickers ráže 7,7 mm na trupu před pilotem a jeden pohyblivý kulomet Lewis stejné ráže, který obsluhoval letecký pozorovatel.\n\nZe strojů určených pro RNAS se N511 podrobil úředním zkouškám v Boroughbridge dne 26. dubna 1917, následně pak létal spolu s N514 na letišti v Manstonu. Dne 21. srpna byly jako nespolehlivé oba odepsány.\n\nStroje RFC zvané Quad, létaly na základně v Gosportu a v Ústřední letecké škole v Upavonu. Již v červenci 1917 byly přeřazeny jako pozemní letecké cíle.\n\nÚdaje platí pro F.K.10 s pohonnou jednotkou Clerget 9B\n\n"}
{"id": "139195", "url": "https://cs.wikipedia.org/wiki?curid=139195", "title": "Třebčín", "text": "Třebčín\n\nTřebčín je vesnice v okrese Olomouc, která spadá pod obec Lutín. Třebčín se nachází na západě Hané na úpatí Kosíře. Obcí protéká potok Deštná, pramenící na Kosíři v místě Studený Kout. Obec se nachází v nadmořské výšce mezi 225 – 240 m n. m. a úrodná půda jí předurčila zemědělský charakter. Třebčínem prochází železniční lokální trať mezi Olomoucí, Litovlí a Prostějovem. Ve vzdálenosti 6,3 km jižně leží město Prostějov, 7,8 km východně statutární město Olomouc.\n\nNázev obce Třebčín pravděpodobně vznikl podle jména zakladatele jménem Třebsa nebo Třěbesa. V historických mapách a pramenech najdeme Třebčín pod několika názvy: Trepsin (1141), Trzebsin (1389), Trzepssin (1522), Trzeczin, Třzebczin (1692), Trzebssinio (1694), Trepschin (1758), Trzeptschein (1684, 1834), Třepčein (1864).\n\nV Třebčíně je známo více než deset archeologických lokalit.\n\nPrvní písemná zmínka je z roku 1141, kdy zde olomoucké biskupství vlastnilo jedno popluží. I jeho pečeť je zřejmě velmi starého původu, z konce 15. století. Je na ní ve štítu vyobrazena husa jako symbol zemědělství a snad i úrodnosti a bohatosti hanáckých polí a vesnic. Ve 13. století ves patřila pánům ze Šternberka a tzv. hrdelním právem spadala pod Šternberk až do zrušení v 18. století. Rod pánů ze Šternberka dával své dcery do kláštera sv. Kláry v Olomouci a snad již na konci 13. století byl klariskám Třebčín darován. V rámci klášterního majetku spadal Třebčín pod statek Čelechovice na Hané. V roce 1540 odpustila třebčínským abatyše kláštera sv. Kláry roboty, mimo dvorských, jedná se o nejstarší zmínku o panském dvoře v Třebčíně. Za třicetileté války se někteří třebčínští dali na stranu protestantů, většina však zůstala katolická. Během třicetileté války byl Třebčín asi z poloviny poničen.\n\nPrvní zobrazení Třebčína je na mapě z roku 1692, kterou zhotovil Jiří Matyáš Vischer. 1766-1769 spory s vrchností o konání robot. V roce 1782 byl zrušen řád Klarisek a Třebčín se dostal do majetku státního Náboženského fondu. Panské pozemky byly rozparcelovány a na části vznikla v roce 1786 nová vesnice nazvaná Henneberk. V roce 1885 spojila zástavba Třebčín a Henneberk a Henneberk se zřekl vlastní samosprávy. Roku 1826 byl statek Čelechovice s Třebčínem prodán belgickému šlechtici Filipu Ludvíku ze Saint-Genois d´Anneaucourt, který statek vlastnil až do roku 1848.\n\nPrvní škola byla v Třebčíně postavena v roce 1871, nová byla postavena roku 1909. Epidemické nákazy tyfu a cholery jsou prokázány v letech 1809, 1831-1832, 1836 a 1866. V roce 1883 byla zprovozněna trať Olomouc - Čelechovice na Hané, se zastávkou v Třebčíně. V roce 1887 obec poničila povodeň po vydatném dešti. V letech 1943–1946 byla postavena vlaková vlečka z Třebčína do Sigmy v Lutíně. Stavěli ji internovaní vězni z tábora Svatobořice. Roku 1899 byla postavena mlékárna. V první světové válce padlo 8 občanů, 4 zemřeli a 2 byli prohlášeni za nezvěstné, v obci bylo 10 legionářů. V roce 1926 byla obec elektrifikována. Roku 1927 byl založen hasičský sbor. Před druhou světovou válkou zde byly následující místní odbory spolků: Národní Jednoty, Matice Cyrilo-Metodějské, Družiny čsl. válečných poškozenců, Ústřední matice školské, Čsl. katolických zemědělců, Slovan – spolek katolických divadelních ochotníků a Jednota českého orla.\n29. dubna 1945 byl tajně založen revoluční Národní výbor.\n\nObec byla za druhé světové války osvobozena 9. května 1945, přímo na katastru obce nedošlo k bojům. Po válce se zde skladovala munice převážená po železnici z okolí, kterou pak ruští pyrotechnici odstřelovali na Vápence u Slatinek. 26. září 1950 bylo v obci založeno JZD. Od roku 1980 se Třebčín stal místní částí Lutína.\n\nTřebčín má dnes 660 obyvatel. Obec je elektrifikována, plynofikována, má vlastní vodovod, k dispozici jsou kontejnery na tříděný odpad, nejméně dvakrát ročně probíhá sběr nebezpečného odpadu a zeleného odpadu ze zahrádek. V obci je pohostinství, dva obchody, autodopravce, dva automechanici, malířství a natěračství, fotografka, čistírna, knihovna. Do zastupitelstva vstupuje Třebčín pod hlavičkou Sdružení nezávislých kandidátů Třebčín.\n\nV Třebčíně působí následující firmy a společnosti:\n\n\nO organizaci akcí se starají místní zastupitelé, SDH a Svaz žen\n\n\n\n\n"}
{"id": "139200", "url": "https://cs.wikipedia.org/wiki?curid=139200", "title": "Stanislav Šturz", "text": "Stanislav Šturz\n\nStanilav Šturz (27. října 1908 Náchod – 16. března 2001 Kralupy nad Vltavou) byl český malíř a středoškolský pedagog.\n\nStanislav Šturz byl žákem profesora Oldřicha Blažíčka na Vysokém učení technickém v Praze, kde se zabýval krajinomalbou. Poté studoval Uměleckoprůmyslovou školu u Zdeňka Kratochvíla a souběžně u Rudolfa Vejrycha. Vyučoval kreslení na středních školách v Praze, Prešově, Kladně a od roku 1941 v Kralupech nad Vltavou, kde dlouhá léta působil jako ředitel Gymnázia Ant. Dvořáka.\n\nMaloval ve stylu kubismu, později poetického realismu. Autor zátiší, figurálních kompozic a krajin.\n\n"}
{"id": "139201", "url": "https://cs.wikipedia.org/wiki?curid=139201", "title": "François Cevert", "text": "François Cevert\n\nAlbert François Cevert Goldenberg (25. února 1944, Paříž,Francie – 6. října 1973, Watkins Glen, New York) byl francouzský automobilový závodník a pilot F1, který tragicky zahynul při Grand Prix USA 1973.\n\nFrançois se už od mala zajímal o auta a už jako malý byl rozhodnutý stát se automobilovým závodníkem. Pocházel z poměrně bohaté rodiny, jeho otec byl klenotník a François po něm měl jednou převzít obchod. On chtěl ale závodit a na to si musel vydělat peníze. Proto se na nějaký čas své největší záliby zcela vzdal. Sám navrhl dvě módní kolekce, které mu vynesly dost peněz pro začátek.\n\nZačal jezdit ve formuli 3, ale rychle se dostal do Formule 2, kde si často přivydělávali i piloti F1, protože F2 byla často lépe placená. Ceverta si vyhlédla stáj March v roce 1970, ale o rok později už byl Cevert v týmu Tyrrell druhým jezdcem. Jedničkou byl tehdy legendární Jackie Stewart, trojnásobný mistr světa (1969, 1971, 1973). Cevert vyhrál jen jediný závod ve formuli 1 (v r. 1971 GP USA a celkově skončil v tomto roce třetí) a v roce 1973 obsadil celkové 4. místo v seriálu F1. Následující rok měl končit v F1 Jackie Stewart a François se měl stát prvním jezdcem v Tyrrellu. Jeho švagrem byl další pilot F1 Jean-Pierre Beltoise .\n\nCevert boural poprvé už na začátku své kariéry v roce 1970 v zatáčce, ve které o den později zemřel Jochen Rindt. Několikrát přežil děsivě vypadající havárie, ale při kvalifikaci na poslední závod sezóny 1973 to štěstí neměl. Před startem ještě zamával divákům a za několik sekund potom se jeho vůz v zatáčce rozkymácel, převrátil se přes svodidla a explodoval. Výbuch roztrhal Cevertovo tělo na kusy. Za vše prý mohl prasklý tlumič. Pořadatelé se nepochopitelně snažili tragédii zamlčet a vyháněli novináře pryč od místa neštěstí. Poslední závod roku 1973 měl tragický konec. Jackie Stewart sice získal ve své poslední sezóně titul mistra světa, ale přišel o svého nástupce.\n\n"}
{"id": "139202", "url": "https://cs.wikipedia.org/wiki?curid=139202", "title": "Supermarine P.B.31E Nighthawk", "text": "Supermarine P.B.31E Nighthawk\n\nSupermarine P.B.31E Nighthawk byl prototyp britského stíhacího letounu z období první světové války.\n\nMohutný dvoumotorový čtyřplošník pro tři až pětičlennou osádku měl sloužit v boji s německými vzducholoděmi. Konstrukce navazovala na předchozí (nepříliš zdařený) typ Pemberton Billing P.B.29E. Jeho hlavní předností měla být především vytrvalost, která dosahovala až 18 hodin — plánovalo se, že stroj by měl dlouhé hodiny hlídkovat na předpokládaných příletových trasách německých vzducholodí. Ostatně obratnost by ani pro boj proti vzducholodím nebyla příliš nutná, ovšem horší bylo že stroj nebyl příliš rychlý a nevynikal ani dostupem či stoupavostí. Mohl by tedy být jen těžko nasazen proti pronikajícím zepelínům, které by mohly prostě jen vystoupat do větší výšky.\n\nStroj byl vyroben jen v jediném prototypu, druhý nebyl dokončen. Byl poháněn dvěma dvouhvězdicovými desetiválci British Anzani, umístěnými mezi středními páry křídel. Výzbroj tvořily dva pohyblivé kulomety a kanón umístěný nad horními křídly.\n\nData podle článku \"Supermarine P.B.31E Night Hawk\"\n\n"}
{"id": "139203", "url": "https://cs.wikipedia.org/wiki?curid=139203", "title": "Gilmorova děvčata", "text": "Gilmorova děvčata\n\nGilmorova děvčata (v anglickém originále Gilmore Girls) je americký komediálně-dramatický televizní seriál, jehož autorkou je Amy Sherman-Palladino. Premiérově byl vysílán v letech 2000–2007, zpočátku na stanici The WB, následně na The CW (od 2006). Celkově bylo natočeno 153 dílů v sedmi řadách. Na seriál navazuje minisérie \"\" z roku 2016.\n\nPříběh se odehrává ve fiktivním městečku Stars Hollow a vypráví o svobodné matce Lorelai Gilmorové (Lauren Graham) a její dospívající dceři Rory (Alexis Bledel). Seriál je znám především svými rychlými a vtipnými dialogy, které jsou prošpikovány narážkami na pop kulturu.\n\nHlavními postavami seriálu je svobodná matka z bohaté rodiny Lorelai Gilmorová a její dospívající dcera Lorelai Leigh Gilmorová alias Rory. Pilotní díl seznamuje diváka s celým pozadím příběhu: Lorelai v 16 letech otěhotněla, odmítla si navzdory přání rodičů vzít otce dítěte, odstěhovala se od rodičů do městečka Stars Hollow v Connecticutu, a nadále s nimi udržovala jen sporadický kontakt. Rory, které je na začátku seriálu 15 let, je přijata na prestižní střední školu Chilton. Školné je ale příliš vysoké, a tak je Lorelai nucena uchýlit se k pro ni nejzazší možnosti – požádat rodiče o půjčku. Její matka, Emily Gilmorová, si ale vymíní, že budou obě každý pátek docházet na pravidelné rodinné večeře, čímž se Emily a Richard stávají znovu důležitou součástí života obou děvčat. Lorelain vztah k rodičům je však stále napjatý a ostře kontrastuje s kamarádským vztahem mezi Lorelai a Rory.\n\nÚstředními motivy seriálu jsou rodina, přátelství a láska, generační a třídní rozdíly. Klade se důraz na vzdělání a tvrdou práci, díky níž se obě Gilmorova děvčata nakonec dostanou tam, kam chtějí. Lorelai se z pokojské s nálepkou svobodné matky vypracuje na majitelku vlastního hotelu. Rory exceluje nejprve na prestižní střední škole Chilton, ze které pak pokračuje na jednu z nejlepších vysokých škol v Americe, Yale, kde dále pracuje na svém snu stát se zahraniční dopisovatelkou některých proslulých amerických novin. Rozdíl mezi společenskými vrstvami v Americe je nastíněn hlavně na pozadí složitého vztahu mezi Lorelai, která privilegovaný život odmítla, a jejími rodiči z vyšší společenské třídy, ale také mezi dětmi na Chiltonu a Yaleu.\n\nDalšími důležitými postavami jsou majitel bistra ve Stars Hollow Luke Danes, Roryina kamarádka Lane Kimová, nejlepší kamarádka Lorelai Sookie St. James a rodiče Lorelai, Emily a Richard Gilmorovi.\n\n\nVětšina dialogů v \"Gilmorových děvčatech\" je obohacena rozmanitými narážkami na popkulturní fenomény, jako jsou filmy, televizní pořady, hudba či literatura. Kvůli zapeklitosti některých aluzí se studio rozhodlo sepsat seznam „gilmorismů“ a přidat ho do bookletu k DVD.\n\nHudba hraje v seriálu jednu z významných rolí, a to nejen díky Roryině kamarádce Lane Kim, dceři přísných rodičů, která v hudbě, respektive v bubnování, nachází své životní poslání, ale i díky dvěma titulním postavám, pro něž je hudba také nedílnou součástí života a častým námětem hovorů.\n\nNemálo hudebníků se také v seriálu objeví osobně (The Bangles, Sonic Youth nebo Sebastian Bach, který v seriálu vystupuje jako Gil, jeden ze členů Laneiny skupiny Hep Alien). Další osobností, která se dostane do seriálu, je americký zpěvák Paul Anka, po kterém Lorelai pojmenuje svého psa a který se v šesté řadě seriálu objeví v Lorelaině snu. Za zmínku stojí také úvodní píseň Carole King a Louise Goffin „Where You Lead“.\n\nSeriál i jednotliví představitelé získali řadu ocenění, mezi nimi např. Family TV Award, Teen Choice Award pro Lauren Graham za „nejlepší televizní mámu“, a cenu Amerického filmového institutu.\nAmerický časopis \"Entertainment Weekly\" zařadil seriál na seznam „best of“ končícího desetiletí s poznámkou: „Děkujeme vám, Lorelai a Rory, dokázaly jste nám, že blízký vztah mezi matkou a dospívající dcerou není sci-fi, stačí jen pořádná dávka trpělivosti, lásky a kofeinu.“\n\nČasopis \"Time\" zařadil \"Gilmorova děvčata\" do seznamu sta nejlepších televizních pořadů. Seriál se také umístil na 32. místě v žebříčku „Nové televizní klasiky“ \"Entertainment Weekly\".\n\n"}
{"id": "139204", "url": "https://cs.wikipedia.org/wiki?curid=139204", "title": "Lidské zdroje", "text": "Lidské zdroje\n\nLidské zdroje (angl. \"human resources\", HR) jsou specifická činnost v rámci organizace, která se zabývá řízením lidského kapitálu v organizaci, tedy řízením zaměstnanců jako celku. Liší se od manažerského řízení tím, že řídí zaměstnance jako celek a poskytuje manažerům „nástroje“, kterými mohou přímo i nepřímo působit na růst a udržení produktivity práce.\n\nLidské zdroje se vyvinuly z personalistiky, kdy neustálý konkurenční tlak organizace a firmy donutil, aby se dlouhodobě a strategicky věnovaly rozvoji svých zaměstnanců, neboť si uvědomily, že nahradit zaměstnance je velice složité a v mnohých firmách se stávají jedinou a podstatnou konkurenční výhodou.\n\nV současné době se nejvíce užívá modelu řízení lidských zdrojů, jak jej nadefinoval David Ulrich na konci 80. let a dále jej rozvedl v průběhu 90. let. Nadefinoval tyto 4 standardní role pro řízení lidských zdrojů:\n\nPro tuto roli lidských zdrojů užíváme názvu „obchodní partner“. Jde zde o roli, kdy se zaměstnanci lidských zdrojů stávají nejenom znalci procesů v oblasti řízení lidských zdrojů, ale postupně se také stávají znalci procesů a oblastí řízení procesů i u svého interního zákazníka a stávají se mu rádcem při rozhodování. Tato role vyžaduje od lidských zdrojů vytvoření nové kategorie pozic – tzv. Business Partner, kteří fungují jako obchodní zástupci lidských zdrojů a slouží pro přenášení požadavků od klientů do lidských zdrojů a výsledků opačným směrem.\n\nJedná se o role, kdy lidské zdroje vystupují jako expert na změnové procesy v organizaci. V současné době, kdy podnikání prochází neustálou změnou, je tato role stále důležitější. Při každém velkém změnovém projektu je třeba, aby se lidské zdroje staly nedílnou součástí projektového týmu a zajistily, aby se změna co nejméně dotkla zaměstnanců a aby lidské zdroje včas identifikovaly klíčové zaměstnance, které je třeba speciálně ošetřit a ujistit je o jejich potřebnosti pro organizaci. Také činí lidské zdroje zodpovědnými za komunikaci projektu a změn vůči zaměstnancům a pomoci minimalizovat negativní dopady na produktivitu práce.\n\nTato role vyžaduje od řízení lidských zdrojů, aby na úrovni celé organizace bojovaly za spravedlivý podíl zaměstnanců na celkovém výsledku společnosti a při každé aktivitě, která vyžaduje úsilí navíc prosadily i spravedlivou odměnu pro zaměstnance, kteří se na této aktivitě podíleli. Je to i oblast, do které spadá zjišťování postojů a nálad zaměstnanců.\n\nRole vyžaduje od řízení lidských zdrojů, aby se veškeré výstupy z předchozích oblastí také projevily v oblasti administrace dat zaměstnanců v organizaci.\n\nModel 4 základních rolí je jeden z nejlepších teoretických modelů k řízení lidských zdrojů, ale implementace v reálném firemním prostředí přináší problémy, které jsou v některých společnostech prakticky neřešitelné.\nModel vede k vytváření organizační struktury, kdy jsou odborné útvary odstíněny od interního klienta, což v praxi vede k odtržení od skutečných potřeb interního zákazníka. Odborné útvary na to mnohdy reagují zvýšenou aktivitou, kdy se snaží zastínit funkci HR Business Partnerů.\nV okamžiku, kdy jsou v útvaru lidských zdrojů porušeny interní komunikační linky, vede tato zvýšená aktivita k atakování interních klientů množstvím protichůdných návrhů ze strany lidských zdrojů a ve výsledku ke snížení spokojenosti.\n\n\nPlánování lidských zdrojů se zabývá analyzováním mezer mezi definovaným cílovým stavem lidských zdrojů a jejich současným stavem. K tomuto se užívá množství nástrojů. O celé metodě se také mluví jako o gap analysis. Plánování slouží k určování cest a nákladů nutných pro zacelení těchto mezer.\n\nExterně nejviditelnější oblast řízení lidských zdrojů. Získávání a výběr zaměstnanců slouží k zaplnění volných pozic v organizaci. Získávání se dále dělí na interní (nábor) a externí. Mnohdy se pod získávání také zahrnují procesy Marketingu lidských zdrojů a Programy pro absolventy vysokých škol a univerzit. V rámci získávání se také řeší procesy pro řízení zkušební lhůty u nových zaměstnanců a její vyhodnocení.\n\nVzdělávání a rozvoj pokrývá procesy pro hromadné školení a pravidelné školení zaměstnanců (vzdělávání) a rozvoj manažerských a specializovaných dovedností a schopností u vybraných jedinců ve společnosti (rozvoj). Vzdělávání a rozvoj navazuje na procesy Plánování lidských zdrojů, kdy na identifikované mezery a nedostatky nasazuje potřebné tréninkové a rozvojové programy. Například, v rámci zodpovědnosti tréninku je proškolení všech prodejců a zákaznických center na nově uváděné produkty a jejich zpracování v rámci organizace.\nRozvoj pracuje pouze s vybranými zaměstnanci, do kterých směřuje nepoměrně větší procento finančních a časových investic tak, aby si organizace zajistila kvalifikované zaměstnance do budoucnosti.\n\nCílem Odměňování a zaměstnaneckých výhod (benefitů) je spravovat prostředky mzdového rozpočtu tak, aby zaměstnanci podávali maximální výkon a měli i vysokou míru motivace. Odměňování nastavuje výši základní mzdy, připravuje bonusové programy, incentivní programy pro zaměstnance v obchodních útvarech a motivační programy pro zaměstnance v Back Office.\n\nMá za cíl spravovat data o zaměstnancích, starat se, aby se veškeré změny u zaměstnanců promítly do systémů a personálních složek a celkově bylo řízení lidských zdrojů v souladu se zákony.\n\nPoskytuje managementu informace z oblasti řízení lidských zdrojů. Poskytuje informace o fluktuaci, vývoji mezd, výši nákladů na školení a provádí i odborný komentář k jednotlivým reportům a trendům v oblasti řízení lidských zdrojů.\n\nPojmenování „lidské zdroje“ považují někteří za dehonestující, protože jako zdroje se údajně původně v ekonomii označovaly výhradně přírodní zdroje, například ropa, dřevo, železná ruda...\n"}
{"id": "139205", "url": "https://cs.wikipedia.org/wiki?curid=139205", "title": "Phönix C.I", "text": "Phönix C.I\n\nPhönix C.I byl rakousko-uherský dvoumístný dvouplošný průzkumný letoun používaný v první světové válce, který vyráběla firma Phönix Flugzeugwerke AG.\n\nI když ošklivý, přesto oblíbený pro své příjemné letové vlastnosti. První stroj byl dodán na frontu 2. března 1917, kde kromě průzkumných úkolů také pomáhal zaměřovat dělostřelectvo, používal se jako lehký bombardér i záchranný letoun. Tímto letounem byl sestřelen nejlepší italský stíhací pilot Francesco Baracca, když v kokpitu Phönixu seděl poručík Barwig.\n\nLetoun byl vybavován motory Hiero L o výkonu 230 k (172 kW), výzbroj tvořily dva kulomety Schwarzlose M.16 ráže 8 mm, jeden pevný synchronizovaný vpředu, druhý pohyblivý vzadu. Letoun se vyráběl do 1. října 1918, kdy byl dodán na frontu poslední vyrobený stroj. Celkem se letounů tohoto typu vyrobilo 110 kusů.\n\n\n\n\n"}
{"id": "139209", "url": "https://cs.wikipedia.org/wiki?curid=139209", "title": "Gzexe", "text": "Gzexe\n\nGzexe je linuxový program, který umožní uživatelům zkomprimovat spustitelný soubor, nebo knihovnu. Ten se při spuštění rozbalí a poté teprve spustí. Po dokončení své činnosti se dekomprimovaná verze (větší) smaže, až do doby, kdy bude program zase potřeba. Tak se šetří místo na disku, i když se sníží rychlost spouštění programu. Pro ochranu před poškozením systému se původní soubor vymaže až po odzkoušení komprimovaného. Podobné programy existují i pro Windows a kapesní počítače.\n\nPro MS Windows existuje několik alternativ, například UPX, který umožňuje nastavit úroveň komprese souboru, dále také existují programy, které soubor pouze zašifrují, je tak chráněn proti odstranění protipirátské ochrany.\n"}
{"id": "139211", "url": "https://cs.wikipedia.org/wiki?curid=139211", "title": "Oracle Corporation", "text": "Oracle Corporation\n\nOracle Corporation je jedna z hlavních společností vyvíjejících relační databáze, nástroje pro vývoj a správu databází či systémy pro řízení vztahů se zákazníky. Založena byla v roce 1977 a k roku 2005 zaměstnávala 50 tisíc lidí. Zastoupení společnosti existovala ve 145 státech. Výkonným ředitelem firmy je spoluzakladatel a miliardář Lawrence J. Ellison.\n\n\n"}
{"id": "139214", "url": "https://cs.wikipedia.org/wiki?curid=139214", "title": "Kakao", "text": "Kakao\n\nKakao je obvyklé označení pro semena kakaovníku (Theobroma) a z nich vyrobený prášek. Kakao je důležitým vývozním artiklem mnoha rozvojových zemí a slouží především jako základ čokolády. Ve své přirozené (neslazené) formě má extrémně hořkou chuť. Kakaovníky rostou pouze ve velmi omezené geografické zóně, přibližně 10° na sever a na jih od rovníku – 70 % světových plantáží kakaa se nachází v západní Africe.\n\nKakaovníky pocházejí zřejmě z Jižní Ameriky, kde rostly na úbočí And v povodí řek Amazonky a Orinoco. Do Mezoameriky byly dopraveny starověkou Mayskou civilizací a později rozšířeny na území Mexika Toltéky a Aztéky. Mexičtí Indiáni nazývali kakaovník \"cacauatl\", odtud tedy pochází současné pojmenování.\n\nKakao bylo v předkolumbovské střední Americe velmi důležitou komoditou. Španělské kroniky dobývání Mexika Hernánem Cortézem udávají, že na slavnostní tabuli Montezumy II., vládce Aztéků, nebylo jiných nápojů než čokolády, podávané ve zlatých pohárech se zlatou lžičkou. Dochucována vanilkou a kořením, podávaná čokoláda byla našlehána do lahodné pěny, která se rozpouštěla v ústech. Každý den tak bylo připraveno alespoň 50 šálků čokolády pro krále a dalších 2000 pro šlechtice jeho dvora.\n\nDo Evropy čokoládu přivezli Španělé a ta se rychle (již v 16. století) stala velmi oblíbeným nápojem. Španělé také dovezli kakaovníky do oblasti Zadní Indie a Španělské východní Indie (především na Filipíny). Kakaové boby pronikly dokonce i do alchymie, kde se staly známými pod jménem černé zrno. Kakaovník byl systematicky pojmenován až v 18. století švédským přírodovědcem Carlem Linné, který jej nazval \"Theobroma cacao.\" (Theobroma znamená „potrava bohů“.)\n\nPosklizňové zpracování:\n\nPrůmyslové zpracování kakaových bobů\n\nNejjednodušším užitím je příprava kakaa (kakaového nápoje), který vzniká smícháním kakaového prášku, mléka a cukru a přivedením do varu. Kakaový prášek se přidává do různých dalších potravin, zejména do moučníků. Z kakaa se vyrábějí i různé instantní nápoje, u kterých je však nutno si dávat pozor na jejich kvalitu, protože mnohdy obsahují velké množství cukru a jen minimum kakaa. Nejdůležitější pochutinou s obsahem kakaa je čokoláda.\n\nHlavní pěstitelské oblasti se od 20. století přesunuly ze Střední Ameriky do Afriky, zemí s největší produkcí kakaa na světě je západoafrické Pobřeží slonoviny, kde se vypěstuje 39 % světové produkce (2017). \n\nCelková pěstební plocha na světě činila přibližně 11,7 milionu hektarů. Průměrný hektarový výnos byl asi 443 kg/ha.\n\nPodle FAO bylo v roce 2017 po celém světě sklizeno 5,2 milionu tun kakaových bobů. Deset největších producentů kakaových bobů na světě sklidilo v roce 2017 94,4 % z celkového množství.\n\nPrůměrná spotřeba vody k produkci kilogramu kakaa se pohybuje kolem 27 000 litrů.\n\nKakao je komoditní surovinou stejně jako např. kukuřice, měď nebo ropa, se kterou se obchoduje na komoditních burzách.\n\n\n"}
{"id": "139223", "url": "https://cs.wikipedia.org/wiki?curid=139223", "title": "Vřecko", "text": "Vřecko\n\nVřecko (lat. \"ascus\") je jednobuněčná struktura v životním cyklu vřeckovýtrusých hub (oddělení Ascomycota), ve které vznikají výtrusy (spory) s haploidní sadou chromozomů. Vřecko je v podstatě jedinou diploidní buňkou životního cyklu zástupců uvedené skupiny. Vzniká z tzv. askogenní hyfy, která sestává z dvojjaderných (dikaryotických) buněk. Samotná askogenní hyfa je výsledkem pohlavního procesu, při němž ovšem došlo ke splynutí pouze cytoplasem pohlavních buněk (tzv. plasmogamii), nikoli jader. Splynutí jader (karyogamie) nastává teprve až v mladém vřecku. Protože po splynutí jader následuje v témž vřecku meiotické (redukční) dělení, označujeme jej také termínem meiosporangium. U mnoha zástupců vřeckovýtrusých hub dále ve vřecku bezprostředně po meióze nastává ještě jedno dělení mitotické, a proto zde ve výsledku vřecko obsahuje 8 spor (tzv. askospor).\n\n"}
{"id": "139224", "url": "https://cs.wikipedia.org/wiki?curid=139224", "title": "Windows Defender", "text": "Windows Defender\n\nWindows Defender (známý též pod původním jménem Microsoft AntiSpyware) je softwarový produkt společnosti Microsoft na ochranu proti spyware pro Windows XP, Windows Server 2003, Windows Vista, Windows Server 2008 a Windows 7. Je k dispozici ke stažení na stránkách společnosti Microsoft či jako integrovaná součást Windows Vista/7.\n\nWindows Defender je založen na produktu GIANT AntiSpyware, který byl původně vyvíjen společností GIANT Company Software. Tato firma byla 16. prosince 2004 zakoupena právě společností Microsoft. V roce 2005 na konferenci RSA Security Bill Gates poprvé představil Windows Defender (tehdy ještě pod názvem Microsoft AntiSpyware).\n\nProdukt neumí pouze vyhledávání spyware v systému, ale obsahuje i nástroje na monitorování některých částí systému, které mohou být spyware zneužívány. Mezi další funkce se řadí možnost snadné odinstalace ActiveX komponent ze systému.\n\n"}
{"id": "139225", "url": "https://cs.wikipedia.org/wiki?curid=139225", "title": "Beta funkce", "text": "Beta funkce\n\nBeta funkce (také označovaná jako Eulerův integrál prvního druhu) je definována vztahem\npro formula_2.\nFunkci formula_3 lze definovat také pomocí gama funkce jako\n\nZ definice plyne symetrie vůči záměně \"p\" a \"q\", tzn.\n\n"}
{"id": "139226", "url": "https://cs.wikipedia.org/wiki?curid=139226", "title": "Hojšín", "text": "Hojšín\n\nNázev Hojšín mají dvě sídla:\n"}
{"id": "139227", "url": "https://cs.wikipedia.org/wiki?curid=139227", "title": "Jiřetice", "text": "Jiřetice\n\nNázev Jiřetice mají dvě sídla:\n"}
{"id": "139228", "url": "https://cs.wikipedia.org/wiki?curid=139228", "title": "Sedlečko", "text": "Sedlečko\n\nNázev Sedlečko má více sídel:\n\nPodobný název má i\n"}
{"id": "139230", "url": "https://cs.wikipedia.org/wiki?curid=139230", "title": "Klokoty", "text": "Klokoty\n\nKlokoty () jsou bývalá samostatná obec, která je nyní místní částí města Tábora. Nachází se na západním okraji města, na (původní z dnešních dvou) výpadové silnici na Písek a Rožmitál pod Třemšínem. V roce 2011 zde trvale žilo 2460 obyvatel.\n\nNejvýznamnějším místem této lokality Tábora je klokotský poutní kostel Nanebevzetí Panny Marie.\n\nPůvodní obec byla založena na počátku 13. století rodem Vítkovců. První písemná zmínka o vesnici pochází z roku 1220, kdy se zde připomíná Vítek z Klokot („praotec“ pozdějších pánů z Landštejna), který v obci postavil tvrz. Po něm zdědil tvrz s obcí jeho syn Ojíř ze Klokot a Lomnice. Po jeho smrti tvrz z neznámých důvodů zanikla a ves získali páni z Rožmberka. Ti připojili ves k Příběnicům. V roce 1402 koupil obec od Rožmberků bohatý táborský měšťan Petr Růže. V roce 1469, po smrti jeho dcery Kateřiny, zdědilo obec Klokoty město Tábor.\n\nV roce 1875 byla otevřena zdejší školní budova, bývaly zde také dva dvory. Starousedlíci: Z místních rodin jsou uváděny jako nejstarší: Verštátova (1719), Dvořákova (1722), Šimákova (1735), Nouskova (1747), Zemanova (1761). Zde narozený Jan Táborský z Klokotské Hory (1505–1572) byl kronikář a spisovatel (Jan Táborský: \"Zpráva o staroměstském orloji\"). Kolem roku 1552 se stal správcem tehdy již proslulého staroměstského orloje. Dalším významným rodákem z Klokot Josef Cuřín (1862–1929) byl odborný autor v oboru cukrovarnictví. Také zde od roku 1825 působil známý básník, kněz a vlastenec doby obrozenecké Josef Vlastimil Kamarýt (1797–1833).\n\nZápadně od Klokot leží přírodní památka Tábor - Zahrádka.\n\n\nKlokoty byly jedním z center husitského adamitského hnutí. To Žižka nechtěl trpět. V roce 1421 asi sedmdesát adamitů zatkl a nechal je v klokotské faře upálit. V trávníku návsi v městské části Tábor-Klokoty je památník této události: velký kámen s nápisem \"Táborští pikarti 1421\" (1996).\n\n"}
{"id": "139231", "url": "https://cs.wikipedia.org/wiki?curid=139231", "title": "Monology vagíny", "text": "Monology vagíny\n\nMonology vagíny (anglicky: The Vagina Monologues) je divadelní hra, kterou napsala Eve Ensler v roce 1996. Původně Eve hrála všechny role žen, které vypovídaly své monology; poté, co přestala v této titulní roli vystupovat, se ve hře vystřídalo mnoho celebrit.\n\nHra se skládá z několika monologů, které čte několik žen (původně hrála všechny role Eve Ensler, později byla hra předělána pro tři herečky, v poslední době hraje každou ženu jiná herečka). Každý monolog se nějak týká vaginy, ať už se jedná o pohlavní styk, lásku, znásilnění, masturbaci, porod, orgasmus, různé názvy pro vaginu nebo prostě jako součást ženského těla.\n\nHra byla uvedena i v České republice, český text vytvořila česko-australská herečka Dagmar Bláhová, jež tímto zapůsobila i jako překladatelka. Hru již 10 let uvádí Intimní divadlo Dáši Bláhové v režii Ireny Žantovské (hrají: Míša Sajlerová, Anna Polívková v alternaci s Jitkou Asterovou a Dagmar Bláhová).\n\n"}
{"id": "139234", "url": "https://cs.wikipedia.org/wiki?curid=139234", "title": "Korunová skupina", "text": "Korunová skupina\n\nKorunová skupina je fylogenetický výraz pro monofyletickou skupinu, která zahrnuje výlučného společného předka a z něj odvozené sesterské skupiny, tedy zpravidla dvě terminální linie. Někteří vědci požadují, aby v korunové skupině mohly být pouze žijící organismy, ostatní tento požadavek neuznávají.\n"}
{"id": "139235", "url": "https://cs.wikipedia.org/wiki?curid=139235", "title": "Čtyřplošník", "text": "Čtyřplošník\n\nČtyřplošník je letadlo se čtyřmi pevnými nosnými plochami podobného rozpětí umístěnými přibližně v řadě nad sebou.\n\nČtyřplošníky byly konstruovány vesměs ke konci 1. světové války. Jejich konstruktéři očekávali od přidání dalšího křídla zlepšení vlastností, které se prokázaly u dvoj a trojplošníků: zvýšení tuhosti systému křídel, kratší křídla, která bylo snazší vyrobit, vyšší obratnost, vyšší nosnost. Čtyřplošníky se ale ukázaly jako slepá vývojová větev. Výhody byly smazány obrovským čelním odporem systému křídel, který neumožňoval dosažení vyšších rychlostí. Interference mezi plochami navíc způsobila jen malé zvýšení nosnosti proti trojplošníku se stejným rozpětím. Čtyřplošníků bylo vyrobeno mizivé množství a vývoj většinou skončil u prototypů.\n\nByly prováděny pokusy i s letadly s ještě větším počtem ploch, ale jejich letové vlastnosti obvykle neumožnily ani start, natož let.\n\n\n\n\n\n"}
{"id": "139238", "url": "https://cs.wikipedia.org/wiki?curid=139238", "title": "Parafyletismus", "text": "Parafyletismus\n\nParafyletismus je stav nějaké člověkem definované skupiny organismů, ve kterém se skupina nachází, pokud zahrnuje jejího společného předka, ale ne všechny jeho potomky. Taxon (skupina) se pak nazývá parafyletický a není přirozený. Velké procento taxonů, které běžně známe, je parafyletické. V současné systematice (taxonomii) je snaha tyto umělé taxony, které se neslučují se stavem věcí v přírodě, nahradit taxony monofyletickými. Typickým parafyletickým taxonem bývá skupina složená z více primitivních monofyletických skupin, které např. postrádají důležitou apomorfii, která definuje skupinu odvozenou. Takovou skupinou jsou třeba širopasí (blanokřídlí), skupina je tedy na rozdíl od štíhlopasých nepřirozená.\n\nJako učebnicový příklad rozdílu monofyletismu od parafyletismu slouží plazi. Ptáci patří do skupiny plazů, neboť jejich nejbližší žijící příbuzní jsou krokodýli, krokodýli jsou tedy s ptáky příbuzní více než s ostatními plazy, např. s hady. Pokud ptáky do plazů zahrneme, je skupina monofyletická, neboť obsahuje všechny potomky předka. Pokud však ptáky z plazů vyjmeme, skupina neobsahuje všechny potomky, a je tudíž parafyletická, nepřirozená.\n"}
{"id": "139239", "url": "https://cs.wikipedia.org/wiki?curid=139239", "title": "Lisa Kudrow", "text": "Lisa Kudrow\n\nLisa Marie Diane Kudrow (* 30. července 1963 Encino) je americká televizní herečka a příležitostná modelka. Její nejznámější rolí je role Phoebe v seriálu Přátelé.\n\nJejí první větší role byla role Phoebe a jejiho dvojčete Uršuly Buffeyové v \"Přátelích\". Za tuto roli v roce 1998 dostala Cenu Emmy.\n\nLisa Kudrow se narodila v Kalifornii, má jednu sestru a dva bratry. Studovala střední školu ve Woodland Hills a vystudovala bakalářský stupeň na Vassar College v biologii. Hovoří plynně francouzsky, jejím manželem je Michel Stern. Svatbu měli 27. května 1995, 7. května 1998 se jim narodil syn Julian Murray.\n\n"}
{"id": "139240", "url": "https://cs.wikipedia.org/wiki?curid=139240", "title": "Starý Plzenec", "text": "Starý Plzenec\n\nMěsto Starý Plzenec (německy \"Altpilsen\", latinsky \"Antiqua Pilsna\") se nachází v okrese Plzeň-město v Plzeňském kraji, na řece Úslavě zhruba devět kilometrů jihovýchodně od centra Plzně. Žije zde obyvatel. Ve městě se nachází základní škola a základní umělecká škola.\n\nPrvní písemná zmínka o Starém Plzenci (tehdy ještě bez přívlastku \"starý\") se datuje k roku 976, kdy u tohoto přemyslovského hradiště (\"iuxta Pilisini urbem\") kníže Boleslav II. porazil vojsko německého krále Oty II. V podhradí postupně vyrostlo městské sídlo, zmiňované jako \"Plizeni\" (993) či \"Plizen\" (1109), s řadou kostelů a živým obchodním ruchem na cestě z Prahy do Bavorska, které až do konce 13. století patřilo k nejdůležitějším v českém státě.\n\nV letech 1213–1216 bylo hradiště sídlem Děpolta III., Přemyslovce z vedlejší větve a v letech 1224–1228 je uváděn pozdější český král Václav I. jako „vévoda plzeňský“. Důležitost staré Plzně byla jistě vnímána i Přemyslem Otakarem II. Ten ve své rozsáhlé zakladatelské a fundační činnosti zanechal stopy i zde. Po roce 1266 dává Přemysl Otakar II. pod správu kláštera v Chotěšově osm staroplzeňských kostelů: sv. Petra a Pavla, sv. Vavřince, sv. Kříže, Narození Panny Marie, sv. Jana Křtitele, sv. Martina, sv. Václava a sv. Blažeje. Darovací listina se dochovala, proto jsou známy jejich jména, i když některé již dávno zanikly.\n\nPo roce 1295, kdy král Václav II. opodál založil \"Novou Plzeň\" (tj. nynější město Plzeň), \"Stará Plzeň\" upadala.\nOd 1. ledna 2007 je obec součástí okresu Plzeň-město (předtím okresu Plzeň-jih).\n\nMěsto je napojeno na významnou železniční trať č. 190 Plzeň – České Budějovice a sídlí v něm největší český výrobce sektu, firma Bohemia sekt.\n\n\nVětšinu turisticky pozoruhodných míst ve městě a okolí spojuje 9 km dlouhá okružní Staroplzenecká naučná stezka.\n\n\n\n\n"}
{"id": "139241", "url": "https://cs.wikipedia.org/wiki?curid=139241", "title": "Levínská Olešnice", "text": "Levínská Olešnice\n\nObec Levínská Olešnice se nachází v okrese Semily, kraj Liberecký. Žije zde  obyvatel. Tvoří ji dvě části a to obec Levínská Olešnice a obec Žďár u Staré Paky.\n\nPrvní písemná zmínka o obci pochází z roku 1384.\n\n\n\n"}
{"id": "139242", "url": "https://cs.wikipedia.org/wiki?curid=139242", "title": "Stráž (okres Tachov)", "text": "Stráž (okres Tachov)\n\nMěstys Stráž ( ) se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o obci pochází z roku 1331, kdy ji Jan Lucemburský udělil řadu výsad, zejména vlastní soud a rychtáře. V letech 1427 a 1431 bylo městečko vypleněno křižáky. V 16. století jej drží Švamberkové. V polovině 19. století zde existoval pivovar, 2 mlýny a 3 hospody. Roku 1876 bylo postiženo velkým požárem. Železniční spojení získalo městečko roku 1910 (Tachov-Domažlice).\n\nK 2. říjnu 2006 zde žilo 1108 obyvatel. Od 23. ledna 2007 byl obci vrácen status městyse.\n\n\n\n"}
{"id": "139243", "url": "https://cs.wikipedia.org/wiki?curid=139243", "title": "Jistebnice", "text": "Jistebnice\n\nMěsto Jistebnice () se nachází v okrese Tábor v Jihočeském kraji. Žije v něm obyvatel. Počtem obyvatel se jedná o nejmenší město okresu Tábor. \n\nPrvní zmínka o původně trhové vsi Jistebnici se nachází v historických pramenech z roku 1262, kdy patřila Rožmberkům (jméno obce „Stybnitz“ – zmínka je v závěti Voka I. z Rožmberka). Ti zde postavili tvrz, kde sídlil purkrabí, ale již před rokem 1412 (smrt Jindřicha III. z Rožmberka) už v Jistebnici purkrabí nebyl, jen úředník podřízený purkrabí příběnickému. Pozůstatky tvrze – dvě půlkruhové bašty na východní straně jsou zřetelné dodnes.\n\nV roce 1459 koupil Jistebnici rytíř Kozský z Kozího s jinými vladyky; po smrti (1523) Mikuláše Kozského zdědil panství Kuneš Bohdanecký z Hodkova a Volf Hanzl z Nové Vsi, v roce 1537 prodali dědici tvrz, dvůr Jistebnice a poddanské vsi městu Táboru; po jeho desetileté vládě, když byl v roce 1547 majetek Tábora konfiskován, český král Ferdinand I. Habsburský prodal 23. března 1549 Jistebnici a 22 poddaných vsí Albrechtovi z Gutštejna na Žirovnici – a ten brzy (27. srpna téhož roku) vše prodal Ladislavu z Lobkovic na Chlumci). Lobkovicové pak drželi majetek plných 280 let, do roku 1829, kdy jej prodali Janu Nádherném (1766–1860) z Borotína, po něm držel panství Otmar Nádherný.\n\nKe dni 17. října 2011 byl obci navrácen status města.\n\n\n\n\nNad obcí je několik vrchů, např.\n\nSeverně od Jistebnice se rozkládá přírodní park Jistebnická vrchovina, jehož součástí je i Javorová skála, nejvyšší bod Táborska – 722,6 m n. m. Jistebnicí protéká potok s biblickým názvem \"Cedron\", vtéká do říčky Smutné a s ní pokračuje až do Lužnice u Bechyně.\n\nRozsáhlé městské sady u krásných rybníků zbudoval v místech \"Staré Hory\" z pastvin a holých strání jistebnický vlastenec a poštmistr, předseda Okrašlovacího spolku Adolf Katz. Ve Vlásenici se nachází památný strom \"Holubova lípa\" („lípa velkolistá“); vysoká 26 m, obvod kmene 860 cm, stáří odhadováno na 450-600 let. Údajně byla vysazena roku 1416 na památku upálení Jana Husa, nebo prý pod ní sám Hus kázal při svém pobytu na jihu Čech.\n\nV okolí Jistebnice jsou také četné rybníky. 19. července 1536 bylo městu Jistebnice vydáno Kunešem Bohdaneckým povolení ke stavbě obecního rybníka, další následovaly. Na sever od města je to: \"Chadimák, Obecní, Nový, Velká Kaplice, Černolesní, Brtenský, Chlumský\" a \"Nehonínský;\" na východ a severovýchod pak \"Horní a Dolní Chomout, Šlejborec, Třtinovitý, Stržený, Tisovák, Přehořovka\" a \"Křivošínský.\"\n\nHistorický vývoj počtu obyvatel města má sestupný charakter. První sčítání lidu v českých zemích proběhlo v roce 1869. V té době se počet obyvatel blížil hranici pěti tisícům, kterou jen o málo nepřekonal v následujícím sčítacím období v roce 1880. Od té doby se začal počet obyvatel postupně snižovat. Největší úbytek je zaznamenán mezi roky 1930 a 1950, kdy město přišlo bezmála o 900 obyvatel. To bylo zapříčiněno okolnostmi druhé světové války, a také vynecháním jednoho sčítacího období v roce 1940. Do konce 20. století obyvatelstva stále ubývalo, ovšem zdá se, že v posledních 15 letech se jeho počet stabilizoval na hodnotě kolem dvou tisíc.\n\nKe dni 31. prosince 2013 žilo v Jistebnici celkem 2012 obyvatel, z toho 998 žen. V místních částech (osadách) žije přibližně 52 % z celkového počtu obyvatel města.\n\n<nowiki>*</nowiki>vyjadřuje, kolik je v populaci obyvatel ve věku 60 let a více na 100 dětí ve věku 0–14 let\n\n<nowiki>**</nowiki>vyjadřuje počet dětí ve věku 0–14 let na 100 osob ve věku 15–59 let\n\n<nowiki>***</nowiki>udává počet osob ve věku 60 a více let na 100 osob ve věku 15–59 let\n\n<nowiki>****</nowiki>znázorňuje počet dětí ve věku 0–14 let a počet obyvatel ve věku 60 a více let na 100 osob ve věku 15–59 let\n\nJistebnice se dělí na 27 částí, které leží na 13 katastrálních územích:\n\n\n"}
{"id": "139249", "url": "https://cs.wikipedia.org/wiki?curid=139249", "title": "Vitějovice", "text": "Vitějovice\n\nObec Vitějovice (v jihočeském nářečí Vitějce) se nachází v okrese Prachatice, kraj Jihočeský, zhruba 6,5 km severovýchodně od Prachatic. Obcí protéká Zlatý potok (přítok Blanice). Žije zde  obyvatel.\n\nPrvní písemná zmínka o obci pochází z roku 1283.\n\n\n"}
{"id": "139250", "url": "https://cs.wikipedia.org/wiki?curid=139250", "title": "Vidim", "text": "Vidim\n\nObec Vidim se nachází v okrese Mělník, kraj Středočeský. Rozkládá se asi patnáct kilometrů severně od Mělníka. Žije zde obyvatel. Obec má dvě části, \"Horní Vidim\" a \"Dolní Vidim\", a nachází se na území CHKO Kokořínsko. Je zde zámek a řada dalších stavebních památek.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vidim \"(přísl. Horní Vidim, Dolní Vidim, 390 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: Pekař, zahradník, 2 hostince, 3 obchody se smíšeným zbožím, obchod s obilím, velkostatek Grohmann, obchod dřívím, pila Grohmann, zámečník, 2 kováři, krejčí, 3 obuvníci, spořitelní a úvěrový Spar- und Darlehenskassenverein für Widim, 3 trafiky, kolář.\n\n\nDopravní síť\nVeřejná doprava 2012\nVeřejná doprava 2015\n\n\n"}
{"id": "139251", "url": "https://cs.wikipedia.org/wiki?curid=139251", "title": "Úsobí", "text": "Úsobí\n\nÚsobí je městys v okrese Havlíčkův Brod v Kraji Vysočina. Žije zde obyvatel. Protéká tudy Úsobský potok, který je levostranným přítokem řeky Sázavy.\n\nPočátky obce sahají do přelomu 13. a 14. století s první písemnou zmínkou kolem roku 1307. V latinských textech je název uváděný jako Ausobium, v německých Pollerskirchen. Od roku 1653 je užíván název obce Ausoba, později Ousobí a od roku 1920 je dnešní název Úsobí.\n\nRoku 1789 bylo Úsobí povýšeno privilegiem císaře Josefa II. na městečko (městys) a byl mu udělen městský znak a prapor. Toto privilegium získal tehdejší majitel panství Leopold Fučikovský z Grünhofu za jehož působení dosáhlo Úsobí největšího hospodářského rozvoje.\n\nOd 22. června 2007 byl obci vrácen status městyse.\n\nPůvodně gotický kostel svatých apoštolů Petra a Pavla je zmiňován již ke konci 13. století. Přestavba kostela do dnešní podoby proběhla v letech 1759 – 1760 a byla provedena stavitelem Aiglem z Jihlavy. V těchto letech byla vztyčena před farou socha Piety a postavena na bývalém hřbitově před kostelem nová kostnice a kaple sv. Barbory.\n\nV roce 2009 začala několikaletá generální rekonstrukce kostela. Jednalo se o největší zásah od roku 1907, během kterého byla zajištěna statika budovy, zachráněno rozpadající se kostelní průčelí a původní šedá omítka byla nahrazena za červenou, čímž se kostel stal ještě výraznější dominantou v místní krajině.\n\nV první polovině 18. století byl úsobský zámek přebudován jako trojkřídlý, jednopatrový, s mírně převýšeným rizalitem uprostřed středního traktu. Rustikované průčelí je architektonicky členěno, portál rámován jónskými sloupy nesoucími balkon. Ve východním traktu je kaple P.Marie, sv.Floriána a sv.Donáta z roku 1758. V roce 1769 byl vybudován před zámkem nový barokní most s kamennými sochami.\n\nV 50. letech 20. století byl zámek znárodněn a převzala jej Nemocnice Havlíčkův Brod, která z něj zřídila léčebnu pro dlouhodobě nemocné. Celý areál podtupně chátral až do roku 1999, kdy jej koupil pan Jaromír Polák, který se pustil do celkové rekonstrukce.\n\nNa zámku jsou k vidění tematické výstavy a stálou expozici zde má Veterán klub Úsobí.\n\nV roce 1715 vybudoval nad Úsobím vlastním nákladem farář D. Dvořák kapli Andělů strážných, která byla výnosem císaře Josefa II. v roce 1783 zrušena. Nyní se zde nacházejí pouze zbytky této stavby.\n\nSynagoga v Úsobí byla postavena pravděpodobně v 18. století, později ale byla přestavena na obytný dům.\n\nSeverozápadně od obce se nachází na kamenném ostrůvku v polích srostlice sedmi stromů – javorů s dendrologickou a historickou hodnotou. Dle pověsti byly stromy vysazeny na místě, kde byly ve společném hrobě pohřbeny oběti epidemie cholery.\n\nKatastrem městyse prochází dálnice D1 s exitem 104 Větrný Jeníkov. Dále silnice II/348 v úseku Herálec - Úsobí - Chyška - Štoky.\nSilnice III. třídy:\n\nV roce 1779 byla v Úsobí založena brusírna skla, jejíž tradici rozvíjel rod Sacherů, Wagnerů a Grossmannů, který přivedl brusírnu k největší prosperitě. Do začátku 20. století se zde brousilo sklo sodnodraselné a po něm olovnatý křišťál. V roce 1945 byla brusírna znárodněna a v roce 1997 Sklárny Bohemia Jihlava přerušily téměř 220 let trvající tradici broušení skla v Úsobí tím, že zde ukončily činnost.\n\nRoku 1854 byla panem Adolfem Böhmem v Přibyslavi zahájena výroba octa na Vysočině. Symbolicky bylo navázáno na tuto tradici roku 1994, kdy je založena octárna a palírna v Úsobí.\n\n\n\n"}
{"id": "139253", "url": "https://cs.wikipedia.org/wiki?curid=139253", "title": "Zbraslavice", "text": "Zbraslavice\n\nObec Zbraslavice leží na Českomoravské vrchovině ve Středočeském kraji mezi Kutnou Horou a Zručí nad Sázavou. Žije v ní obyvatel. K obci jsou spádovitě přidruženy osady Kateřinky, Rápošov, Velká a Malá Skalice, Chotěměřice, Borová, Útěšenovice, Radvančice, Ostrov, Hodkov, Lipina, Krasoňovice. Nejvyšším bodem je kopec Poupil, který se vypíná do výšky 541 m nad mořem. Podnebí je drsnější než v Polabské nížině, kde leží Kutná Hora nebo Kolín.\n\nPrvní písemná zmínka o obci pochází z roku 1257, tehdy ves vlastnil Rudolf ze Zbraslavic, purkrabí Hradu pražského. Název obce vznikl podle filologů v období kolonizace země jako \"ves lidí Zbraslavových\". Není jisté, který ze dvou Zbraslavů, králových dvořanů, to byl, první zemřel roku 1207 a druhý před 1241. V lidové tradici šlo o potulného rytíře Zbraslava, který si zde založil srub.. Roku 1654 se Zbraslavice nazývají městečkem. Kromě většinové obce katolické zde žila početná židovská komunita s vlastní synagogou, německou školou a hřbitovem. První hřbitov -situovaný nad Kudláčkovým mlýnem- zanikl roku 1787, druhý byl založen u Hetlína nad Spáleným mlýnem.\n\nRoku 1950 byla k obci Zbraslavice připojena obec Útěšenovice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městě Zbraslavice \"(přísl. Chotěměřice též Pančava, Kateřínky, 1392 obyvatel)\" byly v roce 1932 evidovány tyto živnosti a obchody:\nVe vsi Hodkov \"(přísl. Krasoňovice, Lipina, 571 obyvatel, samostatná ves se později stala součástí Zbraslavic)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Hodkově, 5 hostinců, kovář, 2 krejčí, lihovar, 3 mlýny, 4 rolníci, 3 obchody se smíšeným zbožím, spořitelní a záložní spolek pro Hodkov, trafika, velkostatek.\n\n\n\nDopravní síť\n\nVeřejná doprava 2011\n\nOd roku 1936 patří ke Zbraslavicím i areál Rekreačního a sportovního střediska U Starého rybníka. Původně areál pro předchůdce odborů pošty, později mezinárodní pionýrský tábor Petra Bezruče či ozdravovna. Od roku 1996 působí jako stabilní provozovatel společnost Sicco. V posledních letech prošel celý areál kompletní rekonstrukcí a modernizací.\n\n\n"}
{"id": "139254", "url": "https://cs.wikipedia.org/wiki?curid=139254", "title": "Lysice", "text": "Lysice\n\nMěstys Lysice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1308. Nicméně osídlení této oblasti je podstatně starší, jak nasvědčují archeologické nálezy. Lysice se od počátku staly centrem lysického panství, u kterého se vystřídalo několik majitelů např. v 16. století Vilém z Pernštejna, později Jan Arnošt de Montrochier, Leopold Dietrichstein a další. Roku 1514 Hynek Boček z Kunštátu udělil Lysicím právo odúmrti. Na městečko byla obec povýšena až v roce 1652 císařem Ferdinandem III.\n\nOd 23. října 2007 byl obci vrácen status městyse.\n\n\n\n\n"}
{"id": "139255", "url": "https://cs.wikipedia.org/wiki?curid=139255", "title": "Strenice", "text": "Strenice\n\nObec Strenice se nachází v okrese Mladá Boleslav, kraj Středočeský. Rozkládá se asi sedm kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Strenice \"(přísl. Veliké Horky, 451 obyvatel, katol. kostel)\" byly v roce 1932 evidovány tyto živnosti a obchody: 3 hostince, krejčí, půjčovna mlátičky, 2 mlýny, pekař, pletárna, pokrývač, řezník, sedlář, 2 obchody se smíšeným zbožím, 3 švadleny, tesařský mistr, trafika, 2 truhláři, Státní velkostatek Veliké Horky, obchod s velocipedy.\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Krnsko (jen pro osobní dopravu) ve vzdálenosti 5 km ležící na trati 070 v úseku mezi Neratovicemi a Mladou Boleslaví. Nejbližší železniční stanicí (pro veškerou dopravu) je Mladá Boleslav hlavní nádraží ve vzdálenosti 7 km ležící na křížení tratí 070 z Prahy do Turnova, 064 do Staré Paky, 076 do Mělníka a 071 do Nymburka.\n\nV minulosti Strenicemi vedla železniční trať Chotětov - Skalsko. Zrušená železniční trať byla jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nV obci měly zastávku v pracovních dnech června 2011 autobusové linky Mšeno-Mladá Boleslav \"(6 spojů tam, 7 spojů zpět)\", Mladá Boleslav-Doubravička \"(5 spojů tam i zpět)\" a Mladá Boleslav-Bezno-Benátky nad Jizerou \"(2 spoje zpět)\" .\n\n"}
{"id": "139256", "url": "https://cs.wikipedia.org/wiki?curid=139256", "title": "Starý Jičín", "text": "Starý Jičín\n\nObec Starý Jičín se nachází v okrese Nový Jičín v Moravskoslezském kraji, zhruba 5 km jihozápadně od Nového Jičína. Žije zde obyvatel.\n\nPrvní písemná zmínka o obci pochází z roku 1201.\n\n\n\n"}
{"id": "139257", "url": "https://cs.wikipedia.org/wiki?curid=139257", "title": "Seč (okres Chrudim)", "text": "Seč (okres Chrudim)\n\nMěsto Seč () se nachází v okrese Chrudim v Pardubickém kraji. Žije zde obyvatel. Na území města se nachází vodní nádrž Seč.\n\nPrvní písemná zmínka o obci pochází z roku 1318. V roce 1499 byla Seč jmenována jako městečko. Na město byla povýšena v roce 1853. O status města přišla v roce 1954 a znovu jej získala 12. dubna 2007.\n\nV roce 1940 bylo v Seči povoleno vyučování na měšťanské škole, výuka ale z nedostatku prostor probíhala v objektech obecné školy, ve farní budově a také na radnici. Obnova prvorepublikových plánů výstavby nové budovy se začala prosazovat až po ukončení druhé světové války (1940-1948 měšťanská škola, 1948-1953 Střední škola Seč, jednoroční kurzy). K výstavbě nakonec došlo ve spojitosti s plány PO ČSM a ministerstva školství, které se rozhodlo podle vzoru sovětského Všesvazového pionýrského tábora V. I. Lenina - «Artěk» zřídit u Sečské přehrady obdobné pionýrské zařízení. Dne 12. července 1953 byla otevřena budova Československého pionýrského tábora s ubytovacím zařízením, jejíž prostory využívala střední škola dopoledne a odpoledne sloužila pionýrské organizaci.\n\nV roce 1972 byl Československý pionýrský tábor přeměněn na Institut PO SSM pro výchovu a vzdělávání pionýrských pracovníků. V roce 1982 byla funkce vzdělávacího pionýrského institutu nahrazena zřízením Ústřední politické školy SSM (dále ÚPŠ SSM) Seč. Postupně zde vzniklo velké vzdělávací centrum pro přípravu svazáckých kádrů, v socialistické ekonomii nazývané „hospodářským zařízením”. Na základě zákona č. 497/1990 Sb., o navrácení majetku SSM lidu ČSFR, měl hospodářské „Rekreačně vzdělávací zařízení dětí a mládeže” (bývalého ÚPŠ SSM) převzít za stát zmocněnec. Z Rekreačně vzdělávacího zařízení dětí a mládeže vznikla dne 31. 12. 1992 a. s. JUNIOR centrum. Akciová společnost o jednom akcionáři pak přešla v roce 2006 do likvidace a v roce 2017 byla z obchodního rejstříku vymazána.\n\nPo sametové revoluci vznesla obec Seč nárok na navrácení objektu bývalé školy - konkrétně na křídla «A-F» budovy čp. 197. K 15. červnu 1990 předseda ÚV SSM Martin Ulčák slíbil, že hospodářská smlouva k bezúplatnému převodu prostor v objektu čp. 197 (konkrétně v pavilonech «D-E-F» a uvolnění přízemí ve stávající ZŠ pro 1.-4. ročník) je připravena a nic jí nebrání v cestě. Dne 10. dubna 1990 obdrželo Občanské fórum Seč odpověď ministryně Květoslavy Kořínkové, že na podkladě přiložených dokumentů bylo zjištěno, že škola a internát (křídla «A-F») byly původně stavěny pro účely národní a měšťanské školy v Seči a že záležitost bezplatného převodu křídel «A-F» bude v závislosti na jednáních FKC SM (který měl na starosti majetková vypořádání bývalého SSM) a ministerstva školství, mládeže a tělovýchovy řešena přednostně. Rozhodnutí FKC SM mělo padnout 30. dubna 1990.\n\nPavilony «D» a «E» (bývalé SPgŠ) obdržela obec celkem bez problémů. S nově vzniklým hospodářským zařízením RVZ byl dohodnut harmonogram dalšího bezúplatného převodu pavilonů «C» (s mikrofišovou linkou pro fotomechanické zmenšování kopií dokumentů) a «F» (tiskárna), sporné ale začalo být bezúplatné převedení křídel «A» a «B», na které si obec činila nárok od úplného počátku. Do celého procesu zasáhla privatizace hospodářských zařízení bývalého SSM. V roce 1993 vznikla státní akciová společnost Junior centrum, která o bezúplatném předání křídel «A», «B», «C», «F» už nechtěla slyšet, natož o předání křídel «A» a «B». V roce 2004 „Fond dětí a mládeže v likvidaci” bezúplatné převedení majetku nedoporučil z důvodů, které uvedl v příloze č. 14 k části III/3 sněmovního tisku 734.\n\nNa základě zákona č. 153/2009 Sb. byl od 1. 7. 2009 příslušný hospodařit s majetkem po Fondu dětí a mládeže v likvidaci Úřad pro zastupování státu ve věcech majetkových (kromě majetkových účastí v obchodních společnostech Stavocentral a.s., AGM a.s., JUNIOR centrum a.s., JUNIA s.r.o). V příslušnosti Ministerstva financí tak zůstaly jen majetkové účasti v předmětných obchodních společnostech. Převod objektu základní školy v areálu Junior centra byl připraven k realizaci, ale město celý proces zkomplikovalo podáním žaloby k soudu. V průběhu soudního jednání nemohlo Ministerstvo financí s majetkem nakládat. Ministerstvo financí v rámci hospodárného přístupu část majetku pronajalo. Generální ředitel „Úřadu pro zastupování státu ve věcech majetkových” M. Vaněk přislíbil, že pokud město stáhne žalobu, tak předmětné pozemky bezúplatně převede na město Seč. Bezúplatné převedení všech křídel «A-F» na obec Seč se nezdařilo. Jedno křídlo je stále v majetku státu, část odkoupilo ve veřejné soutěži Sanatorium Topas, v majetku obce se nachází objekt na pozemku p. č. st. 277/2, 277/5. V roce 2018 ÚZSVM v Pardubicích bezúplatně převedl městu Seč pozemek o rozloze 2 306 m2 a v účetní hodnotě 84 180 korun; na pozemkové parcele se nachází veřejně přístupná účelová komunikace, která se nacházela ve Fondu dětí a mládeže a byla uváděna v důvodové zprávě sněmovního tisku 734.\n\n\n\n\n"}
{"id": "139258", "url": "https://cs.wikipedia.org/wiki?curid=139258", "title": "Dlouhá Ves (okres Klatovy)", "text": "Dlouhá Ves (okres Klatovy)\n\nObec Dlouhá Ves se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1290.\n\n\n\n"}
{"id": "139259", "url": "https://cs.wikipedia.org/wiki?curid=139259", "title": "Bořek", "text": "Bořek\n\nBořek (řidčeji také Bořík) je mužské křestní jméno slovanského původu vzniklé zkrácením jména Bořivoj.\n\nPodle českého kalendáře má svátek 12. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,7%.\n\n\n"}
{"id": "139260", "url": "https://cs.wikipedia.org/wiki?curid=139260", "title": "Heřman", "text": "Heřman\n\nHeřman (také Herman nebo Hermann) je mužské křestní jméno germánského původu s významem „válečník, pán vojska“ (\"heer\", \"mann\"). Podle českého kalendáře má svátek 7. dubna. Jméno se také vyskytuje ve formě příjmení.\n\nOdvozenou variantou je nejspíš jméno Armin.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −4,7%, což svědčí o poměrně značném poklesu obliby tohoto jména.\n\n\nHeřmi, Heřmánek, Many\n\n\n\n"}
{"id": "139261", "url": "https://cs.wikipedia.org/wiki?curid=139261", "title": "Bruno", "text": "Bruno\n\nBruno je mužské křestní jméno staroněmeckéno původu – znamená v překladu \"„hnědý, snědý, opálený, brunet“\". Jedná se o latinskou verzi germánského jména \"Brun\". V češtině se skloňuje: Bruno bez \"Bruna\", u středověkých jmen \"Brunona\".\n\nPodle českého kalendáře má svátek 11. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je -2,6%.\n\n\nOznačení svatý Bruno nosilo v dějinách více osob:\n\n\n\n\nViz článek Bruno (příjmení).\n\nBruno Jesl, hlavní hrdina dětské knížky Marie Majerové \"Bruno anebo Dobrodružství německého chlapce v české vesnici\" (1930)\n"}
{"id": "139262", "url": "https://cs.wikipedia.org/wiki?curid=139262", "title": "Lumír", "text": "Lumír\n\nLumír je mužské křestní jméno slovanského původu. Podle českého kalendáře má svátek 28. února. Jméno má význam \"mírumilovný a\" pravděpodobně pochází z padělaného \"Rukopisu královédvorského\" z 19. století.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,9%.\n\n\n\n"}
{"id": "139263", "url": "https://cs.wikipedia.org/wiki?curid=139263", "title": "Roland", "text": "Roland\n\nRoland je mužské křestní jméno. Pochází ze starogermánského \"Hruoland\" (hruod – sláva, land – země). Podle českého kalendáře má svátek 14. června.\n\nNásledující tabulka uvádí četnost jména v ČR a pořadí mezi mužskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n"}
{"id": "139264", "url": "https://cs.wikipedia.org/wiki?curid=139264", "title": "Mojmír", "text": "Mojmír\n\nMojmír je mužské křestní jméno slovanského původu, jeho význam je vykládán jako „můj mír“.\n\nPodle českého kalendáře má svátek 10. února.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,6%.\n\n"}
{"id": "139266", "url": "https://cs.wikipedia.org/wiki?curid=139266", "title": "Robert", "text": "Robert\n\nRobert je mužské křestní jméno germánského původu. \"Rupert\" či \"Ruprecht\" pochází ze staroněmeckého jména \"Hruodperaht\"/\"Hroberahtus\". Jeho význam je obvykle uváděn jako „slavný a skvělý/jasný“ (\"hruod\" a \"bert\"/\"peraht\").\n\nPodle českého kalendáře má svátek 29. dubna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,3%.\n\n\n\n\n"}
{"id": "139267", "url": "https://cs.wikipedia.org/wiki?curid=139267", "title": "Eduard", "text": "Eduard\n\nEduard je mužské křestní jméno anglosaského původu. Jeho význam je obvykle překládán jako „hlídající štěstí, bohatý strážce“. Vzniklo spojením staroanglických slov \"éad\" (\"štěstí, blaho\") a \"weart\" (\"strážce\").\n\nPodle českého kalendáře má svátek 18. března.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,0%, což svědčí o poměrně značném poklesu obliby tohoto jména.\n\nEda, Edánek, Edík, Edan, Eddie, Edíček, Edoušek\n\n\n\n\n\n\n\n\n"}
{"id": "139269", "url": "https://cs.wikipedia.org/wiki?curid=139269", "title": "Jindřich", "text": "Jindřich\n\nJindřich je mužské křestní jméno německého původu vzniklé z \"Heinrich\", \"Heimerich\" (\"heim\" – domov, \"rihhi\" – vládce) nebo \"Haganrich\" – „vládce domu“. Jinou českou variantou tohoto jména je Hynek. Podle českého kalendáře má svátek 15. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,5%.\n\nJindříšek, Jindroušek, Jindra, Jindří\n\n\n\n\n\nViz článek Jindřich (příjmení) nebo Jindra (příjmení).\n\n"}
{"id": "139270", "url": "https://cs.wikipedia.org/wiki?curid=139270", "title": "Jakub", "text": "Jakub\n\nJakub je mužské křestní jméno. Podle českého kalendáře má svátek 25. července. V posledních několika letech se jedná (spolu se jménem Jan) o nejčastější české mužské jméno novorozenců.\n\nJméno Jakub pochází z hebrejského výrazu pro patu – podle Bible se totiž patriarcha hebrejského národa Jákob narodil jako druhé z dvojčat a držel se při porodu svého staršího bratra Ezaua za patu. Vykládá se tedy jako „ten, kdo se drží za patu, druhorozený“.\n\nKuba, Kubík, Kubíček, Jakoubek, Kubíno\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +9,2 %, což svědčí o poměrně značném nárůstu obliby tohoto jména.\n\nPodle údajů ČSÚ za rok 2006 se jednalo o nejčastější mužské jméno novorozenců. V podobných průzkumech za leden 1999 až leden 2006 se jméno Jakub vždy umístilo na prvním až třetím místě – střídavě se jmény Jan a Tomáš.\n\n\n\n\n\n\n\n"}
{"id": "139271", "url": "https://cs.wikipedia.org/wiki?curid=139271", "title": "Mikuláš", "text": "Mikuláš\n\nMikuláš (také Mikoláš, Nikolas, Nicolas aj.) je mužské křestní jméno řeckého původu (odvozené od \"Nikoláos\", jehož význam je „vítězství lidu“ nebo „vítěz mezi lidmi“. Další forma jména stejného původu a významu je Nikola.\n\nPodle českého kalendáře má svátek 6. prosince.\n\nMikulášek, Miky, Mikeš, Mikísek, Mikša, Mikuš, Nik, Niky, Mikin, Mikolka, Nikolka, Mikulda\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky (1999-2002) je +2,1%.\n\n\n\nSvatí\n\n\n\"Papežové\"'\n\n\nRuští carové\n\nKnížata opavsko-ratibořská\n\nDalší panovníci a šlechtici\n\nRodné jméno\n\n\n\n\n\n\n\n"}
{"id": "139272", "url": "https://cs.wikipedia.org/wiki?curid=139272", "title": "Boris", "text": "Boris\n\nBoris je mužské křestní jméno slovanského původu. Obvykle je považováno za zkrácenou verzi jména Borislav – „proslavený bojem“, nebo Borimír – „bojuj se světem za mír“ nebo „podněcuj svět“. Někdy se také označuje za zkráceninu jména bulharského vládce Bogorise (z mongolského \"bogori\" – „malý“). Jiné názory původ tohoto jména spojují s turkickým slovem\n\"bori\" „vlk“ nebo \"bars\" „sněžný levhart“\n\nPodle jiného pramene jde o další tvar západoevropského jména Bors, respektive jeho úpravu Kyjevskými Slovany.\n\nPodle českého kalendáře má svátek 5. září.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,7%.\n\n\n\n\n"}
{"id": "139274", "url": "https://cs.wikipedia.org/wiki?curid=139274", "title": "Jean-Pierre Jeunet", "text": "Jean-Pierre Jeunet\n\nJean-Pierre Jeunet (* 3. září 1953, Roanne) je francouzský filmový režisér. Znám je především díky snímkům \"\" a \"Amélie z Montmartru\".\n\nV mládí zcela propadl kresleným groteskám a komiksům, které ovlivnily jeho tvorbu a dovedly ho až k práci u filmu. Recenze na animované filmy začal psát do časopisů, jako je \"Charlie menusel\", \"Fantasmagorie\", \"A suivre\" nebo do slavného komiksového magazínu \"Fluide Glacia\". V 17 letech začal soukromě, amatérsky nátačet krátkometrážní filmy, v čemž pokračoval i během filmových studií v Nancy.\n\nPo seznámení s kreslířem Marcem Carem na Annecy's Animation Festival natočil svůj první krátký animovaný film \"L'Évasion\" (1978), na němž se Caro hluboce podepsal. Jejich spolupráce vydržela dlouho. Točili spolu i reklamy a hudební klipy, kde nasbírali dostatek zkušeností, aby vytvořili další animovaný film \"Le Manége\" (1980). Rok nato vznikl první krátký černobílý hraný snímek této dvojice. Opravdu si s ním vyhráli, vždyť trvalo rok a půl, než vytvořili zbraně a kostýmy do této fantaskní 26minutové válečné záležitosti. Nakonec se však píle vyplatila a za \"Le Bunker de la derniére rafale\" (1981) dostali několik festivalových cen.\n\nTy mu umožnily přijít po 10 letech s celovečerním snímkem \"Delikatesy\" (1991), stylizovanou morbidní komedií o řezníkovi, jenž žije ve světě, kde je nedostatek masa a tak problém „řeší“ zabíjením cizinců a prodejem masa z nich. Tento velice osobitý příběh se setkal s nečekaným úspěchem jak u diváků, tak u kritiků a Jean-Pierre Jeunet začal mít volné ruce. Před \"Delikatesami\" však stihl natočit ještě dva krátké filmy: \"Pas de repos pour Billy Brakko\" (1984), který byl založen na Carových komiksech a který byl oceněn Césarem za nejlepší krátký film v roce 1985 a \"Foutaises\" (1989), kde se poprvé setkal s hercem Dominiquem Pinonem, který jej od té doby provází celou jeho filmovou kariérou. Herec zde díky obrazové montáži vypráví, co má a co nemá rád. Tento motiv se později vyskytuje i v jeho předposledním filmu \"Amélie z Montmartru\" (2001), kde objevil výbornou, v té době ještě poměrně neznámou herečku Audrey Tautou. Původně Amélii měla hrát Emily Watsonová , která od projektu z osobních důvodů odstoupila. Audrey do filmu vnesla své osobní kouzlo a jakousi „rarachovitost“ – možná i díky tomu film vyhrál například hlavní cenu filmového festivalu v Karlových Varech. On sám o něm říká, že to byl jeho vysněný osobní film, ve kterém mu bránila jen spolupráce s Carem. Otázkou také je, do jaké míry Amélii ovlivnilo to, že se v té době on sám po několika letech opět zamiloval.\n\nJeště předtím však předcházely dva úplně odlišné snímky. Ve filmu \"Město ztracených dětí\" (1995) zachází v experimentování oproti \"Delikatesám\" ještě dále. Hlavní není příběh, kde bláznivý vědec krade dětem jejich sny. V něm staví do popředí vizuální stránku filmu, což je pochopitelné v době, kdy se francouzskou kinematografií šířila tzv. „cinéma du look“, která se vyznačovala absencí dialogů, osobitým vizuálním stylem a novými fantaskními světy. Po tomto snímku se Jeunet a Caro rozešli.\n\nJe zvláštní, že takovýto režisér, který nebyl nikdy zvyklý na přílišnou gradaci příběhu a spíše se soustředil na obrazovou stránku věci, se rozhodl spolupracovat s Hollywoodem (konkrétně společností 20th Century Fox) – přitom běžná komerční produkce na akci prakticky stojí. A tak se pustil do druhého „před-améliovského“ projektu \"Vetřelec: Vzkříšení\" (1997), který je mu kritiky nejvíce vytýkán. Nejvtipnější je ale skutečnost, že už o filmu \"Vetřelec\" z roku 1980 on sám napsal tehdy toto: „Vetřelec je velice příjemná komedie, v níž se astronauté vracející se z Měsíce snaží chytit svého kocoura, který se schovává v raketě. Aby se jim to povedlo, použijí řadu chytrých triků, a jeden z nich dokonce najde kostým příšery s dlouhými drápy, která vystraší jejich mazlíčka. Po několika nehezkých nehodách získá hlavní hrdinka kocoura nazpět a nechá planetu Crypton explodovat.“ Je nutno však říci, že celá sága Vetřelce se vyznačuje tím, že jednotlivé díly se od sebe liší jak příběhem, tak vizuálním pojetím, a tak v této věci jeho osobitý Vetřelec určitě nezklamal. Navíc se mu do něj povedlo obsadit své dva oblíbené herce: Dominiqua Pinona (samozřejmě) a Rona Perlmana.\n\nJeho předposledním snímkem jsou \"Příliš dlouhé zásnuby\" (2004); opět s Audrey Tautou. Byl zkritizován jako „Amélie v zákopech a bez humoru“. Úspěchu \"Amélie\" nedosáhl.\n\nNedá popsat několika slovy. Je to muž plný rozporů, což se odráží i v jeho filmové tvorbě. (Má i různorodé vzory: básníka a písničkáře Jacquese Préverta, kreslíře komiksů Fredericka „Texe“ Averyho a režiséra Marcela Carného.) A tak není divu, že na jedné straně je podepsán například pod „Amélií“ nebo „Městem ztracených dětí“, jež se sobě nápadně podobají. A to nejen například Dominiquem Pinonem, podle kterého už se tak trochu dá rozpoznat Jeunetův film, ale i poetickými barvami a puntičkářskou scénografií, jež jsou v těchto filmech prakticky totožné, i když u druhého filmu zachází Jeunet až do jakéhosi experimentu. Do experimentu, kde se záběry mění z roztomilé „hračičkovitosti“ do pokřivených vypouklých záběrů, které nahánějí strach. Podobnost je navíc autorem potvrzena i úplnou shodou titulků na začátku obou snímků.\n\nNa druhé straně jsou tu hollywoodské filmy typu „Vetřelce“ nebo „Příliš dlouhých zásnub“, v nichž si svoji osobitost naštěstí pořád udržuje, leč je v nich Hollywood jaksi cítit. Už se v nich nerozplývá nad obrazem, ale snaží se najít silný, stupňovaný příběh. Nedokáže se jím však řídit úplně, a tak se i tyto filmy odlišují od typické americké komerční produkce.\n\nJeho snímky však zaručeně poznáme podle typizovaných, možná až karikovaných postav, na něž má určitě vliv Jeunetova vášeň pro komiks a grotesky. Jeho figury trpí obrovským klubkem zlozvyků, jež balancují na hranici úsměvnosti a nesouhlasu.\n\n\n"}
{"id": "139275", "url": "https://cs.wikipedia.org/wiki?curid=139275", "title": "Vilém", "text": "Vilém\n\nVilém je mužské křestní jméno germánského původu. Vzniklo ze jména \"Willhelm\" (staroseverky Vilhjálmr) spojeného z výrazů \"will\" – „vůle“, \"touha\" a \"helm\" – „přilba“, \"ochrana\" → tedy význam je \"ochranou je má vůle\" či \"rytíř velké přilby\".\n\nPodle českého kalendáře má svátek 28. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −2,9%.\n\nVilda, Vili, Vilík, Vilímek, Vilémek\n\n\n\n\n\n"}
{"id": "139276", "url": "https://cs.wikipedia.org/wiki?curid=139276", "title": "Šimon", "text": "Šimon\n\nŠimon (také Simon nebo Simeon) je mužské rodné jméno hebrejského původu, ( שִׁמְעוֹן, Šim'on). Jeho význam je obvykle vykládán jako „naslouchající“.\n\nPodle českého kalendáře má svátek 22. prosince.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +21,4%, což svědčí o strmém nárůstu obliby tohoto jména.\n\n\n\n\n\n"}
{"id": "139277", "url": "https://cs.wikipedia.org/wiki?curid=139277", "title": "Klement", "text": "Klement\n\nKlement (nebo také Kliment, někdy se, zejména u starověkých postav, používá nejednotně, latinsky Clemens) je mužské křestní jméno latinského původu, které znamená „vlídný, laskavý, shovívavý“. Podle českého kalendáře má svátek 23. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,8%, což svědčí o poměrně značném poklesu obliby tohoto jména.\n\n\n\n\n\n"}
{"id": "139278", "url": "https://cs.wikipedia.org/wiki?curid=139278", "title": "Erik", "text": "Erik\n\nErik je mužské křestní jméno skandinávského původu, Erich je jiná podoba téhož jména. Vykládá se jako „vážený vládce“ (\"Eirík(u)r\"). Podle českého kalendáře má svátek 26. října.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +10,1 %, což svědčí o značném nárůstu obliby tohoto jména.\n\nEriček, Riky, Erďa\n\n\n\n\n\n\n"}
{"id": "139279", "url": "https://cs.wikipedia.org/wiki?curid=139279", "title": "Gustav", "text": "Gustav\n\nGustav je mužské křestní jméno švédského původu, které vzniklo z \"Godstawer\". Vykládá se jako „opora (sloup) Gotlanďanů“.\n\nPodle českého kalendáře má svátek 2. srpna.\n\nGusta, Gustík\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,0%, což svědčí o poměrně značném poklesu obliby tohoto jména.\n\n\n\n"}
{"id": "139280", "url": "https://cs.wikipedia.org/wiki?curid=139280", "title": "Emil", "text": "Emil\n\nEmil je mužské křestní jméno latinského původu. Pochází ze jména římského patricijského rodu Aemiliů. Vykládá se jako „soupeřící, soutěžící, horlivý, pracovitý“. Podle českého kalendáře má svátek 22. května.\n\nEmík, Emča, Emi, Emouš, Emda, Emílek, Míla, Milda, Emes\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,0%, což svědčí o poměrně značném poklesu obliby tohoto jména.\n\n\n\n\n"}
{"id": "139281", "url": "https://cs.wikipedia.org/wiki?curid=139281", "title": "Felix", "text": "Felix\n\nFelix je mužské křestní jméno latinského původu, v překladu znamená „šťastný“ nebo „šťastlivec“. Zastaralá podoba jména je Felicián. Podle českého kalendáře má svátek 1. listopadu. Ženskou podobou tohoto jména je Felicie, respektive Felixa.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,1%, což svědčí o poměrně značném poklesu obliby tohoto jména.\n\n\n\n\n\n\nJméno Felix nesly čtyři hurikány, po čtvrtém, který dosáhl nejvyšší (V.) kategorie Saffirovy-Simpsonovy stupnice, zabil 133 lidí a zpustošil pobřeží Nikaragui, bylo jméno z databáze vyňato.\n\nViz článek Felix (příjmení)\n\n"}
{"id": "139282", "url": "https://cs.wikipedia.org/wiki?curid=139282", "title": "Štěpán", "text": "Štěpán\n\nŠtěpán je mužské křestní jméno řeckého původu (Στέφανος) znamenající \"věnec\", \"koruna\", \"čest\", \"odměna\" („doslova ten, který je obklopován a zahrnován“). Ve starověkém Řecku, věnec byl dán vítězi soutěže (z nichž koruna je symbol odvozené od vládců). Ženská podoba tohoto jména je Štěpánka.\n\nJméno bylo oblíbené mezi papeži, neslo je 9 z nich.\n\nJméno Štěpán je odvozeno z řeckého slova Stéfanos, které původně označovalo věnec nebo vítězný věnec a přeneseně i ověnčeného člověka nebo vítěze.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +4,1%, což svědčí o poměrně značném nárůstu obliby tohoto jména.\n\nŠtěpánek, Štěpa, Štěpík, Štepka\n\n\n\n\n\n\n"}
{"id": "139283", "url": "https://cs.wikipedia.org/wiki?curid=139283", "title": "Řehoř", "text": "Řehoř\n\nŘehoř je mužské křestní jméno řeckého původu, odvozené od výrazu \"grégoros\" – „bdělý“. Podle českého kalendáře má svátek 12. března. Toto jméno bylo oblíbené mezi papeži, neslo je 16 z nich a mimo to 3 vzdoropapežové.\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,8%.\n\nGregorek, Greg, Grzeszek, Greggo, Gergi\n\n\n\n\n\n"}
{"id": "139284", "url": "https://cs.wikipedia.org/wiki?curid=139284", "title": "Radim (jméno)", "text": "Radim (jméno)\n\nRadim je mužské křestní jméno slovanského původu (\"Radimir\" – raděti/starat se o \"mir\"/shromáždění). Podle českého kalendáře má svátek 25. srpna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +3,2%, což svědčí o nárůstu obliby tohoto jména.\n\nDomácky Radimek, Ráďa.\n\n"}
{"id": "139285", "url": "https://cs.wikipedia.org/wiki?curid=139285", "title": "Dušan", "text": "Dušan\n\nDušan je mužské křestní jméno srbského původu. Všeobecně se soudí jako zkrácená varianta jména Duchoslav. Jméno Dušan se objevilo ve 13. století, kdežto Duchoslav byl doložen mnohem později. Etymologicky je základem buď \"duch\", nebo \"duše\", ale možná také \"dech\". Mezi těmito třemi slovy je ovšem rozdíl, jenž se v potenciálu jména asi projeví. Jméno mohlo být výsledkem, že ještě před iniciací nějaký chlapec projevoval \"ducha\" nebo \"duši\". Znamená „mající duši“ nebo „mající dobrý dech“ („je silný, má odvahu, ducha“). Podle českého kalendáře má jmeniny 9. dubna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,9%.\n\nDušek, Duša, Dušánek\n\n\n\n\n\n\n\n\n"}
{"id": "139286", "url": "https://cs.wikipedia.org/wiki?curid=139286", "title": "Břetislav", "text": "Břetislav\n\nBřetislav je mužské křestní jméno slovanského původu. Pravděpodobně vzniklo ze staročeského slovesa \"břěčěti\" (\"zvučet, hlučet\"). Vykládá se jako \"slavný (bojovým) rykem\".\n\nPodle českého kalendáře má svátek 10. ledna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,9%, což svědčí o poměrně značném poklesu obliby tohoto jména.\n\n\n\n"}
{"id": "139287", "url": "https://cs.wikipedia.org/wiki?curid=139287", "title": "Přemysl", "text": "Přemysl\n\nPřemysl (zkráceně také Přemek) je mužské křestní jméno slovanského původu, jedná se o rodové jméno nejstaršího panovnického rodu v Čechách. Význam je obvykle uváděn jako „důkladně promýšlející“ (své skutky).\nDalší podobou jména může být i Premysl či Przemysław.\n\nDomáckými variacemi jména jsou Přema, Přemek, Přemček, Přemda aj. Jméno Přemysl existuje i v polštině jako Przemysł nebo Przemysław, srbochorvatská varianta jména je Primislav. Latinská verze jména je Primislaus.\nJméno Přemysl nedílně patří k vladařské dynastii Přemyslovců, jejím zakladatelem byl mytický Přemysl Oráč. Jméno nosil i český panovník Přemysl Otakar I. nebo Přemysl Otakar II., také polský král Přemysl II. Velkopolský nebo čeští vévodové Přemysl I. Opavský a Přemysl II. Opavský. Nositelem jména byl také spisovatel Přemysl Pitter, herec a režisér Přemysl Pražský nebo fotograf Přemysl Koblic. Mezi současnými nositeli jména najdeme dirigenta Přemysla Charváta, zpěváka, herce, spisovatele a publicisty Přemysla Ruta, režiséra Přemysla Prokopa nebo grafika a ilustrátora Přemysla Rolčíka.\n\nPodle českého kalendáře má svátek 16. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +0,4%.\n\n\n\n\n\n"}
{"id": "139288", "url": "https://cs.wikipedia.org/wiki?curid=139288", "title": "Otakar", "text": "Otakar\n\nOtakar (ve starší verzi také Ottokar) je mužské křestní jméno německého původu. Jeho význam je obvykle uváděn jako „střežící majetek“ (\"Odowakar\" – \"odo\"/majetek a \"wakar\"/hlídat).\n\nPodle českého kalendáře má svátek 27. srpna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,8%, což svědčí o poměrně značném poklesu obliby tohoto jména.\n\n\n\n"}
{"id": "139289", "url": "https://cs.wikipedia.org/wiki?curid=139289", "title": "Zbyněk", "text": "Zbyněk\n\nZbyněk je mužské křestní jméno slovanského původu. Vzniklo zkrácením slovanského jména Zbyhněv, které lze vysvětlit jako „ten, komu zbavuje hněv“, případně také „posilující hněv“. Jméno bylo oblíbené ve 14. až 17. století a vyskytovalo se zejména mezi rytíři. Podle českého kalendáře má svátek 16. června. Další podobou jest Zbejna.\n\nZbigy, Zbyněk, Zbyňda, Zbyňa, Zbyněček, Zbynek\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +0,6%.\n\n\n"}
{"id": "139290", "url": "https://cs.wikipedia.org/wiki?curid=139290", "title": "Vincenc", "text": "Vincenc\n\nVincenc (nebo také Vincent, či lidově Vincek) je mužské křestní jméno latinského původu s významem „vítězný, vítězící“. Podle českého kalendáře má svátek 14. dubna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je \"-13,9 %\", což svědčí o strmém poklesu obliby tohoto jména.\n\n\n\n"}
{"id": "139291", "url": "https://cs.wikipedia.org/wiki?curid=139291", "title": "Julius", "text": "Julius\n\nJulius (v Česku také často Július) je mužské křestní jméno latinského původu – patřilo původně jednomu z předních patricijských rodů. Původní význam jména není zcela jasný, někdy se vykládá jako „zářící, vlasatý, mladý“. Podle českého kalendáře má svátek 12. dubna.\n\nJulek, Jula, Jules, Lian, Julo, Julus, Julos\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,4%, což svědčí o poměrně značném poklesu obliby tohoto jména.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,4%. Fakt, že dochází k procentnímu nárůstu, zatímco v absolutním počtu jména ubývá, je způsoben rychlostí celkového úbytku mužů v ČR ve sledovaném období.\n\n\n\n\n"}
{"id": "139292", "url": "https://cs.wikipedia.org/wiki?curid=139292", "title": "Herbert", "text": "Herbert\n\nHerbert (ve starší verzi také Heribert) je mužské jméno germánského původu. Vykládá se jako \"vojskem skvělý, skvělé vojsko\" případně \"skvělý válečník\". Podle českého kalendáře má svátek 16. března.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,3%.\n\n\n"}
{"id": "139294", "url": "https://cs.wikipedia.org/wiki?curid=139294", "title": "Maxmilián", "text": "Maxmilián\n\nMaxmilián (nebo také Maxmilian) je mužské křestní jméno, které bylo uměle vytvořeno pro syna císaře Fridricha III. z latinského jména Maximus. Podle českého kalendáře má svátek 29. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +0,7%. Fakt, že ačkoliv v absolutních číslech je toto jméno beze změny, v procentním zastoupení zaznamenalo nárůst, je způsoben celkovým úbytkem mužů v ČR za sledované období.\n\n\n\n\n\n"}
{"id": "139295", "url": "https://cs.wikipedia.org/wiki?curid=139295", "title": "Vendelín", "text": "Vendelín\n\nVendelín je mužské křestní jméno německého původu – obvykle se považuje za odvozeninu ze slova \"Wende\", což je označení pro Polabského Slovana, nebo obdobu jména Václav.\nVendelín se může vykládat jako zdrobnělina jména Vendelmar, což může znamenat \"Vandal\".\n\nPodle českého kalendáře má svátek 20. října.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je -7,0 %, což svědčí o značném poklesu obliby tohoto jména v daném období. Poté však došlo ke zlomu a jméno opět nabírá na popularitě. Od roku 2010 do roku 2016 počet nositelů jména vzrostl takřka o polovinu (z 281 na 418) – nárůst +48,7 %.\n\n"}
{"id": "139296", "url": "https://cs.wikipedia.org/wiki?curid=139296", "title": "Silvie", "text": "Silvie\n\nSilvie (také Sylvie, Silvia, Silva nebo Sylva) je ženské křestní jméno latinského původu ( , les), znamená tedy \"žena z lesa\" nebo \"lesní žínka\", českou obdobou je řídce užívaná Lesana. Mužským pandánem je Silvan.\n\nV římské mytologii je Silvia matkou Romula a Rema, zakladatelů Říma. Když se o jejím těhotenství dozvěděl její strýc Amulius, nechal ji uvrhnout do řeky Tiberu, kde se Silvie stala manželkou zdejšího říčního boha.\n\nPodle českého kalendáře má svátek 29. října, podle slovenského pak 27. srpna. Světice Svatá Silvie má svátek 3. listopadu.\n\nSilva, Silvinka, Silvuška, Sis, Sisa, Sisi, Silvi, Sisinka\n\nPodle statistiky četnosti ženských jmen a příjmení byla k 9. květnu 2007 nejčetnější variantou jména \"Silvie\" se 7323 nositelkami a pořadím četnosti 100. Následovaly pak varianty \"Sylva\" (4507; 125.), \"Sylvie\" (2233; 168.), poté \"Silvia\" (1138; 232.), \"Sylvia\" (301; 426.) a \"Silva\" (273; 451.). Počeštěná varianta \"Lesana\" vykázala 11 nositelek.\n\nNásledující tabulka uvádí četnost varianty Silvie v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,8%.\n\n\n\n\n"}
{"id": "139297", "url": "https://cs.wikipedia.org/wiki?curid=139297", "title": "Radomír", "text": "Radomír\n\nRadomír je mužské jméno slovanského původu. Jeho význam se obvykle vykládá jako „mírumilovný“, „pečující o mír“. Pochází ze dvou staroslovanských sloves raděti, což znamená \"starat se\" a \"mir\", kterýž znamená \"mír\", ale i \"svět\" (\"svět bez války\"). \n\nPodle českého kalendáře má svátek 3. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +0,04%, což znamená v podstatě setrvalý stav.\n\n\n"}
{"id": "139298", "url": "https://cs.wikipedia.org/wiki?curid=139298", "title": ".is", "text": ".is\n\n.is je internetová národní doména nejvyššího řádu pro Island. Cizinci musí kontaktovat lokálního zástupce na Islandu a mohou si registrovat pouze domény odpovídající jejich ochranným známkám.\n\n"}
{"id": "139299", "url": "https://cs.wikipedia.org/wiki?curid=139299", "title": ".ng", "text": ".ng\n\n.ng je internetová národní doména nejvyššího řádu pro Nigérii.\n\nNigerijské ccTLD lze registrovat pouze ve formě domén třetího řádu.\n\n\n"}
{"id": "139305", "url": "https://cs.wikipedia.org/wiki?curid=139305", "title": "Klenba (skříňový kotel)", "text": "Klenba (skříňový kotel)\n\nKlenba je vestavba skříňového kotle, která prodlužuje dráhu kouřových plynů a funguje jako tepelný akumulátor.\n\nKlenba je sestavena z šamotových cihel spojených šamotovou maltou. V kotli je zachycena na opěrkách nad nožním rámem roštem. Přední hrana klenby je uchycena na pecní trubkovnici pod vyústěním trubek. Směrem dozadu se zvedá a končí přibližně 1/4 délky topeniště před dvířky. Pokud je v kotli vestavěn varník a varné trubky, opírá se klenba obvykle i o ně. Je stavěna stejně jako klenba stabilních staveb. Lokomotivní depa parních lokomotiv proto poněkud nečekaně zaměstnávala i zedníky.\n\nKlenby byly vestavovány především do velkých skříňových kotlů. Malé lokomotivy obvykle klenbu neměly. Jejím hlavním účelem bylo prodloužit dráhu plynů skříňovým kotlem. Plyny vyvinuté z paliva na roštu musely před vstupem do kouřových a žárových trubek válcového kotle nejprve zadem obejít klenbu a díky tomu měly dostatečný čas k dokonalejšímu shoření. V trubkách jsou již plyny příliš studené na to, aby mohly hořet. Tímto způsobem se zvýšila celková účinnost kotle. Klenba také akumulovala teplo a tím vyrovnávala nerovnoměrnosti hoření, vyvolané například poklesem teploty topeniště těsně po přiložení. Sálající klenba také přispívala k rychlejšímu rozhoření paliva.\n"}
{"id": "139306", "url": "https://cs.wikipedia.org/wiki?curid=139306", "title": "Lipovecké jezero", "text": "Lipovecké jezero\n\nLipovecké jezero () je jezero vulkanického původu v okresu Chust v Zakarpatské oblasti na Ukrajině. Nachází se na severovýchodním svahu horského masívu Tupé nad vesnicí Lipča. Má rozlohu 0,18 ha.\n\nZdroj vody je převážně podzemní.\n"}
{"id": "139310", "url": "https://cs.wikipedia.org/wiki?curid=139310", "title": "Zalaegerszeg", "text": "Zalaegerszeg\n\nZalaegerszeg je město v Maďarsku, hlavní město župy Zala v západní části Maďarska. Město leží na řece Zala. Žije zde obyvatel. \n\nPrvní zmínka o městě je z roku 1247 pod jménem \"Egerscug\" a v roce 1293 \"Egerszeg\". Ve 14. století byl Egerszeg největší město oblasti. Mezi roky 1368 a 1389 to bylo královské město. V roce 1381 byl ve městě postaven kamenný kostel. Ve 30. letech 16. století se vývoj města zpomalil, jelikož bylo napadáno sousedními národy. Od roku 1568 bylo město opevněno a byl postaven hrad.\n\nEgerszeg, ačkoli byl na okraji župy, se v 18. století stal jejím hlavním městem. V roce 1870 ztratilo městský status a stalo se vesnicí, což mu snižovalo prestiž. Ale dne 31. května 1885 se stal Zalaegerszeg opět městem. V roce 1887 byla k městu připojena vesnice Oly. V roce 1895 bylo postaveno několik nových budov, včetně nové střední školy, radnice, hotelu, mateřské školy a cihlové továrny. Město se dostalo do dluhů a starosta Károly Kovács musel odstoupit. Jeho nástupce, Lajos Botfy, snižoval dluh a mohl pokračovat v rozvoji města.\n\nDvacátá léta přinesla prosperitu znovu; nové budovy zahrnovaly novou poštu, železniční stanice, policejní komisařství. Nejvýznamnější ztrátou ve druhé světové válce byla deportace 1221 židovských občanů města do vyhlazovacího tábora Auschwitz. Město bylo osvobozeno od nacistů Rudou armádou 28. března 1945. Ve volbách v roce 1949 zvítězila místní komunistická strana. Padesátá léta přinesla důležité změny. Zalaegerszeg dostal více průmyslový profil. Železniční linka byla rozšířena. Množství pracovníků dojíždělo z nedalekých vesnic.\n\nV šedesátých a sedmdesátých létech město zažilo demografickou explozi. Byly postaveny nové byty a k městu se připojily některé přilehlé obce (Csácsbozsok, Botfa, Zalabesenyő, Bazita, Andráshida, Pózva). Devadesátá léta znamenala dynamický vývoj do města.\n\n\n\n"}
{"id": "139313", "url": "https://cs.wikipedia.org/wiki?curid=139313", "title": "Szombathely", "text": "Szombathely\n\nSzombathely [sombat-hej] (, ) je město v západním Maďarsku poblíž maďarsko-rakouské hranice. Je hlavním městem župy Vas a současně sídlem okresu Szombathely. Žije zde obyvatel. \n\nLatinské jméno \"Savaria\" (\"Sabaria\") pochází z latinského jména místního potoka \"Sibaris\", dnes maď. Gyöngyös. \nMaďarské jméno \"Szombathely\" znamená \"sobotní místo\"; odkazuje na pravidelné sobotní trhy ve středověku. Chorvatské jméno je \"Sambotel\", slovinské \"Sombotel\".\nNěmecké jméno \"Steinamanger\" (\"kámen na palouku\") je vztahován k ruinám římské Savarie. Starší české jméno města je \"Kamenec\".\n\nStarověká Savaria byla původně významným střediskem římské provincie Pannonia. Postupně však upadala a roku 458 byla silně poničena zemětřesením. Narodil se zde údajně sv. Martin. \nVe 13. století se objevuje zmínka o \"Stein am Anger\" jako majetku biskupů z Győru. V roce 1407 obdrželo místo městská práva. Ke konci 16. století se stalo sídlem župy Vas. Roku 1777 zde bylo zřízeno biskupství.\nSpisovatel James Joyce sem umístil rodiště Leopolda Blooma, hlavní postavy svého románu \"Odysseus\".\n"}
{"id": "139314", "url": "https://cs.wikipedia.org/wiki?curid=139314", "title": "Radmila", "text": "Radmila\n\nRadmila (Radomila) je ženské křestní jméno. Podle českého kalendáře má svátek 3. ledna.\n\nJméno Radmila je slovanského původu, je ženským protějškem jména Radomil. Znamená „rozradostňující, milá“. Někdy je dáváno do spojitosti s latinským jménem Gaudencia, které má podobný význam, radující se.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,4%.\n\n"}
{"id": "139317", "url": "https://cs.wikipedia.org/wiki?curid=139317", "title": "Dalimil", "text": "Dalimil\n\nDalimil je mužské jméno. Starší tvar jména je Dalemil. Podle českého občanského kalendáře má svátek 5. ledna.\n\nJméno Dalimil je slovanského původu, znamená „stále milý“. Jeho nejznámějším nositelem je historicky nedoložený Dalimil Meziříčský, kterému bylo v minulosti Václavem Hájkem z Libočan připsáno autorství anonymního díla označovaného dodnes jako Dalimilova kronika.\n\nDalek, Daleček, Dalimilek, Dalík, Dalda, Míla\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +2,3%.\n\n\n"}
{"id": "139320", "url": "https://cs.wikipedia.org/wiki?curid=139320", "title": "Miskolc", "text": "Miskolc\n\nMiskolc [miškolc], česky Miškovec, () je město v severním Maďarsku, administrativní centrum župy Borsod-Abaúj-Zemplén. Město má rozlohu 236,68 km². Žije zde obyvatel. Leží na říčce Szinva při jejím ústí do Slané, na východním úpatí pohoří Bukové hory (maďarsky Bükk) nad Velkou uherskou nížinou. Miškovec je třetí největší město Maďarska a jedno z jeho center těžkého průmyslu.\n\nOblast byla obydlená už od starověku. Prvními obyvateli Miškovce byli Keltové. Oblast byla obsazená Maďary v 9. století. Město dostalo název Miskóc a první zmínka o tomto jméně je z roku 1210.\nMěsto se rychle vyvíjelo, ale během osmanské nadvlády se vývoj Miškovce zpomalil. Turci spálili Miškovec v roce 1544. Během povstání proti Habsburkům, císařské síly v roce 1707 plenily a pálily město. O čtyři roky později polovina populace podlehla epidemii cholery. Miškovec se zotavil rychle a období prosperity začalo znovu. Po Trianonské smlouvě v roce 1920, ztratilo Maďarsko Slovensko a Miškovec se stal jediným regionálním střediskem severního Maďarska. Toto byl jeden z důvodů obrovského růstu města během třicátých a čtyřicátých let.\n\nJeho dominantou je na hoře Avas stojící gotický kostel se zvonicí, jež každých 15 minut vyzvání. Blízko chrámu je rozhledna, ze které je krásny pohled na město. V Miškovci je spousta zajímavých chrámů, kostelů a měšťanských domů a muzeí.\nKrásná je také městská synagoga, která čeká na svou rekonstrukci v horních patrech takřka netknuta od 2. světové války, proto má jedinečnou atmosféru.\n\nDo města vede dálnice M30. Město má dvě významné železniční stanice: Tiszai pályaudvar (\"Tisské nádraží\") a Gömöri pályaudvar (\"Gemerské nádraží\") a malé letiště.\n\nVeřejnou dopravu v Miškovci poskytuje společnost MVK Rt., vlastněný místní správou. Ve městě je 45 autobusových linek a 2 tramvajové linky. První tramvaj vstoupila do služby 10. července 1897, první naplánovaná autobusová linka odstartovala 8. června 1903. Dnes je veřejná doprava v Miškovci jedna z nejlepších v Maďarsku.\nV Miškovci jezdí mimo jiné i české tramvaje typu KT8D5. Do vozového parku tramvají je v plánu investovat nákupem 31 nových nízkopodlažních tramvají. Na tyto nové tramvaje získala zakázku česká Škoda Transportation s typem 26T.\n\n\n\n"}
{"id": "139323", "url": "https://cs.wikipedia.org/wiki?curid=139323", "title": "Vlčkovice", "text": "Vlčkovice\n\nNázev Vlčkovice má více sídel:\n\n"}
{"id": "139327", "url": "https://cs.wikipedia.org/wiki?curid=139327", "title": "Most Miloše Sýkory", "text": "Most Miloše Sýkory\n\nMost Miloše Sýkory (hovorově \"Sýkorův most, Sýkorák\") je ocelový nýtovaný obloukový most se spodní mostovkou vedoucí přes řeku Ostravici, který spojuje moravskou a slezskou část Ostravy. Má ocelový příhradový oblouk o rozpětí 60 m a vzepětí 7 m, celková délka mostu je 92 m a šířka včetně chodníků je 16 m. Na mostě se nacházejí dva chodníky, každý široký tři metry.\nNež dorazila do Ostravy železnice, byla nejdůležitější komunikací tzv. říšská silnice spojující Opavu s Těšínskem. Procházela centrem starého města – původně Velkou ulicí (později Hlavní, Těšínskou, …). První zmínky o mostě přes řeku Ostravici jsou z roku 1450.\n\nV 30. létech 19. století byl postaven nový elegantní dřevěný most na osmi kozlech. Jeho stav se za 11 let natolik zhoršil, že bylo potřeba postavit most nový (řetězový). Projekt vypracoval Ing. Josef Seifert. Řetězový most () byl vyroben v kleinovských železárnách v Sobotíně. Výstavbu v létech 1847 až 1851 vedl místní stavitel Antonín Lerch. Hlavní mostová konstrukce byla zavěšena na řetězech, které procházely přes dva portálové pylony postavené v historizujícím slohu. Mimo jiné po mostě proudily do Ostravy desítky kusů černého dobytka na proslulé místní svinské trhy. 15. září 1886 se jeho konstrukce pod kopyty švadrony hulánů tak rozkmitala, až se most zřítil. Nehoda si vyžádala čtyři lidské životy a více než třicet zraněných.\n\nV roce 1886 byl postaven nový ocelový Říšský most (), široký 5,5 m a rozpětí 59 m, který dodaly Vítkovické železárny. Stavba trvala 16 týdnů a most byl uveden do provozu 8. ledna 1887. Tento most byl stržen a v roce 1914 nahrazen novým modernějším příhradovým mostem, který vznikl a byl postaven Mostárnou Vítkovických železáren Vítkovického horního a hutního težířstva, podle návrhu Ing. B. Hermanna z projekční kanceláře Friedricha Bleichera. V roce 1979 prošel most celkovou rekonstrukcí. Další rekonstrukce proběhla od května do srpna 2002. Zajímavostí je 15 m dlouhé předpolí.\n\nSvé současné jméno most získal podle legendy o Miloši Sýkorovi. Dne 30. dubna 1945 vjely tanky 1. československé samostatné tankové brigády do středu města a přes tento most chtěly pokračovat do Michálkovic a Hladnova. Nacisté ovšem most podminovali, aby zabránili Rudé armádě v postupu. Podle jedné z verzí, prosazované především poválečnou komunistickou vládou, zachránil most tehdy čtyřiadvacetiletý soustružník Miloš Sýkora. Miloš Sýkora, člen komunistické mládeže, a jeho přítel Olšák se dobrovolně přihlásili, že přestřihnou dráty vedoucí k náložím. To se jim také podařilo a most byl zachráněn, avšak Sýkora byl při ústupu zastřelen. Tuto po dlouhá léta oficiální verzi záchrany mostu připomíná kromě jména mostu také pomník na slezské straně řeky, jehož autorem je Konrád Babraj. Podle předsedy heraldické komise ostravského magistrátu Petra Kalety je však nejisté, jak vlastně k záchraně mostu došlo. Také podle kronikáře města Martina Juřici jsou okolnosti záchrany mostu a podíl Miloše Sýkory na jeho záchraně nejasné.\n\nPrvní tank, který po mostě přejel, nesl číslo 051. Jeho posádku tvořili nadporučík Nikolaj Ivasjuk, radista Ivan Ahepjuk (je po něm pojmenována ostravská ulice \"Ahepjukova\"), střelec Josef Vaněk a řidič svobodník Alexandr Hroch.\n\nMost Miloše Sýkory byl prohlášen kulturní památkou Ministerstvem kultury ČR v roce 2009.\n\nMost Miloše Sýkory ve své písni \"Až to se mnu sekne\" zmiňuje zpěvák Jaromír Nohavica (na jeho oficiálním webu je uveden v nářeční podobě \"Sikorův most\").\n\n"}
{"id": "139330", "url": "https://cs.wikipedia.org/wiki?curid=139330", "title": "Seznam jezer na Ukrajině", "text": "Seznam jezer na Ukrajině\n\nUkrajinská jezera (ukrajinsky jezero – \"озеро\" nebo liman – \"лиман\"). Tabulka neobsahuje ukrajinské přehrady.\n\n\n\n\n\nŠacká jezera\n"}
{"id": "139331", "url": "https://cs.wikipedia.org/wiki?curid=139331", "title": "Jaroslav", "text": "Jaroslav\n\nJaroslav je mužské jméno. Podle českého občanského kalendáře má svátek 27. dubna.\n\nJedná se o jméno staroslovanského původu, odvozené ze slova „jaryj“, jehož význam je jednak „vznětlivý“, jednak „silný, mocný,vládnoucí“, nebo se i chybně vykládá jako ten, kdo „slaví jaro“. Významově obdobné je jméno Roderik.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je -2,5 %, což svědčí o poklesu obliby tohoto jména.\n\nV roce 2007 se podle údajů ČSÚ jednalo o 31. nejčastější mužské jméno mezi novorozenci.\n\nJára, Jaroušek, Jarínek, Jarin, Jája, Jarda, Jarek, Jaran, Jarouš, Jardík, Slávek, Sláveček\n\n\n\n\n"}
{"id": "139332", "url": "https://cs.wikipedia.org/wiki?curid=139332", "title": "Tanec s vlky", "text": "Tanec s vlky\n\nTanec s vlky je americký western z roku 1990, režírovaný hollywoodským hercem a režisérem Kevinem Costnerem.\n\nProbíhá americká občanská válka Severu proti Jihu. Voják Severu John Dunbar je za mimořádnou statečnost během bitvy povýšen do důstojnické hodnosti. Krátce po válce je poručík armády Spojených států John Dunbar odvelen do vzdálené vojenské pevnosti v zemi Indiánů. Po svém příjezdu zjistí, že pevnůstka je zcela opuštěná, ale plně v souladu s původním rozkazem zde zůstává a vyčkává příjezdu vojenských posil. Jenže žádné armádní jednotky nepřijíždí a nepřijíždí, a tak tráví svůj volný čas různými kratochvílemi. Snaží se ochočit divokého vlka, píše si osobní deník a dostává se i do styku s místním indiánským kmenem. Po prvotní nedůvěře se s Indiány velice sblíží, a tento vztah později přeroste do stavu, z kterého již není návratu. John Dunbar pomalu přijímá život domorodců, zapomene na své rodné občanské jméno i příjmení a používá pouze a výhradně jen své nové indiánské jméno » Ten, který tančí s vlky «. Loví bizony, naučí se řeč svého indiánského kmene a ožení se s indiánskou běloškou, která je již od dětství jeho členkou. Jak velice mírumilovně pozvolný byl přerod bílého amerického vojáka v pravého Indiána, o to drastičtější a prudší je jeho následné osobní vystřízlivění, to když do pevnosti konečně dorazí ony dlouho očekávané vojenské posily. Film v podstatě totiž velice názorně předvádí a drsně přibližuje to, co současní etnografové a sociologové dost učeně nazývají oním nepříliš pěkným souslovím multikulturní střet.\n\nV devadesátých letech přichází s tímto filmem nová vlna antiwesternů, které se staví proti klasickému pojetí tohoto žánru. První vlna přišla na konci šedesátých a pak hlavně v sedmdesátých letech a dala si za úkol posílit americkou novou vlnu filmařů a kritizovat starosvětský styl života bílých Američanů a jejich slepé vlastenectví. Snad vůbec první vlaštovkou v tomto smyslu byl vynikající film Velká země s Gregory Peckem s Jean Simmonsovou v hlavní roli z roku 1961. V devadesátých letech měl nový typ westernu za úkol tento skomírající žánr oživit. Snímku „Tanec s vlky“ se to povedlo v plné míře. Zatímco v osmdesátých letech western živořil ve stínu popcornové zábavy hollywoodských zlatých dětí (Spielberg a Lucas) a vznikaly nepříliš povedené kousky (např. Pale Rider, 1985), Kevin Costner svým dílem znovu přitáhl k westernu pozornost publika. A také dalších tvůrců. O dva roky později natočil Clint Eastwood film Nesmiřitelní (Unforgiven) a později vznikaly dobrodružné kovbojky jako Pistolnice (1995) či Rychlejší než smrt (1994). Za pozornost stojí i snímky, kdy byla na filmové plátno víceméně věrně přenesena dnes již klasická literární díla čerpající námětově\nz nedávné americké historie jako je kupříkladu film Muž se srdcem kovboje či o indiánských válkách dosti zdařile pojednávající snímek Malý velký muž s Dustinem Hoffmanem.\n\nTanec s vlky se klasicky zabývá genocidou Indiánů. Jedná se o velké historické trauma dnešních Američanů, které si generace, jež si jej fyzicky nepamatují, snaží pochopit a nějakým způsobem omluvit i nově přiznat. Generace, které již pochopily, že jejich předkové-zakladatelé nebyli tak dokonalí a stateční, jak se v hodinách dějepisu učili, což může být pro tak hrdý národ opravdu nelehké. Tanec s vlky je jednou z takových snah a dále také snahou o pochopení původní indiánské kultury. Costner své hodné Indiány líčí plně v souladu s duchem dnešní doby, tedy coby lidi mírumilovné, žijící s přírodou a vykořisťované bílými přistěhovalci. Ovšem ani tento snímek není tak prvoplánově černobílý, jak by se mohlo zdát. Zpočátku nám vojenský život bílých lidí přijde vcelku „normální“. Je krutý, tak jak jsme u vojáků dodnes zvyklí, nicméně kromě toho i zde vystupuje několik přátelských postav. Na konci snímku, kdy bylo vyobrazeno, jak probíhá život u ideálních Indiánů, jsou však američtí vojáci už jen zosobněním nelidského zla a osobní tuposti. Na druhou stranu je zde stylizovaně vyobrazen i jiný, opravdu zlý a agresivní indiánský kmen, jenž plně kolaboruje s americkou armádou. Film svým osobitým způsobem upozorňuje na fakt, že za genocidu amerických Indiánů nebyli v minulosti odpovědní pouze a výhradně noví osadníci – zde v roli dosti pochybných kolonizátorů. Costnerův film opět po mnoha letech otevřel Američanům staré rány a donutil je, aby se po mnoha desetiletích hollywoodské lunaparkové jízdy opět v kinech pořádně zamysleli nad svojí vlastní národní minulostí i národní kulturou.\n"}
{"id": "139333", "url": "https://cs.wikipedia.org/wiki?curid=139333", "title": "Uhličitan zinečnatý", "text": "Uhličitan zinečnatý\n\nUhličitan zinečnatý (chemický vzorec ZnCO) je bílá až šedá práškovitá látka, prakticky nerozpustná ve vodě, ovšem rozpustná v roztocích kyselin, zásad nebo čpavku. V přírodě se vyskytuje v podobě minerálu smithsonitu. Při zahřátí na teplotu nad 490 °C dochází k jeho rozkladu na oxid zinečnatý (ZnO) a oxid uhličitý (CO).\n\nJe možné jej připravit srážením rozpustných zinečnatých solí roztokem rozpustného uhličitanu nebo zaváděním plynného oxidu uhličitého do roztoků rozpustných zinečnatých solí. Vždy se ovšem jedná o reakci zinečnatého kationu s uhličitanovým anionem za vzniku nerozpustného uhličitanu zinečnatého (poslední rovnice znázorňuje iontový průběh reakce).\n\nVyužívá se jako bílý pigment k barvení a potisku textilu a k přípravě oxidu zinečnatého (ZnO), který se také využívá jako pigment, ale v malířství pod názvem \"zinková běloba\". Přidává se jako plnivo do léčiv a využívá se k adsorpci sulfanu v hlubokých studních. Využívá se také jako aktivátor vulkanizačního procesu k výrobě pryže z latexu.\n\n"}
{"id": "139337", "url": "https://cs.wikipedia.org/wiki?curid=139337", "title": "WAV", "text": "WAV\n\nWAV (případně WAVE) je zkratka a přípona pro zvukový formát , který vytvořily firmy IBM a Microsoft pro ukládání zvuku na PC. Jedná se o RIFF kontejner, který obvykle obsahuje nekomprimovaný jedno- nebo vícekanálový zvuk kódovaný pomocí pulzně kódové modulace s lineárním kvantováním (LPCM), často shodný se záznamem na audio CD.\n\nWAV je speciální varianta obecnějšího formátu RIFF, čímž se podobá formátu 8SVX počítače Amiga a formátu AIFF používaného na počítačích Macintosh.\n\nFormát RIFF slouží jako kontejner a umožňuje ukládat do souboru WAV zvuk v různých formátech, z nichž nejobvyklejší je nekomprimovaná lineární Pulzně kódová modulace (LPCM). Lze využít i různé komprimované formáty, například GSM kompresi, ADPCM, µ-Law či MP3, v naprosté většině případů však soubory WAV obsahují nekomprimovaná LPCM data.\n\nProtože LPCM je bezeztrátový formát, jehož zpracování je snadné a výpočetně nenáročné, používá se nejčastěji WAV jako pracovní formát při zpracování zvuku, jako výchozí formát před další konverzí či pro archivaci či přenos zvukových dat v nejvyšší kvalitě. Díky všeobecnému rozšíření a jednoduché vnitřní struktuře je často formát WAV používán pro přenos zvukových dat mezi různými systémy.\n\nPůvodní podoba formátu WAV byla s příchodem operačního systému Windows 2000 rozšířena, což umožnilo ukládat vícekanálový zvuk.\n\nPro ukládání zvukových záznamů se dnes častěji používají komprimované soubory, protože zabírají méně místa. Nejčastěji používané ztrátové formáty jsou MP3, Vorbis Ogg, WMA a AAC. Pokud je potřeba bezeztrátový záznam, je lepší než WAV použít FLAC, Shorten, Monkey's Audio, ATRAC Advanced Lossless, Apple Lossless, WMA Lossless, TTA, nebo WavPack. Nekomprimovaný formát WAV je vhodný pro střih a složitější úpravy zvuku (viz např. Audacity).\n\nRIFF hlavička (12 bytů):\nSekce fmt (24 bytů) popisuje formát vzorků:\nDatová sekce obsahuje vzorky:\n\nWAV (RIFF) formát využívá 32-bitové hodnoty délky bloků dat nebo délky souboru, proto je velikost souboru omezena na 4 GB, což odpovídá asi 6.6 hodinám stereofonního záznamu v CD kvalitě.\n\nPo přechodu společnosti Sonic Foundry Desktop Software na Sony Pictures Digital byl použit formát Sony Pictures Digital Wave 64 nebo Wave64; je poskytována bez licenčních poplatků. Přípona souboru je \".w64\". Vnitřní struktura je úmyslně založena na konvenčním WAVE, aby se zjednodušila implementace softwaru. Použitím 64bitových polí dosahuje výše uvedená modifikace maximální hrací čas více než 3 miliony let.\n\n"}
{"id": "139339", "url": "https://cs.wikipedia.org/wiki?curid=139339", "title": "Záhoříčko", "text": "Záhoříčko\n\nNázev Záhoříčko má více sídel:\n\n"}
{"id": "139341", "url": "https://cs.wikipedia.org/wiki?curid=139341", "title": "Volgogradská oblast", "text": "Volgogradská oblast\n\nVolgogradská oblast ( ) je jednou z oblastí v Rusku. Nachází se v jižní části evropské poloviny země, na dolním toku řeky Volhy.\n\nOblast hraničí se Saratovskou, Rostovskou, Astrachaňskou, Voroněžskou oblastí, dále pak s Kalmyckou republikou a Kazachstánem.\n\nÚzemí volgogradské oblasti je velmi nížinné, nejvyšší vrcholky se vypínají pouze do výšky 200 až 300 m n. m. Hlavními řekami jsou Volha, největší veletok Evropy, a Don. Obě jsou spojené průplavem, v dolním toku Donu se pak nachází Cimljanská vodní nádrž. Stejně je také severně od oblastního města Volgogradu přehrazena i Volha, nachází se zde Volgogradská přehrada.\n\nNaprosto největší význam zde má město Volgograd, kde žije více než třetina obyvatel celé oblasti. Soustřeďuje se sem také průmysl a vedou sem významné silnice i železnice. Dalším významným sídlem je Volžskij, který vznikl při budování již zmíněné Volžské přehrady. Mezi větší města se pak řadí také více než stotisícový Kamyšin na severu oblasti.\n\n\n"}
{"id": "139342", "url": "https://cs.wikipedia.org/wiki?curid=139342", "title": "Wick", "text": "Wick\n\nWick (v gaelštině \"Inbhir Uige\") je město na severu Skotska, ve správní oblasti Highland. Leží na řece Wick, která vytéká z jezera Loch Watten. Ve městě žije téměř 9 000 obyvatel.\n\nNa předměstí města Wick se nachází palírna Pulteney, která byla založena v roce 1826 Jamesem Hendersonem. V roce 1920 palírnu odkoupila společnost James Watson&Co Ltd. V období 1930 až 1950 byla uzavřena a v roce 1959 modernizována. Od roku 1995 ji vlastní společnost Inver House Distillers. Je to nejseverněji položená palírna na území Skotska (mimo pevninu nejseverněji jsou palírny na Orknejských ostrovech).\n"}
{"id": "139347", "url": "https://cs.wikipedia.org/wiki?curid=139347", "title": "Morfoném", "text": "Morfoném\n\nMorfoném v lingvistice je množina fonémů, k jejichž střídání (alternaci) dochází v rámci morfému (na určitém místě), nejčastěji při ohýbání a odvozování nových slov. Toto střídání fonémů/hlásek nevede ke změně významu morfému. Morfoném je tedy třídou fonémů, která jsou určeny svým uplatněním v jazykové jednotce (morfému). Morfonémy slouží k popisu vztahů v rámci systému morfémů. \n\n\nPříklad ukazuje způsob morfonologické transkripce kmenového morfému, v jehož rámci dochází ke střídání fonémů v tvarech \"knih-a – kniz-e – kniž-ní – kníž-ka\". V uvedeném příkladu dochází ke strídání hlásek v rámci dvou morfonémů. Střídání souhlásek na konci kmene je typické hlavně pro flektivní jazyky, jako je např. čeština.\n\n\nPříklad střídání kmenové samohlásky v různých tvarech švédského slova \"sjunga\" (zpívat). Tento jev se označuje jako střída (ablaut). Uvedený jev se typicky vyskytuje u silných sloves i v ostatních germánských jazycích. Dloužení kmenové samohlásky ve výše uvedeném příkladu z češtiny je rovněž střídou.\n\n\n"}
{"id": "139349", "url": "https://cs.wikipedia.org/wiki?curid=139349", "title": "Želary (film)", "text": "Želary (film)\n\nŽelary je české filmové drama režiséra Ondřeje Trojana z roku 2003. Vypráví příběh mladé Elišky v období okupace v 40. letech 20. století. Eliška je nedostudovaná lékařka (tehdy byly nuceně uzavřeny vysoké školy) a členka tajného odboje. Musí se ukrýt v horách ve vesnici Želary (název vesnice je fiktivní a vesnice ve skutečnosti neexistuje). Drsný romantický příběh získal mnoho ocenění i nominaci na Oscara.\n\n"}
{"id": "139351", "url": "https://cs.wikipedia.org/wiki?curid=139351", "title": "KTM-6", "text": "KTM-6\n\nKTM-6 (podle unifikovaného číslovaní 71-606, jiný název je Ural-6) byl sovětský prototyp tramvaje podniku UKVZ, která měla nahradit masově rozšířený typ KTM-5.\n\nHlavním rozdílem bylo nové přední, více zaoblené čelo, které mělo působit moderněji. Vyměněn byl i statický měnič a výrazně změněno osvětlení vozu. \n\nVývoj byl zahájen roku 1973, o tři roky později vznikly dva prototypy, jež byly zkoušeny nejprve u výrobce a později v čeljabinské tramvajové síti. Testy přinesly relativně dobré výsledky, např. se ukázala nižší spotřeba elektřiny. Jeden z prototypů byl rovněž představen roku 1976 na výstavě v Moskvě. Model KTM-6 však nebyl nakonec schválen do výroby; obě zkušební tramvaje tak zůstaly až do roku 1992 v usť-katavském závodě, některé jejich prvky byly použity při modernizacích velmi rozšířeného vozu typu KTM-5.\n\n"}
{"id": "139353", "url": "https://cs.wikipedia.org/wiki?curid=139353", "title": "Kvantifikátor jednoznačné existence", "text": "Kvantifikátor jednoznačné existence\n\nKvantifikátor jednoznačné existence (∃!) je matematický symbol používaný nejčastěji v predikátové logice. Do běžného jazyka lze jeho význam přeložit jako \"existuje právě jedno\". Nepatří mezi dva základní kvantifikátory – univerzální a existenční, lze ho pomocí nich vyjádřit. Také má na rozdíl od obou výše zmíněných kvantifikátorů smysl pouze v predikátové logice s rovností.\n\nKvantifikátor jednoznačné existence lze pomocí existenčního a univerzálního kvantifikátoru vyjádřit následovně (zápis je pouze schematický a matematicky nepřesný):\n\n\n"}
{"id": "139355", "url": "https://cs.wikipedia.org/wiki?curid=139355", "title": "Chodžabakirgan", "text": "Chodžabakirgan\n\nChodžabakirgan (rusky \"Ходжабакирган\") je řeka v Batkenské oblasti v Kyrgyzstánu a v Sogdijské oblasti v Tádžikistánu. Je levým přítokem Syrdarji.\n\nJejí délka činí 130 km. Povodí má rozlohu 1 740 km².\n\nPramení na severním svahu Turkestánského hřbetu. Je zakončena zavlažovacím vějířem a spojuje se s Velkým Ferganským kanálem.\n\nZdroj vody je smíšený s převahou sněhového. Průměrný dlouhodobý průtok je 11 m³/s ve vzdálenosti 45 km od ústí. Převážná část vody proteče od října do února (50%), ale největší průtok je v červenci.\n\nNa řece byla vybudována přehrada o rozloze 5,3 km². Využívá se na zavlažování.\n"}
{"id": "139357", "url": "https://cs.wikipedia.org/wiki?curid=139357", "title": "Matt LeBlanc", "text": "Matt LeBlanc\n\nMatthew Steven LeBlanc (* 25. července 1967 Newton, Massachusetts, USA) je americký herec nominovaný na cenu Emmy a držitel jednoho Zlatého glóbusu. Jeho nejznámější role je Joey Tribbiani v seriálu \"Přátelé\" a v seriálu \"Joey\".\n\nNarodil se otci s irskými, holandskými, britskými a francouzskými kořeny a matce s italskými kořeny. V roce 1985 vystudoval střední školu v Newtonu. Má mladšího bratra Justina LeBlanca. Jméno LeBlanc ve francouzštině znamená bílý. 3. května 2003 uzavřel manželství s Mellisou McKneightovou a 8. února 2004 se jim narodila dcera Marina Pearl. Narodila se s vrozeným benigním nádorem na mozku. 6. října 2006 se rozvedli. Nyní chodí s herečkou ze seriálu \"Joey\" Andreou Anders.\nJméno jeho dcery – Marina Pearl – znamená \"Mořská perla\".\n\nPřed zahájením kariéry herce byl Matt LeBlanc modelem. Jeho fotografie byla v roce 1991 na obálce časopisu \"Spartacus International Gay Guide\". Později hrál ve videoklipu Alanis Morissette \"Walk Away\". Později hrál v seriálu \"Přátelé\" a v několika filmech jako jsou \"Ztraceni ve vesmíru\" či \"Charlieho andílci\". V květnu roku 2006 bylo ukončeno i vysílání seriálu \"Joey\".\n\nOd premiéry v roce 2011 je Matt LeBlanc hvězdou seriálu \"Episodes\", ve kterém hraje sám sebe – herce Matta LeBlanca. V této přirozené roli sebe sama se mu v roce 2012 podařilo získat ocenění Golden Globe Award v kategorii Best Actor – Television Series Musical or Comedy. Obnovené natáčení 5. série bude pokračovat v Londýně během roku 2016.\n\nNa počátku roku 2016 se stal moderátorem britského pořadu \"Top Gear\".\n\n"}
{"id": "139358", "url": "https://cs.wikipedia.org/wiki?curid=139358", "title": "Vickers", "text": "Vickers\n\nVickers má více významů:\n\n\n\n\n\n"}
{"id": "139359", "url": "https://cs.wikipedia.org/wiki?curid=139359", "title": "Surchandarja", "text": "Surchandarja\n\nSurchandarja (uzbecky \"Surxondaryo\") je řeka v Surchandarjinském vilajátu v Uzbekistánu. Její délka činí 175 km. Od pramenů Karatagu je to 287 km. Povodí má rozlohu 13 500 km².\n\nVzniká soutokem řek Tupalangdarja a Karatag, které stékají z jižního svahu Hissarského hřbetu. Je pravým přítokem Amudarji.\n\nNejvodnější je od června do srpna. Průměrný dlouhodobý průtok je 65,8 m³/s ve vzdálenosti 6 km od ústí (záměrná čára Manguzar).\n\nNa řece byla vybudována Jihosurchanská přehrada.\n"}
{"id": "139361", "url": "https://cs.wikipedia.org/wiki?curid=139361", "title": "Biologická membrána", "text": "Biologická membrána\n\nBiologická membrána či též biomembrána je membránová struktura, která tvoří součást živých systémů. Je tenká, odděluje dvě prostředí nebo struktury, a v závislosti na své stavbě plní často i další, často velmi komplexní funkce.\n\nProtože pojem membrána je z hlediska biologie dosti široký pojem, rozdělujeme biologické membrány na dvě základní skupiny: buněčné a anatomické membrány.\n\nBuněčné membrány jsou tvořené převážně molekulami fosfolipidů, které jsou orientované vůči okolnímu vodnému prostředí. Většina buněčných membrán je tvořena dvojitou vrstvou lipidů, které jsou orientovány hydrofilní částí molekuly směrem ven, hydrofobní uhlíkové řetězce pak tvoří vnitřek membrány. Stavbu takové membrány popisuje model fluidní mozaiky; membrána je v podstatě polotekutá a proteiny integrované v membráně jsou zakotveny do značné míry pohyblivě (nemohou se translokovat na opačnou stranu membrány). Buněčné membrány jsou semipermeabilní (polopropustné): jsou selektivně propustné pouze pro některé látky. Transport látek membránou je ovlivňován a řízen specializovanými proteinovými přenašeči, kanály a iontovými pumpami.\n\n\nMnohé vnitřní membrány spolu komunikují a nazývají se souhrnně endomembránový systém.\n\nU mnohobuněčných organismů se vytvářejí anatomické struktury, které také mají charakter membrány. Mikroskopické membrány jsou tvořené mezibuněčnou hmotou, některé makroskopické mnohovrstevné membrány jsou tvořeny vazivem. Struktury, které jsou v anatomii nebo mikroskopické anatomii označované jako membrána nemají více společných znaků než právě jejich rovinné uspořádání; některé jsou polopropustné, jiné nepropustné, i jejich funkce jsou rozdílné.\n\n\n\nBěhem vývoje embrya vznikají některé membránové struktury, které se později prolamují a tím zanikají, nebo naopak zesilují a tvoří struktury, které se později již jako membrány neoznačují\n"}
{"id": "139362", "url": "https://cs.wikipedia.org/wiki?curid=139362", "title": "Vickers (kulomet)", "text": "Vickers (kulomet)\n\nZa kulomet Vickers bývá nejčastěji považován vodou chlazený kulomet ráže 7,7 mm (0,303 in) vyráběný firmou Vickers od roku 1912, původně pro britskou armádu.\nZbraň byla v podstatě zdokonalený kulomet Maxim (1883), který se osvědčil na přelomu 19. a 20. století ve výzbroji britské armády.\n\nPěchotní verze kulometu obvykle vyžadovala obsluhu 6–8 mužů: jednoho střelce, jednoho nabíječe a ostatní k přenášení samotného kulometu, munice i náhradních dílů. Samotná zbraň totiž vážila přes 18 kg (bez vodní náplně chladiče), trojnohý podstavec pak dalších 22,7 kg. Spolu se zaměřovačem, vodou do chladiče a několika tisíci náboji tedy rozhodně nešlo o náklad pro jednoho člověka. Kvality kulometu byly uznávané pro jeho odolnost a spolehlivost, byl primárně určen pro mnohahodinovou palbu ze stacionárního stanoviště. Základní britská verze ráže .303 British (7,7 mm) používala textilní nábojové pásy po 250 nábojích.\n\nPrakticky bez jakýchkoliv změn se udržela ve výzbroji ještě po celou druhou světovou válku a dále až do 50. let, kdy ji v britské armádě nahradil univerzální kulomet GPMG. Dodnes by se možná nějaké našly v záložních skladech bývalých zemí Britského impéria.\n\nPo roce 1916 se tento kulomet stal též standardní výzbrojí britských a francouzských vojenských letadel, včetně např. známého stíhacího letounu Sopwith Camel. Kulomet byl obvykle synchronizovaný s otáčkami motoru, aby mohl být umístěn v nejlepší pozici před pilotem a střelbou nepoškodil vrtuli. Vzhledem k problematickému vodnímu chlazení, které bylo nevhodné pro použití v letectví, byla tato verze kulometu chlazená vzduchem.\n\nVojenské letectvo československé první republiky typ užívalo nejprve v původní britské ráži, a později upravený Českou zbrojovkou Strakonice na náboj 7,92 × 57 mm Mauser pod označením vz. 28. Zkušenosti s tímto typem zbraně se následně odrazily při vývoji leteckého kulometu vz. 30.\n\nRozšířenou variantou byl i \"půlpalcový\" protiletadlový 0.5\"/62 Vickers Machine Gun Mark III používaný na britských válečných lodích.\n\nVarianty kulometu Vickers se také hodně prodávaly do zahraničí, nebo se v zahraničí v licenci vyráběly, kde byly známy pod různými názvy a používaly místně obvyklou munici:\n\n\n\n"}
{"id": "139365", "url": "https://cs.wikipedia.org/wiki?curid=139365", "title": "Matthew Perry", "text": "Matthew Perry\n\nMatthew Langford Perry (* 19. srpna 1969 Williamstown) je americko-kanadský herec nominovaný na cenu Emmy. Jeho nejznámější role je Chandler Bing v seriálu \"Přátelé\". Další jeho velká role je role Matta Albieho v novém seriálu NBC \"Studio 60 na Sunset Bulváru\".\n\nMatthew Perry se narodil ve Williamstownu v Massachusetts herci Johnu Bennetovi Perrymu a Suzanne Perry Morrisnové (bývalá tisková mluvčí kanadského premiéra Pierra Trudeaua), ti se po prvních narozeninách Perryho rozvedli. Vyrůstal s matkou v Ottawě a hrál profesionálně tenis. V patnácti letech se přestěhoval do Los Angeles za otcem, aby mohl začít profesionálně hrát tenis. Místo tenisu ho ale zaujalo herectví, a tak začal studovat University Jižní Kalifornie.\n\nPerry je držitelem kanadského a amerického občanství.\n\nOd roku 1995 do roku 1996 chodil s Julií Robertsovou a mezi lety 2006 a 2012 s Lizzy Caplanovou.\n\nPerry v roce 1997 dokončil 28 dní dlouhý léčebný program pro závislé na Vicodinu. Jeho hmotnost během dalších let drasticky poklesla a jednou klesla až na 66 kg (145 liber). V roce 2000 prodělal pankreatitidu a ztratil 9,1 kg (20 liber). V únoru 2001 znovu nastoupil na léčbu závislosti na Vicodinu, metadonu, amfetaminech a alkoholu. Během natáčení filmu Sloužit Sáře v Texasu začal trpět silnými bolestmi žaludku a na kontrolu odletěl do nemocnice Daniel Freeman Hospital v Marina del Rey v Los Angeles. Perryho mluvčí Lisa Kastelerová potvrdila, že nadále pokračuje v léčbě závislosti.\n\nPerry je fanouškem herní serie Fallout. V roce 2009 při účasti na The Ellen DeGeneres Show daroval Ellen DeGeneres videohru Fallout 3. To inspirovalo herní studio Bethesda k tomu, aby do příštího dílu série angažovalo Matthewa Perryho jako dabéra.\n\nV roce 2011 se jako mluvčí-celebrita Národní asociace zaměstnanců drogových soudů zúčastnil jednání Kapitolu, kdy přišel lobbovat u členů kongresu za podporu financování drogových soudů.\n\nV květnu 2013 od Kanceláře národní protidrogové politiky obdržel ocenění Champion of Recovery, ocenění obdržel za otevření Perry House, tj. centra pro léčení závislostí v jeho bývalém domě v Malibu v Kalifornii. \n\nV srpnu 2018 bylo oznámeno, že Perry absolvoval chirurgický zásah do břišní dutiny, kdy mu byla operována prasklina střeva. Dne 15. září publikoval tweet, že strávil 3 měsíce v nemocnici při zotavení se.\nZačínal v seriálu \"Druhé šance\" (Second Chances). V devadesátých letech byl pozván Martou Kauffman a Davidem Cranem na natáčení seriálu \"Přátelé\". Později hrál ve filmech jako jsou \"Tři do tanga\", \"Můj soused zabiják\", \"Můj soused zabiják 2\" a \"Sloužit Sáře\". Nyní hraje v seriálu \"Studio 60 na Sunset Bulváru\" a v roce 2007 měl premiéru film \"Numb\". Od roku 2015 účinkuje v televizním seriálu \"Správná dvojka\" s Thomasem Lennonem.\n\n"}
{"id": "139373", "url": "https://cs.wikipedia.org/wiki?curid=139373", "title": "Keles", "text": "Keles\n\nKeles (rusky \"Келес\") je řeka v Turkestánské oblasti v Kazachstánu. Její délka činí 241 km. Povodí má rozlohu 3 310 km².\n\nPramení v horách Karžantau a teče širokou dolinou. Je pravým přítokem Syrdarji.\n\nZdrojem vody jsou převážně sněhové srážky. Částečně je také napájena vodou s řeky Čirčik. Průměrný dlouhodobý průtok v ústí je 6,5 m³/s.\n\nNa dolním toku se široce využívá se na zavlažování.\n"}
{"id": "139376", "url": "https://cs.wikipedia.org/wiki?curid=139376", "title": "Trolejbusová doprava v Žilině", "text": "Trolejbusová doprava v Žilině\n\nŽilina je jedním z pěti slovenských měst, kde se nachází síť trolejbusové dopravy. Na osmi linkách se trolejbusy podílejí 3/4 na přepravních výkonech žilinské městské dopravy. Tak jako všechny novější slovenské trolejbusové provozy (Banská Bystrica, Košice) i žilinská síť je pod napětím 750 V stejnosměrně. \n\nTrolejbusový provoz v Žilině patří k těm mladším, s přípravami k jeho zavedení se začalo roku 1985 – tehdy byl zpracován plán s názvem „“. Součástí plánu bylo zavedení trolejbusů a snížení rozsahu autobusové dopravy. V roce 1988 došlo ke změnám v linkovém vedení, kdy frekventované autobusové linky byly přečíslovány a přetrasovány do podoby budoucí trolejbusové sítě, jejíž výstavba se ale protahovala i v souvislosti se souběžným zavedením trolejbusů v krajské Banské Bystrici v roce 1989. \n\nPo roce 1989 se financování výstavby ze státního rozpočtu zdálo nereálné, proto se město rozhodlo stavět novou síť i s vozovnou \"Kvačalova\" z vlastních zdrojů. První trolejbusovou trať z \"Vlčinec\" na \"Kvačalovou\" se podařilo otevřít 17. listopadu 1994. V průběhu pouhých 8 let se dostavěla celá páteř městské sítě, kdy trolejbusy obsluhovaly všechna velká sídliště (od roku 1998 \"Hliny\" a \"Solinky\", od 2002 i nejmladší \"Hájik\"). Jako poslední byla vystavěna důležitá spojka \"Jasenová\" – \"Karpatská\" z roku 2004, která podstatně vylepšila spojení sídlišť \"Vlčince\" a \"Solinky\" a umožnila skvělou obslužnost univerzitního areálu \"Velký diel\". Z původní plánované sítě zůstala nerealizovaná jenom trať do \"Bytčice\".\n\nRoku 2006 se začaly zavádět tzv. zastávky s Kasselskými obrubníky, známé například z Teplic, takže nyní budou moci jak autobusy tak i trolejbusy zastavovat těsně u hrany zastávky.\n\nVozový park tvoří tři typy trolejbusů: typ Škoda 14Tr (dodáno 15 vozů) zastupuje ta krátká, Škoda 15Tr a 15TrM (celkem 28 kusů) pak kloubová vozidla. První trolejbusy 14Tr byly vyřazeny v roce 2007 (dva kusy). Nátěr vozidel, pokud není reklamní, je bílo-žluto-zelený, tj. v žilinských městských barvách. Protože v době pořizování prvních trolejbusů (1993) byly vyráběny i trolejbusy pro íránské hlavní město Teherán, byly i žilinské vozy barveny ve stejném laku jako ty teheránské (nátěr tak dostal označení „teherán“). Několik takto zbarvených trolejbusů z této série se dostalo i do Českých Budějovic.\n\nV Žilině (podobně jako např. v Košicích) se objevily diskuse o rentabilitě trolejbusového systému. V roce 2007 byly odkoupeny tři ojeté vozy 15Tr ze Zlína. V letech 2012-2013 byl vozový park částečně obnoven nízkopodlažními trolejbusy Škoda 30Tr SOR a Škoda 31Tr SOR. Další etapou obnovy je dodání trolejbusů Škoda 26Tr Solaris (3 kusy s opcí na dalších 6 kusů) a Škoda 27Tr Solaris (12 kusů s opcí na dalších 6 kusů) v letech 2017–2018. Jsou to vůbec první vyrobené trolejbusy s karoserií Solaris čtvrté generace.\n\n"}
{"id": "139377", "url": "https://cs.wikipedia.org/wiki?curid=139377", "title": "Kasansaj", "text": "Kasansaj\n\nKasansaj ( ) je řeka v Kyrgyzstánu a v Uzbekistánu. Její délka činí 127 km. Povodí má rozlohu 1780 km². Na horním roku se nazývá Čalkidysaj.\n\nPramení na jižním svahu Čatkalského hřbetu. Teče nejprve úzkou horskou dolinou a na dolním toku vstupuje do Ferganské kotliny. Je pravým přítokem Syrdarji.\n\nPrůměrný dlouhodobý průtok u vesnice Bajmak ve vzdálenosti 52 km od ústí činí 11,6 m³/s.\n\nNa dolním toku pod vesnicí Bajmak se rozebírá na zavlažování. Byla na ní vybudovány přehradní nádrže Ortotokoj a Kasansaj (v Kyrgyzstánu nedaleko hranic s Uzbekistánem a nedaleko stejnojmenného města.\n"}
{"id": "139379", "url": "https://cs.wikipedia.org/wiki?curid=139379", "title": "Helfenburk u Bavorova", "text": "Helfenburk u Bavorova\n\nHelfenburk je zřícenina hradu asi 5,5 kilometru od Bavorova v okrese Strakonice. Nachází se v katastrálním území obce Krajníčko na skalnatém vrchu Malošín v nadmořské výšce 683 metrů. Od roku 1963 je chráněn jako kulturní památka.\n\nHrad založili po polovině čtrnáctého století páni z Rožmberka, kterým patřil, s výjimkou krátkodobých zástav, až do roku 1475. Do rukou Rožmberků se Helfenburk vrátil na počátku šestnáctého století, kdy se vojenský význam hradu začal zmenšovat. Nadále zůstával správním střediskem panství, ale v osmdesátých letech šestnáctého století byl opuštěn a postupně se změnil ve zříceninu.\n\nV době svého vzniku patřil Helfenburk mezi módní a prestižní hrady s dvoupalácovou dispozicí. Postupem času byl rozšiřován o další prvky hradní architektury včetně věží. Svým relativně přesným datováním a pokročilými fortifikačními prvky je významná pozdně gotická přestavba provedená Václavem Vlčkem v letech 1477–1483.\n\nKrajinu v okolí Bavorova získal před polovinou čtrnáctého století Petr I. z Rožmberka od své sestry Markéty provdané za Bavora III. ze Strakonic. Rožmberkové měli území nejprve v zástavním držení, ale roku 1351 je dostali jako dědičný majetek. Stavbu hradu bratrům Petrovi, Joštovi, Oldřichovi a Janovi povolil v Pise dne 21. května 1355 král Karel IV. za služby, které mu prokázali při korunovační cestě do Říma.\n\nPo smrti Janově smrti v roce 1389 se jediným vlastníkem hradu stal Oldřich, který zemřel hned následujícího roku, a Helfenburk připadl jeho synovi Jindřichu III. z Rožmberka. Jindřich patřil k odpůrcům vlády krále Václava IV. a byl členem panské jednoty. Královi přívrženci se proto pokoušeli hradu zmocnit, ale neuspěli. O pokusech hrad získat se Jindřich dozvěděl až při výslechu zajatců v roce 1397.\n\nJindřich zemřel v roce 1412 a Helfenburk zdědil jeho syn Oldřich II. z Rožmberka, za něhož majetek v době Oldřichovy nezletilosti spravoval Čeněk z Vartenberka, který mladého Oldřicha vychovával v duchu husova učení. Oldřich se však časem připojil ke katolické straně a po neúspěšném obléhání nově založeného Tábora na Helfenburku věznil husitské kněze, z nichž dva na hradě zemřeli. Během následujících husitských válek bylo dne 7. listopadu 1428 na hradě uzavřeno příměří mezi Oldřichem a městy Písek, Sušice a Prachatice nebo jiné z 9. prosince 1432 mezi Oldřichem a Smilem z Křemže.\n\nJeště za otcova života hrad krátce spravoval jeho syn Jindřich IV. z Rožmberka, po němž správu zadluženého panství převzal Jan II. z Rožmberka. Aby vyrovnal velké dluhy způsobené mnoha konflikty s Táborem, prodal Helfenburk dne 4. března 1457 i s Bavorovem a více než třiceti vesnicemi Janovi z Lobkovic na dobu pěti let za pět tisíc kop grošů. Jan z Rožmberka panství získal zpátky před uplynutím pěti let, ale už 31. března 1461 je znovu zastavil Mikuláši Přeškovi z Čestic za 1964 kop českých grošů. Přešek zemřel o rok později a Jan z Rožmberka hrad vykoupil zpět. \n\nBěhem válek za krále Jiřího z Poděbrad stál Jan z Rožmberka roku 1467 na královské straně, ale následujícího roku se přidal k jednotě zelenohorské. Konflikt se hradu přímo nedotkl, ale trpěly zejména vesnice na jeho panství. Purkabí Adam z Drahonic však Jana žádal o zásoby potravin, střelného prachu, munice, děl a o jejich obsluhu. Podle inventáře z roku 1470 na hradě byly kromě jiného tři železné a jedna měděná houfnice, dvě tarasnice a 25 píšťal. Posádku o rok dříve tvořili tři jízdní bojovníci (včetně purkrabího), 26 pěších střelců a čeleď potřebná k provozu hradu.\n\nBoje skončily až po smrti Jiřího z Poděbrad. Sám Jan z Rožmberka zemřel 8. listopadu 1472 a hrad zdědil Jindřich V. z Rožmberka. Svého otce přežil jen o tři roky, a tak se roku 1475 pánem Helfenburku stal teprve šestnáctiletý Vok II. z Rožmberka, jehož poručníkem byl Bohuslav ze Švamberka. Vok ještě téhož roku zadlužené panství prodal strakonickému velkopřevorovi Janovi ze Švamberka za 5500 zlatých, jehož purkrabím byl Heřman z Čestic. Od Jana ze Švamberka panství za stejnou částku v roce 1477 koupili Václav a Zikmund Vlčkovi z Černova.\n\nVáclav Vlček z Čenova byl zkušený válečník a ve službách krále Vladislava Jagellonského podnikal výpady proti příznivcům krále Matyáše Korvína. Vzhledem k tomu výrazně rozšířil a s ohledem na rozvinuté použití palných zbraní modernizoval opevnění. Konflikty s Rožmberky však přiměly Voka z Rožmberka, aby půjčil osm tisíc zlatých svobodným pánům Jindřichovi a jeho stejnojmennému bratrovi ze Štetenberka, kteří od Václava Vlčka hrad roku 1484 koupili a vzápětí jej Vokovi a Petrovi z Rožmberka zastavili.\n\nV roce 1499 helfenburské panství zdědil nezletilý Oldřich z Hardeka, kterého jako poručník zastupoval Petr z Rožmberka. O čtyři roky Oldřich Helfenburk prodal Petrovi, Vokovi II. a Oldřichovi III. z Rožmberka za 14 500 kop míšeňských grošů.\n\nVladařem domu rožmberského byl Petr, který rodinné statky spravoval od roku 1493. Stejně jako jeho bratr Oldřich zemřel bezdětný, a majetek proto měli zdědit Vokovi synové. Helfenburské panství s dalšími statky smlouvou z roku 1519 připadlo Janovi III. z Rožmberka. V té době však už vojenský význam hradu upadal. Zůstával správním centrem panství, ale osmdesátých letech šestnáctého století se úředníci přestěhovali do Netolic, a když roku 1593 Petr Vok z Rožmberka prodával helfenburské panství Prachaticím, byl hrad označen jako pustý. Ještě nějakou dobu na něm žil hajný, ale obyvatelé okolních vesnic začali opuštěný hrad rozebírat na stavební materiál.\n\nPrachatice přišly o svůj majetek za účast na stavovském povstání a roku 1622 konfiskát získali Eggenbergové a po nich roku 1719 Schwarzenbergové. Od roku 1928 je zřícenina majetkem státu. Ve třicátých letech proběhla konzervace zdí, která umožnila zříceninu zpřístupnit veřejnosti. V roce 1977 byla jižní věž upravena na rozhlednu.\n\nSprávu hradu za Rožmberků vykonávali purkrabí, kterými byli například Buzek ze Lhoty (1369–1375), Rynart z Čestic (1376–1380) a Jaroš z Drahonic (1385–1387), Jan Hrůza z Vlhav (1390), Ondřej z Bílska (1395–1397), Mikuláš Kosoř z Nihošovic (1403–1410), Vojtěch z Kraselova (1410–1412), Jan z Kraselova (1413–1419), Jan Šic z Drahenic (1419–1421), Hrůza z Vlhav (1421), Markvart z Buksic (1423), jakýsi Žákavec (1430), Václav Vlašek z Miloňovic (1434–1436), Jan mladší z kraselova (1437), Jindřich Žákavec z Lažan (1438), Mikuláš Přešek z Čestic (1445–1447), Mikuláš z Želibořic (1450), Václav Vlašek z Miloňovic (1452–1454), Jan Tluksa z Vrábí (1457–1458), Zikmund Kába z Rybňan (1462), znovu Václav Vlašek z Miloňovic (1462), Adam z Drahonic (1469) a Jan z Vlksic (1471). Později úřad zastávali Jindřich ze Všechlap (1478), Jan Sokolík z Dubé (1484–1490), Albrecht Eitenhart z Flinspachu (1495), znovu Jan Sokolík (1496) a po něm opět Albrecht Eitenhart (1500).\n\nHrad v dochované podobě je čtyřdílný, ale první nádvoří vzniklo až během pozdně gotické přestavby Václava Vlčka z Čenova. Obdélné dvoupalácové hradní jádro s bránou v jižní hradbě zaujalo nejvyšší část kopce a s výjimkou severní strany ho obepínal parkán. Paláce, které o patro převyšovaly spojovací hradby, mezi sebou svíraly obdélné nádvoří. Po jeho obvodu vedla dřevěná arkádová chodba, která spojovala prostory v prvním patře. Oba paláce byly podsklepené a ve všech patrech měly dvě kvalitně vybavené místnosti osvětlované velkými obdélnými okny. V prvním patře východního paláce se dochovaly pozůstatky táflování.\n\nSeverní hradba jádra v obou směrech pokračuje mimo jádro. Na východě ji ukončuje okrouhlá věž a na západě lichoběžníková věž třetí brány, pod kterou se nachází studna nebo cisterna. Věže spojuje obloukovitě vedená hradba, která uzavírá třetí nádvoří. Podél této hradby stály hospodářské budovy. Na severní straně se nacházelo lichoběžníkové druhé nádvoří, v jehož čele stojí do hradby vetknutý bergfrit přístupný v prvním patře sedlovým portálem. Brána do nádvoří se nacházela v severozápadním nároží. Byla kulisová a uzavírala se hřebenem. Před vlastní branou bylo předbraní.\n\nKe zlepšení dělostřelecké obrany vzniklo ve druhé polovině patnáctého století první nádvoří s řadou nových hospodářských budov. Jeho hradbu zesilovaly tři polookrouhlé bašty se šterbinovými střílnami a čtverhranná věž první brány. Koruny hradeb i bašt byly vybavené krytým střeleckým ochozem a podobně byla upravena také hradba třetího nádvoří. Tři čtvrtiny obvodu hradu zajistil nový příkop.\n\nZřícenina je přístupná od března do října v návštěvních hodinách. Vedou k ní červeně značená turistické trasa z Husince a po modře značená trasa z Bavorova do Volyně. Mezi vesnicemi Koječín a Štětín odbočuje ze silnice II/142 asfaltovaná cesta ke hradu.\n\n\n"}
{"id": "139381", "url": "https://cs.wikipedia.org/wiki?curid=139381", "title": "Zpochybňování holokaustu", "text": "Zpochybňování holokaustu\n\nZpochybňování holokaustu je popírání genocidy Židů a dalších skupin lidí spáchané nacistickým Německem v holokaustu během druhé světové války.\n\nZpochybňování holokaustu je součástí širšího směru, historického revizionismu. Zpochybňování holokaustu v souladu s vědeckými metodami je jedním z nových proudů tohoto původně v podstatě seriózního historického proudu, který tak značně zdiskreditovalo. Někteří revizionisté nezpochybňují holokaust jako celek, ale jeho plánovanost či rozsah. Podle americké historičky Deborah Lipstadtové seriózní historikové tento směr odmítají a vyčítají mu pseudovědecké metody práce a neseriózní práci s prameny a citacemi s účelem falšovat historii.\n\nPopírání holokaustu může být jedním z proudů historického revizionismu (viz níže), ale může mít též podobou politických vyjádření, typickým příkladem jsou politické proklamace Mahmúda Ahmadínedžáda. Mezi nejznámější popírače holokaustu patří Ernst Zündel (vydavatel knihy \"Zemřelo skutečně šest milionů?\"), Fred A. Leuchter (autor \"Leuchterovy zprávy\", jejímž cílem bylo popřít existenci plynových komor v táborech a používání plynu Cyklon B), David Irving (autor řady knih s tematikou druhé světové války) a Robert Faurisson.\n\nPlynové komory nesloužily k vraždění, ale k jiným účelům (např. odvšivení): tuto teorii rozvinul Fred A. Leuchter (viz níže) ve své zprávě. Leuchterova zpráva ovšem ve skutečnosti potvrzuje, že k vraždění vězňů v plynových komorách v Osvětimi docházelo přesně podle obecně přijímaného názoru; Leuchter např. tvrdí, že v místnostech údajně používaných k vraždění vězňů byl obsah kyanidu v omítce výrazně nižší než v místnostech na odvšivení šatů. To je ovšem skutečnost známá od konce 2. světové války, neboť resistence vší vůči Cyklonu B byla cca 40–70 krát vyšší než u lidí a podle dochovaných manuálů obsluhy působil Cyklon B v odvšivovacích zařízeních obvykle víc než 12 hodin denně, zatímco popravy vězňů byly o poznání rychlejší a plyn byl následně rozháněn ventilací.\n\nDeformování závěrů historiků: Leuchter také uvedl, že kapacita Osvětimi nemohla stačit na vyvraždění 6 milionů Židů.\nPřitom současné závěry jsou takové, že v Osvětimi bylo zavražděno okolo 1 milionu evropských Židů – např. většina ze 3 000 000 polských Židů byla zavražděna ještě dřív, než byla vyhlazovací zařízení v Osvětimi plně dokončena. Obdobnou desinterpretaci závěrů používají „popírači“, aby vyvolali ve svých čtenářích pocit nelogičnosti či absurdity obecně přijímaných názorů.\n\nZlehčování či zpochybňování německých dokumentů: „Popírači“ obvykle tvrdí, že obrovské množství dokumentů potvrzujících vraždění Židů bylo vyfabrikováno těsně po 2. světové válce. Zároveň na důkaz svých tvrzení ale „popírači“ argumentují tím, že se nedochoval výslovný rozkaz k vraždám. Na důkaz toho, že 3. říše neměla politiku vraždění Židů, pak např. uvádí rozkaz Heinricha Himmlera z roku 1944, kterým zastavil vraždění maďarských Židů v době, kdy Německo vyjednávalo se Západními spojenci o možnosti výměny 1 000 000 maďarských Židů za 10 000 nákladních aut pro použití na Východní frontě. „Popírači“ ignorují skutečnost, že rozkaz zastavující likvidaci znamená, že likvidace probíhala.\nNaopak důkazy, jejichž autenticitu není možné zpochybnit, „popírači“ zlehčují jako nadsázku autorů. Takovým příkladem je Hitlerova veřejná řeč z 30. ledna 1939, která je dokonce součástí nacistického propagandistického filmu Der Ewige Jude a ve které Hitler říká, že v případě, že nastane nový světový konflikt, dojde k „vyhlazení židovské rasy v Evropě“. V polovině roku 1942, tj. po Konferenci ve Wannsee, poté Hitler uvedl, v přímé narážce na svůj projev z roku 1939, že teď „splní své proroctví“. Za podobnou nadsázku považují „popírači“ názor Goebbelse otištěný v týdeníku Das Reich v říjnu 1943: „Žádný führerův prorocký výrok se nenaplňuje s tak strašlivou jistotou a neúprosnou silou jako ten, že další světová války povede k zániku židovské rasy“.\n\nÚdajných 6 000 000 mrtvých odůvodňuje vysoké reparace Izraeli: Toto je velmi rozšířená fáma, související s obecným anti-semitismem „popíračů“. Ve skutečnosti byly reparace placené Německem stanoveny podle počtu osob, které holokaust na nacisty okupovaných územích přežily a odešly do nově založeného Izraele. Těch bylo cca 500 000 a vláda Izraele vyčíslila náklady na 3 000 dolarů na jednu osobu. Naprostá většina prostředků šla jednotlivým obětem, nikoliv vládě. V izraelském komuniké z března 1951 se výslovně uvádí, že pozůstalí Izraelci nemohou požadovat restituci zabaveného a zničeného majetku 6 000 000 zavražděných příbuzných, neboť soupis tohoto majetku není možné pořídit, proto budou reparace zahrnovat pouze náklady na usazení přeživších.\n\nV 16 státech světa je zpochybňování holokaustu trestným činem. To vyvolává i negativní reakce. Z řad zastánců svobody slova se mnohdy ozývají hlasy, že by státy neměly kriminalizovat některé názory na historii a zavádět tak dogma výkladu historie, o kterém se nesmí diskutovat.\n\nJedním z nejvýznamnějších obhájců svobody projevu „popíračů“ je profesor MIT a politický aktivista Noam Chomsky, když napsal, že myšlenky vědců nelze cenzurovat, ačkoliv jsou sebeodpudivější.\n\nMezi kritiky kriminalizace zpochybňování holokaustu patří kupříkladu:\n\nTyto zákony jsou kritizovány také krajní pravicí, podle které se jedná o zbytečné omezení svobody projevu, kvůli kterému je holokaust médii prezentován jednostranně, což zabraňuje revizi případných chyb historického bádání.\n\nHlavními argumenty odpůrců trestnosti zpochybňování holokaustu jsou ty, že historie by měla být objevována na základě svobodného bádání, jehož výsledky by měly být posuzovány na základě vědeckých argumentů, nikoliv právních zákazů; a tvrzení, že perzekuce lidí za vyjádření jejich politického či vědeckého názoru je výrazným pošlapáním svobody slova a její oběti jsou tak politickými vězni.\n\nV těchto státech platí zákony zakazující popírání holocaustu, které podle Ondřeje Cinkajzla liberálové a krajní pravice považují za omezení svobody projevu:\nV těchto zemích, jako například Rakousku a Německu, berou tyto zákony velmi důsledně a trestají projevy popírání holokaustu anebo vztahující se k propagaci nacismu. V řadě jiných zemí, jako například Velké Británii, Irsku a Skandinávskych krajinách, se považuje za větší hodnotu svoboda projevu, která je hájena i na úkor jiných práv. V roce 2007 shledal španělský ústavní soud zákon o zpochybňování holokaustu protiústavním.\n\nAčkoliv mnohé země nepovažují popírání holokaustu za trestný čin, popírání se stalo předmětem významných civilních případů.\n\nVýznamným civilním procesem byl také spor Mela Mermelsteina s americkou organizací Institute of Historical Review (IHR), která slíbila odměnu 50 tisíc dolarů osobě, která prokáže, že v Osvětimi docházelo k plynování obětí. Mel Mermelstein, jehož sestra a matka byly v Osvětimi zavražděny v plynové komoře, a jehož otec a bratr zahynuli v jiném táboře, zaslal IHR notářsky ověřené dokumenty potvrzující používání plynových komor k vraždění obětí. Komise IHR, složená z významných \"popíračů\" té doby jeho důkaz zamítla a Mermelstein se obrátil na soud se žalobou na plnění smlouvy (slíbených 50 000 dolarů). Soud rozhodl v Mermelsteinův prospěch a uvedl, že skutečnost, že Židé byli vražděni v plynových komorách, je tzv. notorieta, tj. skutečnost, která nevyžaduje dokazování.\n\nNapříklad David Irving v roce 2000 prohrál ve Velké Británii spor s americkou historičkou Deborah Lipstadtovou, která o něm prohlásila, že je lhář. Irving po Lipstadtové požadoval omluvu. Tým Lipstadtové, jehož členy byl například profesor historie Richard J. Evans z univerzity v Cambridge nicméně aktivní obhajobou prokázal, že Irvingova tvrzení jsou lživá, či případně jsou značně selektivním interpretace historických skutečností.\n\nV říjnu 2008 uvedl časopis \"GOOD\" ve své edici \"Internet censorship\" (\"Cenzura na internetu\"), že Německo a Francie (paušálně) blokují stránky zpochybňující holokaust.\n\nŽáci v pásmu Gazy se nebudou učit o holokaustu, protože veřejnost si protesty vynutila vyjmout toto téma z osnov. Zařadit je chce Úřad OSN pro palestinské uprchlíky na Blízkém východě (UNRWA), která spravuje víc než třetinu škol v Gaze. Pásmu Gazy vládne radikální Hamas, který popírá holokaust. Vůdci hnutí obvinili UNRWA z pokusu o spiknutí proti Palestincům, má-li se ve školách začít učit o vyvraždění šesti milionů Židů nacisty. Židovští aktivisté naopak na UNRWA útočí za to, že se o genocidě neučí v předmětu o lidských právech.\n\n\n"}
{"id": "139386", "url": "https://cs.wikipedia.org/wiki?curid=139386", "title": "Socialistická strana Spojených států amerických", "text": "Socialistická strana Spojených států amerických\n\nSocialistická strana Spojených států amerických (anglicky \"Socialist Party USA\") je malá americká politická strana. Patří mezi dědice Americké socialistické strany (\"Socialist Party of America\") vzniklé roku 1901. Samostatná Socialistická strana vznikla v roce 1973.\n\nSvůj program a své cíle zakládá na vizi demokratického socialismu. Dále se strana hlásí k principům humanismu, pacifismu a feminismu. Protože se strana jednoznačně vyslovuje jak proti kapitalismu, tak i proti stalinismu (ale i ostatním praxím sovětského režimu), dalo by se říci, že se jedná o eurokomunistickou stranu. Velká část členů této strany obdivuje švédský model sociálního státu a nazývá ho „\"socialismem v akci\"\".\nKandidátem strany na prezidenta v roce 2004 byl Walter Brown, bývalý senátor za Demokratickou stranu.\n\n"}
{"id": "139391", "url": "https://cs.wikipedia.org/wiki?curid=139391", "title": "Spock", "text": "Spock\n\nSpock je fiktivní postava ze sci-fi světa \"Star Trek\"u. Je prvním a vědeckým důstojníkem hvězdné lodi USS \"Enterprise\". Jako poloviční člověk a poloviční Vulkánec se spoléhá na logiku, takže je racionálním protějškem kapitána Kirka, čímž doplňuje i doktora McCoye.\n\nPostava Spocka se poprvé objevila již v prvním a původně nevysílaném pilotním díle „Klec“ (natočen 1965), kde jej ztvárnil Leonard Nimoy. Jako jediná z postav „Klece“ se následně objevila i v původním seriálu \"Star Trek\" (1966–1969), opět v podání Nimoye. Ten si tuto roli zopakoval i ve stejnojmenné animovaném seriálu z let 1973–1974 a v následujících šesti hraných celovečerních snímcích (do roku 1991). V roce 1991 také hostoval ve dvojdíle „Sjednocení“ seriálu \"\". Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hraje Spocka od roku 2009 Zachary Quinto, Nimoy se však v prvních dvou filmech (2009 a 2013) objevil jako velvyslanec Spock z původní časové linie. Postava Spocka se objeví v roce 2019 i ve druhé řadě seriálu \"\", kde jej ztvární Ethan Peck.\n\nSpock je synem vulkánského velvyslance Sareka a jeho pozemské ženy Amandy Grayson. Ačkoli sám o sobě prohlašuje, že je Vulkánec, musí neustále řešit konflikt mezi rozumem a logikou své vulkánské polovičky a mezi emocemi a intuicí člověka. Podle lidských měřítek je ale neuvěřitelné logický a naprosto vyrovnaný i tváří v tvář nebezpečí.\n\nSpock má staršího nevlastního bratra Syboka, který se zřekl logiky a byl proto vykázán z Vulkánu.\n\nO Spockovi se všeobecně předpokládá, že se v pozdním věku oženil, protože kapitán Jean-Luc Picard se jednou zmínil, že potkal Sareka na svatbě jeho syna. Vzhledem k tomu, že Sybok zemřel dříve, než se Picard narodil, lze předpokládat, že mluví o Spockově svatbě. V novele Vulkánské srdce (Vulcan's Heart) jsou zmínky o manželství Spocka a Saavik.\n\nV epizodě „Tato strana ráje“ (This Side of Paradise), když se Leila Kalomi ptá, jestli má Spock další jméno, Spock odpoví, že „je nevyslovitelné“. V epizodě „Cesta k Babylonu“ (Journey To Babel) se na příjmení ptají Spockovy matky Amandy. Ta odpovídá, že příjmení sice má, ale vyslovit by ho tázající mohl až „po dlouhém nacvičování“. Vypadá to, že Spockovo příjmení je pro většinu členů Federace nevyslovitelné a „Spock“ je jeho osobní jméno.\n\nV neoficiální novele z roku 1985 od Barbary Hamblyové, je jako rodinné jméno Spocka a Sareka uváděno S'chn T'gai.\n\nV novele „Syn včerejška“ (Yesterday's Son) se Spock stane otcem poté, co je na krátkou dobu uvězněn v minulosti již zničené planety Sarpeidon. V pokračování „Čas pro včerejšek“ (Time for Yesterday) se jeho syn Zar vrací, aby spojil mysl se Strážcem věčnosti.\n\nPodle animovaného seriálu a zmínek Spockovy matky Amandy v epizodě „Cesta k Babylonu“, byl v mládí Spock tyranizován svými druhy kvůli smíšenému původu, což způsobilo, že se těžce rozhodoval, kterou cestu v životě zvolit. Aby ukázal, že na to má, podstoupil předčasně důležitou zkoušku dospělosti bez vědomí rodičů. Na cestě ho doprovázel, i proti jeho vůli domácí mazlíček sehlat I-Chaya. Během zkoušky je napadla nebezpečná šelma a I-Chaya byl při souboji vážně zraněn. Ačkoli byli zachráněni příbuzným, který je sledoval, potřeboval I-Chaya okamžitou lékařskou péči. (Ten příbuzný byl dospělý Spock, který se vrátil v čase, aby sám sebe v tomto okamžiku zachránil.)\n\nAčkoli mohl Spock přivést léčitele, sehlatovi již nebylo pomoci, když se vrátil. Když Spock zvážil bolestivé protahování života a milosrdný odchod, vybral logicky pro I-Chayu eutanázii. Toto ovlivnilo jeho rozhodnutí následovat filozofii Suraka a vulkánské ideály logiky a přísné emocionální kontroly.\n\nV roce 2267 získal Spock čestný vědecký řád Vulkánu (Vulcanian Scientific Legion of Honor) a klasifikaci A7 jako počítačový expert. Neoficiální knihy tvrdí, že ve skutečnosti měl klasifikaci A7 pouze v Hvězdné flotile.\n\nSkoro celou svoji kariéru v Hvězdné flotile strávil Spock na jediné lodi, známé USS Enterprise. (Spock vstoupil do flotily navzdory přání svého otce Sareka, který chtěl, aby jeho syn navštěvoval vědeckou akademii na Vulkánu.) V neoficiální novele „Krize na Vulkánu“ (Crisis on Vulcan) je popsána Spockova první zkušenost s touto lodí. Na palubě Enterprise doprovází svého otce na diplomatické misi a potkává zde svého budoucího kapitána, Christophera Pika, který slouží jako první důstojník pod Robertem Aprilem, prvním kapitánem Enterprise. Spock se začne zajímat o lidi a částečně také o loď, což vede k tomu, že začne (po Pikově pozvání velice vážně) uvažovat o vstupu do Hvězdné flotily.\n\nPod kapitánem Pikem slouží skoro sedm let. Podle publikací od producentů originální série byl na loď přidělen ještě jako kadet a teprve později byl povýšen na podporučíka a následně na mladšího poručíka.\n\nPoprvé ho na palubě Enterprise viděli diváci jako poručíka a zároveň mladšího vědeckého důstojníka („Klec“ (The Cage)), ačkoliv měl být podle Gene Reddenberryho první poručík. Některé ze Spockových zážitků ze služby pod kapitánem Pikem byly zveřejněny v neoficiální komixové sérii Star Trek (Star Trek: Early Voyages).\n\nSpockovo první dočasné velení bylo v roce 2254, když nařídil evakuaci Enterprise z Talosu IV poté, co byli starší důstojníci uneseni nepřátelskými obyvateli. Na začátku 2260 byl Spock povýšen na zástupce velitele a začal sloužit na dvou pozicích (jako první důstojník (výkonný důstojník) a vědecký důstojník Enterprise) pod kapitánem Jamesem T. Kirkem (Star Trek: originální série). Spock s kapitánem Kirkem se stali dobrými přáteli, zatímco s výbušným doktorem Leonardem „Kostrou“ McCoyem se neustále hádal a přel. V roce 2267 byl Spock povýšen na velitele. V roce 2270 rezignoval aby se vrátil na Vulkán a podstoupil trénink v Kolinahr.\n\nRoku 2271 se Spock vrátil do aktivní služby jako velitel a byl umístěn jako vědecký důstojník na USS Enterprise. Po V'Gerovi () a následné ztrátě prvního důstojníka, kapitána Willarda Deckera, začíná Spock opět sloužit na USS Enterprise jako první i vědecký důstojník.\n\nO několik let později byla Enterprise určena jako zkušební loď pro akademii Hvězdné flotily. Spock byl povýšen na kapitána a ustanoven velícím důstojníkem USS Enterprise. Kirk se vrátil na svůj dřívější post admirála ve vedení Hvězdné flotily. V roce 2285 byl Spock dočasně uvolněn z velení kvůli Genesis (), a velení Enterprise se podle rozkazů ujal admirál James T. Kirk, aby prozkoumal situaci na výzkumné stanici Regula I. Toto ale nakonec vyústilo v souboj s Khanem Noonien Singhem, eugenicky vylepšeným člověkem z 20. století, který zemi opustil v hibernační lodi. Enterprise se s ním již jednou setkala, v epizodě Vesmírné sémě (The Space Seed). Pokusil se ji ovládnout ale byl Kirkem poražen a se svými lidmi vysazen na Alpha Ceti V, odkud se v druhém Star Trek filmu vydává na svou cestu pomsty.\n\nBěhem poslední bitvy vstoupil Spock bez ochranného obleku do komory pro kontrolu antihmoty, která byla zamořena radioaktivitou, aby loď znovu získala kontrolu nad warpovými motory. Podařilo se mu to včas, takže Enterprise mohla uniknout explozi Genesis. Když se Kirk zeptal, proč to udělal, odpověděl, „že dobro většiny převládá nad dobrem menšiny nebo jednotlivce“. Spock zemřel, když byla vytvořena planeta Genesis.\n\nSpockova smrt na konci Khanova hněvu není konec. Těsně před vstupem do radioaktivní komory spojil svoji mysl s myslí doktora Leonarda McCoye a přesunul k němu svoji katru, spirituální esenci. Při slavnostním pohřbu bylo Spockovo tělo uzavřeno do torpéda a vystřeleno na rychle se vyvíjející planetu Genesis. V neoficiálním přepisu filmu je uvedeno, že Kirk pohřbil Spocka do vesmíru a nechal ho zpopelnit v atmosféře Genesis, protože si to přál a nechtěl být vrácen na Vulkán.\n\nProtože gravitační pole planety nebylo ještě kompletní, přistálo torpédo měkce na povrchu místo toho, aby shořelo v atmosféře. Spockovo mrtvé buňky byly „zregenerovány“ vlnou Genesis, takže jeho tělo se na planetě znovu zrodilo. Brzo přiletěla USS Grissom, aby planetu studovala. Doktor David Marcus (syn Jamese Kirka) a Saavik se přenesli na planetu, kde objevili známky života, což, jak se později ukázalo, byl kapitán Spock. Grissom byla ale zničena klingonskou lodí, která přiletěla na orbitu Genesis. Ukázalo se, že Spockovo tělo a planeta Genesis jsou spojeni nějakým poutem, a když začala planeta rychle stárnout, začal stárnout i Spock. Bylo jasné, že planeta Genesis je nestabilní a brzo zničí sama sebe.\n\nSkoro ve stejnou chvíli, kdy bylo Spockovo tělo regenerováno na Genesis, navštívil jeho otec, velvyslanec Sarek, admirála Kirka. Řekl Kirkovi o existenci katry a o tom, že Spock ji mohl před smrtí přesunout do něčí mysli. Sarek předpokládal, že když si Spock a Kirk byli blízcí, vybral si Spock jako nositele katry právě Kirka. Ale Spock se nemohl Kirka před smrtí dotknout. Kirk věděl, že si Spock musel vybrat někoho jiného a po zhlédnutí záznamu ze strojovny zjistili, že Spock spojil svoji mysl s myslí doktora McCoye. Sarek poznamenal: „Jeden živý, jeden ne. Oba ale trpí.“ Sarek řekl Kirkovi, aby přivezl McCoye a Spockovo tělo na Moun Selaya na Vulkán, kde by jim mohli pomoct nebo kde by „nalezli klid“.\n\nKirk se pokoušel získat oficiální povolení, aby se mohl vrátit na Genesis pro Spockovo tělo. Povolení mu ale nebylo uděleno a tak ukradl Enterprise a vypravil se tam sám. Kirk, McCoy, Scott, Sulu a Čechov ukradli Enterprise a odlelěli na Genesis. Po příletu se setkali s klingonským dravcem a velitelem Krugem, který měl použít Genesis jako zbraň pro Klingonské impérium. Kirk byl donucen zničit Enterprise, aby se nedostala do rukou Klingonů a zabil Kruga na povrchu planety v boji beze zbraně. Pak Kirk zachránil Spockovo tělo, (které bylo právě stejně staré jako byl Spock před smrtí na Enterprise) a přelstil zbývající Klingony, takže ho přenesli na loď. Kirk a jeho posádka převzali velení na dravci a nabrali kurz na Vulkán.\n\nJakmile doletěli na Vulkán, odnesli Spockovo tělo na Hora Seleya. Kněžka potvrdila, že Spockovo tělo je živé a zeptala se Sareka, co chce udělat. Sarek ji požádal o fal-tor-pan, znovunavrácení katry do Spockova těla. Kněžka na to odpověděla, že tento rituál nebyl prováděn po mnoho století a že jeho požadavek je nelogický. Sarek na rituálu trval a tak si kněžka vyžádala osobu, která katru přechovávala. Když se ozval McCoy, varovala ho, že rituál může být pro oba velice nebezpečný a že by si měl rozmyslet, jestli ho podstoupí nebo ne. McCoy si zvolil nebezpečí a rituál fal-tor-pan začal.\n\nPo několika hodinách byl fal-tor-pan hotov. Spock zrovna odcházel se skupinou vulkánských mnichů, když se náhle zastavil. Přešel ke Kirkovi a řekl mu, že mu otec sdělil, že byli přátelé a že se pro něj Kirk vrátil. Pak se Spock Kirka zeptal, proč to udělal a Kirk mu odpověděl, že „dobro jednotlivce převážilo dobro většiny“.\n\nPo znovuzrození absolvoval Spock zhuštěný výukový program a opět dostal hodnost kapitána v Hvězdné flotile. Nějakou dobu byl disorientovaný a a trpěl amnézií, ale potom se z katry začala obnovovat jeho osobnost i vzpomínky. Bylo to znát například v okamžiku, kdy byl Spock schopný odpovědět na otázku „Jak se cítíš?“. Když zprvu nevěděl jak odpovědět, jeho matka ho ujistila, že na to časem přijde. Později, na Zemi, se Sarek zeptal Spocka, jestli chce něco vzkázat matce. Spock poprosil otce, aby jí řekl, že se cítí dobře.\n\nMcCoy se jednou zeptal Spocka na jeho zážitky se smrtí a znovuzrozením a tím, že on se opravdu „dostal tam, kam ještě žádný člověk nevkročil“. Spock odpověděl, že je nemožné diskutovat o tomto tématu bez dostatečných informací na obou stranách. Mohlo by to znamenat, že Spock neví, jak vysvětlit své zážitky jiným lidem, nebo že by měl McCoy zemřít a znovu se narodit, aby porozuměl odpovědi.\n\nV roce 2286, po „incidentu s velrybami“, byl umístěn jako první důstojník na USS Enterprise (NCC-1701-A) (), ačkoli mu zůstala hodnost kapitána. Spock zůstal jako první důstojník na Enterprise dalších pět let. Během této doby se zúčastnil historické cesty do středu galaxie ().\n\nKrátce po výbuchu klingonského měsíce Praxis v roce 2291, požádal Sarek svého syna o pomoc s diplomatickou misí, která měla zabránit možné krizi. Spock začal rozhovorem s klingonským kancléřem Gorkonem, který Spockovi navrhl, aby začalo vyjednávání mezi Federací a Říší. Spock na poradě vedení Hvězdné flotily podal krátkou zprávu o katastrofě na Praxisu a stručně uvedl, čeho by mohlo být mezi vládami dosaženo.\n\nČást této diplomatické mise by obsahovala eskortování kancléře Gorkona na Zem. Spock navrhl, aby se toho zhostila Enterprise a kapitán Kirk. Kirk nebyl tímto návrhem nadšený, protože Klingonům stále nemohl odpustit smrt svého syna (Davida Marcuse).\n\nSpock se spolu se staršími členy posádky nalodil na Enterprise, kde zjistil, že na loď byla přidělena i jeho chráněnka, poručík Valeris. Enterprise brzy opustila orbitu Země, setkala se s lodí kancléře Gorkona a kancléř a jeho doprovod se přenesli na Enterprise na večeři. Valeris navrhla, aby se k večeři nalévalo romulanské pivo, což mělo nešťastné následky. Večeře se ke Spockově zahanbení změnila v ostrou výměnu názorů. Po večeři objevil Spock v blízkosti Enterprise zdroj neutronů. V okamžiku, kdy to ohlásil Kirkovi, zasáhlo klingonskou loď torpédo. Spock muse konstatovat, že „vypálili na loď kancléře“. Kirk a doktor McCoy se přenesli na klingonskou loď, kde byli po smrti Gorkona zatčeni. Spock převzal velení nad lodí, a když byli Kirk s McCoyem uznáni vinnými, provedl pátrání mezi posádkou a zjistil, že ti dva jsou nevinní. Poté s lodí odletěl na Rura Penthe (trestaneckou kolonii), aby zachránil Kirk a McCoye, jakmile se z vězení dostanou mimo rušící štít.\n\nJakmile byl Kirk na palubě, rychle zjistili, že je a Federaci podvedla Valeris. Kirk, Spock a McCoy Valeris zatkli a dostali z ní informace o nadcházející Kithomerské konferenci. Enterprise co nejrychleji zamířila na místo konference, ale byla napadena lodí, která vypálila to torpédo – klingonským dravcem, který mohl střílet i neodmaskovaný. Lodi velel generál Chang. Než Spock zjistil, že loď vypouští palivo a energii, podle které je možné ji najít, napáchala na Enterprise docela závažné škody. Spock a doktor McCoy pak na základě Spockova zjištění upravili torpédo tak, že loď našlo a zničilo.\n\nPosádka Enterprise se přenesla na konferenci právě včas, aby zabránila vraždě prezidenta Federace. Poté se Spock stal jednou z nejdůležitějších postav rodícího se spojenectví s klingonským Impériem (). Také se spřátelil s romulanským senátorem Pardekem a jejich přátelství vydrželo přes 90 let.\n\nPo vyřazení NCC-1701-A z provozu, odešel Spock z Hvězdné flotily a zaměřil se na diplomacii.\n\nNení jasné, co dělal dalších 70-75 let, ale evidentně se mezitím oženil (Jean-Luc Picard se jednou zmínil, že se zúčastnil svatby Sarekova syna). Novela Vulkánské srdce (Vulcan's Heart) se věnuje svatbě Spocka se Saavik (které se účastnil i mladý Jean-Luc Picard).\n\nV roce 2368 odcestoval Spock na Romulus, aby zajistil mír mezi Romulany a Vulkánci a vyřešit spor, který se táhl už po tisíciletí. (Star Trek: Nová generace „Unification Parts I and II“, česky Sjednocení ). Je možné, že jeho práce zlepšila vztahy i mezi Federací a Romulany (Star Trek: Nemesis), ačkoli v oficiálních publikacích nic takového nebylo řečeno.\n\nV novele Kapitánská krev (Captain’s Blood) zinscenoval Spock na mírovém shromáždění na Romulu svoji falešnou vraždu. Chtěl tím ze sebe udělat mučedníka Romulansko-Vulkánského znovusjednocení a využít nestabilní Romulanskou politiku pro spojení Vulkánců, Romulanů a Rémanů.\n\nV roce 2387 ohrožovala planetu Romulus Hobuská supernova. Velvyslanec Spock slíbil Romulanům pomoc a na objednávku Vulkánské akademie věd byla vystavěna loď Jellyfish s generátorem černých děr - rudou hmotou. Sám pak loď pilotoval k Romulu, na místo však dorazil pozdě a stal se tak svědkem zkázy planety. Aby zabránil rozšíření supernovy, vytvořil vypuštěním rudé hmoty singularitu, která ji pohltila. Byl však překvapen dalším svědkem, Romulanem Neronem a jeho původně těžařskou lodí Narada. Zaměstnáni bojem byli oba vtaženi do černé díry, Nero jí proletěl první.\nUkázalo se, že byli děrou přeneseni zpět v čase, avšak Spock dorazil v roce 2258, až 25 let po Neronovi, který mezitím svými činy změnil historii a vytvořil tak novou alternativní časovou linii. Po vynoření z černé díry byl Spock zajat Naradou a vysazen na Delta Vega, odkud byl přinucen sledovat, kterak Nero technologií rudé hmoty ničí Vulkán. O chvíli později je překvapen, když ho v jeho jeskyni za dramatických okolností objeví mladý James T. Kirk. Od něj se dozvídá o změnách v tomto vesmíru, kde Kirk dosud není kapitánem USS Enterprise, místo toho byl vysazen na Delta Vega za vzpouru současným kapitánem - mladým Spockem, se kterým se vzájemně nemohou vystát. Původní Spock tak dospěje k rozhodnutí, že je třeba Kirka dostat zpět na Enterprise, aby se chopil velení lodě, zabránil Neronovi v páchání dalších škod a snad i navázal přátelštější vztahy s mladým Spockem.\nSpolu se vydávají k nejbližší základně flotily, kde náhodou narazí na Montgomeryho Scotta, autora transwarp přenosu, na který ale dosud nepřišel. Spock je tedy nucen přeskočit poznávací proces a rovnou Scottovi odhalit jeho budoucí vzorec pro přenos na loď letící warpem. Sám se ale na Enterprise nechystá, jeho setkání s mladým Spockem by mohlo způsobit paradox, který by zničil vesmír a proto zaúkoluje Kirka a Scotta.\nNení známo, jak se dostal z Delta Vega, přesto se po porážce Nerona Kirkem a mladým Spockem objevuje na Zemi. Zde se v hangáru setkává se svým mladším já. Vesmír zničen nebyl, starý Spock vysvětluje, že musel Kirkovi lhát, aby ten pak byl nucen navázat vztah s mladým Spockem a postupně tak položil základy přátelství přesahující i jejich chápání. Jelikož byl Vulkán zničen a zbylo jen málo přeživších, rozhodl se Spock pomoci obnovit svou kulturu, svému mladšímu protějšku pak doporučil zůstat ve Hvězdné flotile. (Star Trek 2009)\n\nV našem vesmíru je Spock od zničení Romulu roku 2387 pohřešován a jeho osud je v roce 2409 stále neznámý. (Star Trek Online)\n\nV různých epizodách originálního seriálu jsou zdůrazněny odlišnosti Spockovy osobnosti a jeho schopností. Například díl „Sláva Omegy“ (The Omega Glory) je založen na tom, že Spock může nakrátko převzít kontrolu nad myslí ostatních – tato schopnost nebyla zjištěna u žádného jiného Vulkánce. Toto, společně se Spockovo schopností přenášet katru, vedlo k závěru, že Spockovy mentální schopnosti převyšují průměrného Vulkánce. V TOS je také ukázáno, že je Spock nadaný hudebník hrající na vulkánskou harfu. V díle „Requiem za Metuzaléma“ (Requiem for Methuselah) prokázal své široké znalosti klasické hudby. Jeho zálibou jsou také 3D šachy.\n\nDíky svým zkušenostem v různých vědních oborech, matematice, šachách, boji beze zbraně a evidentně neomezeným znalostem (nejlépe je to vidět v Trablech s Tribbly), může být Spock nazýván polymatem.\n\nSpock, stejně tak jako ostatní jeho rasy, využívá tento tzv. vulkánský nervový stisk jako obrannou (a příležitostně i útočnou) metodu boje. Použitím tlaku na tlakové body na spojnici mezi krkem a ramenem přivodí většině lidí a humanoidů bezvědomí. Většinou stisk používá na lidi a humanoidy, ale v jednom případě jej použil i na koni podobné zvíře (). Ze začátku měli umět používat tento stisk pouze Vulkánci, později jej předvedl ale i Jean-Luc Picard nebo android Data. Doktor McCoy ale vulkánský stisk nedokázal, ani když v té době nosil Spockovu katru ().\n\nVulkánský smrtící chvat je mnohem účinnější verze, kterou Spock použil v epizodě Incident Enterprise („The Enterprise Incident“), kde zdánlivě zabil šíleného Kirka. Ve skutečnosti to byla ale Kirkova lest, díky které mohl předstírat smrt a potom tajně ukrást maskovací zařízení z romulanské lodi. Takže není jasné, jestli Vulkánský smrtící chvat vůbec existuje, protože nikdy předtím ani potom ho žádný Vulkánec nepoužil. Podle toho, že Spock později použití smrtícího chvatu popírá, to vypadá, že vůbec neexistuje.\n\nSpock několikrát splynutí myslí předvedl při komunikaci s bytostmi, se kterými nebylo možné se domluvit pomocí univerzálního jazyka, nebo když se potřeboval dostat hluboko do povědomí ostatních např. při získávání informací. Při spojení myslí umístí Spock prsty na body na tváři (nebo ekvivalentu) bytosti, se kterou se chce spojit. Po chvíli se jeho vědomí spojí s druhým vědomím, takže mohou sdílet myšlenky a emoce.\n\nV zrcadlovém vesmíru je Spock prvním důstojníkem na ISS Enterprise v roce 2267. Stejně jako jeho protějšek, je i zrcadlový Spock logická bytost oddaná svému kapitánovi, James T. Kirkovi. Když dostal od Pozemského impéria rozkaz Kirka zabít, varoval ho s tím, že pokud nezaútočí na Halkaniany, kteří odmítli podepsat smlouvu s Impériem, převezme velení nad lodí.\n\nKdyž ne-zrcadlový Kirk odcházel, věřil, že se Spock jednoho dne stane kapitánem Enterprise a položil mu otázku, jestli si myslí, že násilí je jediná logická odpověď. Tím zasel v Spockovi semínko pochybností o nutnosti Impéria a Spock mu slíbil, že o jeho slovech bude přemýšlet.\n\nJak Kirk předpověděl, Spock se později stal kapitánem Enterprise. Použil loď jako základnu pro akumulování vlivu. Zavedl významné reformy a přeměnil Impérium v mírumilovnější a méně agresivnější sílu. Spockovy reformy způsobily, že Impérium nebylo připravené na boj proti Klingonsko-Kardasianecké Alianci, která dobyla Pozemské impérium a zotročila Pozemšťany i Vulkánce.\n\n\n"}
{"id": "139392", "url": "https://cs.wikipedia.org/wiki?curid=139392", "title": "Siloměr", "text": "Siloměr\n\nSiloměr (řec. \"dynamometr\") je přístroj k měření velikosti síly nebo kroutícího momentu. Měřítkem velikosti síly je stupeň deformace pružné části siloměru, například pružiny. Tvar a tuhost pružné části siloměru je volen s ohledem na měřicí rozsah siloměru a na způsob odečítání hodnoty deformace. Skládá se například z: pružinka, háček, stupnice... Bez těchto částí by siloměr měl fungovat i tak.\n\nV soustavě SI je jednotkou síly newton (N). Pro řadu technických měření je přiměřenější udávat výsledek v násobku kilonewton (1 kN zhruba odpovídá tíze břemene o hmotnosti 100 kg).\nMěřená síla se buď odečítá opticky na stupnici nebo zjišťuje prostřednictvím elektrického měření; takový přístroj, zapojovaný do měřicího řetězce s dalším přístrojem, nazýváme též snímač síly. Nejobvyklejší snímač síly je tenzometrický, využívající vhodně tvarovanou pružnou část polepenou tenzometry nebo s tenzometry napařenými \n\nPrincip: Podle Hookova zákona čím větší síla, tím větší deformace a tím větší také výchylka na stupnici siloměru.\n\nMěřené síly: tíhová, tahové, tlakové, vztlaková, třecí, odporová, dostředivá, odstředivá, torzní (vyvolávající kroucení tělesa podle podélné osy)…\n\nMechanický siloměr se stupnicí cejchovanou v jednotkách hmotnosti slouží jako váhy v případech, kdy nevadí jeho menší přesnost. Pro tyto účely se mincíře používají již dlouhou dobu, jsou robustní, snadno přenosné a nevyžadují závaží. Slouží pro hrubá obchodní měření a umožňuje zjišťování hmotnosti v rozsahu od kg do několika tun (jeřábové váhy). Obdobou mincíře jsou moderní tenzometrické váhy, u kterých již nelze hovořit o snížené přesnosti.\n\nSiloměry lze rozdělit podle:\n\n\nV anglické verzi Wikipedie pojednává o snímačích síly samostatný článek \n"}
{"id": "139394", "url": "https://cs.wikipedia.org/wiki?curid=139394", "title": "Isfajramsaj", "text": "Isfajramsaj\n\nIsfajramsaj také Isfajram nebo Ispajram (rusky \"Исфаирамсай\", \"Исфайрам\" nebo \"Испаирам\") je řeka v Kyrgyzstánu a v Uzbekistánu. Byla levým přítokem Syrdarji, nyní ústí do Velkého Ferganského kanálu.\n\nJejí délka činí 122 km. Povodí má rozlohu 2 220 km².\n\nPramení na severních svazích Alajského hřbetu pod jménem Tengizbaj. Je součástí vodního systému \"Velkého Ferganského kanálu\". Na řece leží město Kuvasaj.\n\nZdroj vody je sněhovo-ledovcový. Průměrný dlouhodobý průtok u Učkurganu na začátku zavlažovacího vějíře je 21,1 m³/s.\n"}
{"id": "139402", "url": "https://cs.wikipedia.org/wiki?curid=139402", "title": "Soch", "text": "Soch\n\nSoch ( ) je řeka v Kyrgyzstánu a v Uzbekistánu. Její délka činí 124 km. Povodí má rozlohu 3 510 km².\n\nPramení na severních svazích Alajského hřbetu a je zakončená rozsáhlým naplaveným kuželem ve Ferganské dolině. Ten je protnut mnohými zavlažovacími kanály. Byla levým přítokem Syrdarji, ale po dokončení výstavby zavlažovacích systémů již do ní nedotéká.\n\nZdroj vody je ledovcovo-sněhový. Největší vodnosti dosahuje od června do září. Průměrný dlouhodobý průtok ve vzdálenosti 44 km od ústí u vesnice Sarykonda je 42,1 m³/s.\n\nVyužívá se zcela na zavlažování.\n"}
{"id": "139404", "url": "https://cs.wikipedia.org/wiki?curid=139404", "title": "Cogniard", "text": "Cogniard\n\nCogniard je příjmení dvou bratrů - francouzských (pařížských) dramatiků: Hippolyta Cogniarda (1807–1882) a Théodora Cogniarda (1806–1872).\n\nV jejich hře „La Cocarde Tricolore“ (\"Tříbarevná kokarda\") z roku 1831 vystupuje postava napoleonského vojáka Chauvina, jehož postoje jsou typické pro šovinismus.\n"}
{"id": "139408", "url": "https://cs.wikipedia.org/wiki?curid=139408", "title": "Karadarja", "text": "Karadarja\n\nKaradarja ( ) je řeka v Kyrgyzstánu (Ošská oblast) a v Uzbekistánu (Andižanský vilaját). Její délka činí 180 km. Povodí má rozlohu 30 100 km².\n\nVzniká soutokem řek Karakuldža a Tar, které pramení na svazích Ferganského a Alajského hřbetu. Hlavní přítoky jsou zleva Kuršab a zprava Jassy, Kugart a Karaunkjur. Na řece leží město Uzgen. Je levou zdrojnicí Syrdarji.\n\nZdroj vody je sněhovo-ledovcový. Průměrný dlouhodobý průtok pod horami ve vzdálenosti 140 km od ústí je 121 m³/s. Největší průtoky jsou v červnu a nejmenší v zimě.\n\nVoda z řeky se široce využívá na zavlažování ve Ferganské kotlině. Tam je řeka přehrazena hrází Kujganjarské přehrady a protíná ji Velký Ferganský kanál. Na řece byla také postavena Andižanská přehrada.\n"}
{"id": "139412", "url": "https://cs.wikipedia.org/wiki?curid=139412", "title": "Vila Osvěta", "text": "Vila Osvěta\n\nVila Osvěta je budova v ulici Jana Masaryka 165/22 na pražských Vinohradech. V letech 1886–1889 zde bydlel Tomáš Garrigue Masaryk se svou ženou Charlotte a zde se také 14. září 1886 narodil jejich syn Jan, pozdější československý ministr zahraničí.\n\nJméno dal vile v roce 1871 její majitel, spisovatel a vydavatel měsíčníku \"Osvěta\" Václav Vlček. Profesor Masaryk mu pomáhal při zakládání i rozvíjení tohoto časopisu a rozešli se až po roce 1889 z důvodu různého názoru na pravost rukopisů královédvorského a zelenohorského.\n\nPobyt Masarykových ve Vile Osvěta v tehdejší ulici Čelakovského nad Nuselským údolím připomíná pamětní deska umístěná na vjezdové bráně roku 1946 za přítomnosti Jana Masaryka. U příležitosti 120. výročí jeho narození byla na bráně 14. září 2006 slavnostně odhalena pamětní deska s jeho bustou a vyrytým citátem „\"Pravda vítězí, ale dá to fušku.\"“ Je dílem akademického sochaře Jana Bartoše.\n"}
{"id": "139413", "url": "https://cs.wikipedia.org/wiki?curid=139413", "title": "WordPress", "text": "WordPress\n\nWordPress je svobodný open source redakční publikační systém napsaný v PHP a MySQL a vyvíjený pod licencí GNU GPL. Je oficiálním nástupcem systému \"b2/cafelog\" a má širokou uživatelskou a vývojářskou komunitu. Počet stažení předchozí verze 4.9 dosáhl od vydání téměř 174 milionů.\n\nDle oficiálních statistik je používán jako CMS na 33 % webových stránek na světě a překonává tak open source CMS jako Joomla či Drupal, které se drží pod třemi procenty.\n\n\nJméno WordPress navrhla přítelkyně hlavního vývojáře Matta Christine Sellecková. Jednotlivá vydání systému jsou pojmenována po známých jazzových hudebnících (např. „Mingus“ po Charlesu Mingusovi).\n\nV roce 2010 byla autorská práva na značku WordPress předána Mattem Mullenwegem do rukou nově založené neziskové organizace „The WordPress Foundation“ pro zachování pokračování vývoje CMS WordPress i v případě, že by se Matt či Automattic přestali z jakéhokoli důvodu WordPressem zabývat.\n\nNa WordPress přešlo mnoho uživatelů poté, co společnost Six Apart změnila v roce 2004 licenci systému Movable Type.\n\nVerze 1.5, vydaná v polovině února 2005 pod kódovým označením „Strayhorn“ po Billym Strayhornovi, přinesla možnost vytvářet statické stránky. To byl první krok k vytvoření plnohodnotného publikačního systému. Další novinkou byla šablona umožňující uživatelům snadno aktivovat a deaktivovat pluginy na jejich webových stránkách. WordPress 1.5 byl také vybaven novým výchozím tématem vzhledu s kódovým označením „Kubrick“ po Stanley Kubrickovi, autorem tohoto tématu je Michael Heilmann.\n\n15. července 2008 byl vydán WordPress 2.6, který přišel s těmito novými vlastnostmi:\n\nVývojáři se také mnohem více zaměřili na bezpečnost, takže po výchozí instalaci je většina potenciálně nebezpečných funkcí vypnuta.\n\nVerze 2.7 redakčního systému WordPress nese označení Coltrane podle jazzového saxofonisty Johna Coltraneho a přináší následující novinky:\n\nWordPress 2.8 nabízí optimalizovaný kód, vylepšenou správu widgetů, automatizovanou instalaci témat vzhledu (předtím možné jen u pluginů), větší možnosti přizpůsobení administračního panelu a volbu časových pásem (zahrnuje i automatické přepínání na letní čas).\n\nTato verze přináší funkci koše pro smazané články, jednoduchý editor obrázků, snadnější vkládání videí, hromadnou aktualizaci pluginů, možnost automatické opravy MySQL databáze či vestavěné \"post thumbnails\" (zobrazení náhledu obrázku mimo příspěvek) pro vývojáře témat vzhledu.\n\nOd této verze jsou sloučeny větve WordPress a WordPress MU. Převratnou novinkou pak je přidání vlastního druhu obsahu a vlastní taxonomie a vlastních druhů obsahu (kromě původních stránek a příspěvků i libovolné nové) - tento krok velmi přiblížil WordPress k systému Drupal a opustil tak koncepci čistého blogovacího systému směrem k rozsáhlejším portálům. Přidána byla nová výchozí šablona vzhledu a lehce se i pozměnil vzhled administrace. Tvorba složitějších menu probíhá přímo přes administraci. Při instalaci si lze zvolit uživatelské jméno (dříve výchozí nastavení na jméno admin).\n\nWordPress MU (Multi User) byl redakční systém pro více webů založený na WordPressu. Hlavní rozdíl mezi nimi byl, že WordPress MU dokáže vytvořit jednotlivé weby a dovoluje použít více webů na jedné instalaci. MU vytváří pro každý jednotlivý web jejich vlastní komunitu, ale zároveň umožňuje ovládat a moderovat všechny weby z jednoho místa. Od verze 3.0 je MU přímo integrován do jádra WordPress, takže je vše dostupné v jednom balíčku.\n\nVerze 3.2 byla vydána 4. července 2011 a pojmenována „Gershwin“. Přinesla především optimalizace stávající funkčnosti, vylepšenou automatickou aktualizaci, upravený vzhled administrace, novou výchozí šablonu \"Twenty Eleven\" či možnost nevyrušovaného psaní. Od této verze bylo pro běh vyžadováno alespoň PHP 5.2.4 a MySQL 5.0, ukončena byla podpora pro Internet Explorer 6.\n\nVerze 3.3 vyšla pod názvem „Sonny“ 13. prosince 2011. Novinkami jsou změna levého menu, vylepšené nahrávání souborů, mírně změněná administrační lišta či přepracovaná nápověda včetně interaktivních upozornění.\n\nVerze 3.4 vyšla pod názvem Green 13. června 2012. Je pojmenovaná po kytaristovi Grantu Greenovi. Mezi novinky patřily rozšířené možnosti úpravy základních šablon - především možnost úpravy titulku a hlavičky stránky. Mezi další novinky patřila integrace se sociální sítí Twitter a možnost jednoduše přidávat k obrázkům popisky.\n\n11. prosince 2012 vyšla verze 3.5 s kódovým označením Elvin (podle bubeníka Elvina Jonese). Tato verze přinesla především zdokonalenou u práci s obrázky - možnost nahrávat je přetáhnutím myší z PC, jednoduše měnit jejich pořadí v galerii a další funkce. Dále se objevila podpora pro Retina displaye, nový ovládací prvek pro jednoduchý výběr barev a vylepšená úvodní stránka administrace. S touto verzí vyšla také nová základní šablona \"Twenty Twelve\".\n\nVerze 3.6 byla revoluční verzí. Vyšla 1. srpna 2013 a byla pojmenována Oscar po jazzovém pianistovi Oscaru Petersonovi. Objevila se zde nová základní šablona \"Twenty Thirteen\", která byla optimalizována pro mediálně bohaté blogy a stále patří k jedné z nejoblíbenějších šablon. Mezi další z mnoha novinek patří vylepšený systém revizí příspěvků, zamykání příspěvku při práci více autorů najednou, vylepšené automatické ukládání a integrace s mnoha multimediálními zdroji.\n\nJedná se o aktuálně nejstarší dosud podporovanou verzi (stále vycházejí opravy - poslední je 3.7.21 z 15. května 2017). Tato verze nese kódové jméno Basie (po varhaníku Countu Basiem) a byla vydána 24. října 2013. Od této verze je mnohem více pohlíženo na bezpečnost - objevila se funkce automatických aktualizací jádra a doporučení na používání silnějších hesel. Vylepšila se také práce s jazykovými mutacemi.\n\n12. prosince 2013 vyšla verze 3.8, která byla pojmenována po jazzovém saxofonistovi Cherliem Parkerovi. Administrátorské rozhraní bylo představeno v modernějším pojetí, které umožňovalo i mnohem jednodušší práci na mobilních zařízeních. Byla také představena nová základní šablona \"Twenty Fourteen\", která by dle tvůrců měla být ideální pro magazíny. Zlepšení také doznala práce s widgety.\n\nVerze 3.9 byla pojmenována po jazzovém varhaníkovi Jimmy Smithovi a vyšla 16. dubna 2014. Vizuální editor se v této verzi dočkal především živých náhledů multimediálních souborů. Bylo také vylepšeno vkládání textů z Microsoft Word, které dříve přinášelo problémy s formátováním vloženého textu. Živé náhledy se nově objevily i v možnosti přidávání widgetů přímo z konfigurátoru šablony.\n\nWordPress verze 4.0 vyšel vyšel 4. září 2014 a nese kódové jméno Beny po jazzovém klarinetistovi Bennym Goodmanovi. Tato verze přinesla velké množství drobných změn, které pomáhají editorovi jednodušeji tvořit a spravovat obsah - textový i multimediální. Cílem této verze bylo především zdokonalit funkce, které byly představeny v předchozích verzích, a sjednotit jejich ovládání.\n\nVerze 4.1 s kódovým označením Dinah (po jazzové zpěvačce Dinah Washingtonové) vyšla 18. prosince 2014 a přinesla novou základní šablonu \"Twenty Fifteen\". Nová šablona je opět orientována především na blogy, kdy psaní obsahu mají zpříjemnit i další funkce v administraci - například režim nevyrušovaného psaní, kdy jsou nepotřebné ovládací prvky schovány/minimalizovány. Dále byla vylepšena podpora jazyků a byla přidána bezpečnostní funkce, která umožňuje odhlášení uživatele ze všech zařízení, ke kterým byl přihlášen funkcí automatické přihlašování.\n\n23. dubna 2015 vyšel WordPress 4.2 pojmenovaný po jazzovém pianistovi Budu Powellovi. Byla vylepšena funkce PressThis, která umožňuje jednodušší sdílení obsahu na svůj web. Opět byla rozšířena podpora jazyků o další znakové sady a přibyla podpora pro emotikonky emoji. Byly také opět rozšířeny možnosti konfigurátoru šablony a přidána podpora dalších služeb pomocí oEmbed. Změny se doznala také aktualizace pluginů, která nyní probíhá asynchronně a není potřeba opouštět stránku se jejich seznamem.\n\nWordPress 4.3 vyšel 18. srpna 2015. Byl pojmenován Billie po jazzové zpěvačce Billie Holiday. Ve vizuálním editoru se objevila možnost využívat speciálních znaků v textu pro základní formátování (### pro nadpis, > pro citace, * pro odrážky) - není tak nutné opouštět psaný text pro nastavení formátu. Další novinkou je možnost upravovat menu přímo z konfigurátoru šablony. Zde je nyní možné i změnit ikonku stránky. Bezpečnost byla posílena předgenerováním silného uživatelského hesla.\n\nPo jazzovém trumpetistovi Cliffordovi Brownovi dostal kodové jméno \"Clifford\" WordPress verze 4.4, který vyšel 8. prosince 2015. V této verzi začal WordPress automaticky využívat responsivních obrázků, které se přizpůsobí velikosti obrazovky. Byla také představena nová šablona \"Twenty Sixteen\", která je určená převážně pro blogy. Byly také opět rozšířeny možnosti sdílení obsahu pomocí formátu oEmbed . Znatelné novinky se objevily i v samotném kódu WordPress - vývojáři nyní mohou přidávat metadata k taxonomiím a využívat REST API (s pomocí pluginu).\n\n12. dubna 2016 vyšel WordPress verze 4.5 s kódovým jménem \"Coleman\" po jazzovém saxofonistovi Colemanovi Hawkinsovi. V této verzi byla lehce snížena kvalita generovaných obrázků ve prospěch jejich velikosti. Bylo vylepšeno vkládání odkazů ve vizuálním editoru a také byly přidány další speciální sekvence znaků pro vkládání prvků do textu (--- vytvoří horizontální čáru, text mezi znaky ` bude naformátován jako zdrojový kód). Konfigurátor šablony získal podporu pro náhled mobilního vzhledu a možnost práce s logem stránky. Byla vylepšena práce s vkládanými kódy JavaScriptu a kaskádovými styly. Stále chybí plná podpora REST API.\n\nVerze 4.6 vyšla 18. srpna 2016 a nese kódové jméno \"Pepper\" po dalším jazzovém saxofonistovi Pepperu Adamsovi. Nejviditelnější změny jsou v administraci - lze jednodušeji aktualizovat pluginy a šablony, v administraci je nyní použit systémový font (je tak odstraněna závislost na službách třetích stran a drobně zrychleno načítání). Dále byla v editoru přidána kontrola validity vkládaných odkazů a dočasné ukládání změn na straně prohlížeče. Jádro systému bylo dále optimalizováno pro vyšší výkon.\n\n6. prosince 2016 vyšel WordPress 4.7 \"Sassy\" pojmenovaný po jazzové zpěvačce Sarah Vaughan. Tato verze přináší novou šablonu Twenty Seventeen, která demonstruje možnosti vylepšeného konfigurátoru šablon, kde přibyly například možnost pohodlně spravovat menu. V této verzi je již REST API plně podporované přímo v jádře systému. Bylo přidáno množství drobných vylepšení např. klávesové zkratky v editoru, náhledy PDF souborů v galerii médií a možnost v galerii vyhledávat dle jména souboru. Do šablon je nyní možné přidávat vlastní CSS styly bez nutnosti vytvářet tzv. Child Theme. Vývojáři uvítají možnost vytvářet šablony obsahu i pro běžné příspěvky (dříve to bylo možné jen pro stránky).\n\n\"Evans\" je kódové označení WordPress verze 4.8, která vyšla 8. června 2017. Jméno má po jazzovém pianistovi Billu Evansovi. Změn si můžete všimnou ve Widgetech - přibyl widget pro zobrazení obrázku, videa, audia a především textový widget nyní umožňuje používat vizuální editor. Ve vizuálním editoru bylo vylepšeno vkládání odkazů - je nyní mnohem jednodušší rozšířit text odkazu.Z vývojářského hlediska přibyly možnosti přizpůsobení vizuálního editoru a samozřejmě volání na ovládání nových widgetů. Příjemnou změnou je možnost zobrazení nadcházejících WP akcí v okolí na nástěnce.\n\nWordPress verze 4.9 vyšel 16. listopadu 2017 a byl pojmenová \"Tipton\" po jazzovém hudebníkovi Billu Tiptonovi. Velkých vylepšeních doznal konfigurátor šablony a přibyl také nový widget pro obrázkovou galerii. Do textových widgetů lze nyní jednoduše vkládat obrázky přes tlačítko média. Editor kódu nyní zvýrazňuje a hlídá syntax.\n\nNová řada WordPressu vyšla 6. prosince 2018. Verze 5.0 je pojmenovaná po jazzovém pianistovi Bebo Valdésovi. Nejzásadnější změnou je nový vizuální blokový editor Gutenberg a také nová šablona Twenty Nineteen, která ho umí využít. Nový editor zásadním způsobem mění práci s obsahem a v komunitě zatím budí řadu kontroverzí. Tento editor využívá javascriptový framework React a je možné ho využít i v jiných projektech.\n\n21. února 2019 vyšla verze 5.1. Je pojmenovaná po jazzové zpěvačce Betty Carter. Tato verze přináší značné zlepšení výkonu nového vizuálního editoru Gutenberg. Další postřehnutelnou změnou je zobrazení \"Zdraví stránky\", kde WordPress upozorňuje například na zastaralé verze PHP. Vývojář může využít novou tabulku wp_blogmeta pro sdílení metadat mezi weby ve WordPress Multisite a vylepšené API pro WP Cron.\n\nNecelé tři měsíce po verzi 5.1 vyšla 7. května 2019 aktualizovaná verze 5.2 s kódovým jménem \"Jaco\" podle jazzového baskytaristy Jaco Pastoriuse. Tato verze opět přináší optimalizaci vizuálního editoru Gutenberg. Mezi další nové funkce patří \"Site Health Check\" - hlídání správné funkce webu, upozorňování na konfigurační problémy a nová chybová stránka, která umožňuje administrátorovi zotavení z HTTP chyby 500. Přibylo několik šikovných funkcí pro vývojáře, které například usnadní integraci GTM. Důležitou změnou je ukončení podpory PHP 5.2, nejnižší podporovaná verze PHP pro provoz WordPress je nyní 5.6.20.\n\nPodle skupiny w3Techs a serveru kinsta.com:\n\nPrůběh podílu WordPressu má vzestupnou tendenci; v roce 2014 se stal nejpopulárnějším CMS.\nPodíl hlavních verzí WordPressu (k srpnu 2019):\nPodíl podkategorií WordPressu:\nData z analýzy 130 000 českých stránek využívajících redakční systém WordPress ze srpna 2017:\nVývoj systému WordPress vede Mark Jaquith, Ryan Boren a Matt Mullenweg, Matt a Mike Little jsou spoluzakladatelé projektu. Dalšími vývojáři WordPressu jsou Dougal Campbell, Mark Jaquith, Donncha O Caoimh, Andy Skelton, Michel Valdrighi a Peter Westwood.\n\nWordPress umožňuje uživatelům pohodlně nahrát a využívat různé druhy šablon. Standardní instalace přináší několik základních šablon, které mají demonstrovat aktuální možnosti redakčního systému. Nová základní šablona vychází každý rok s aktuální verzí systému. Základní šablony využívá cca 11 % českých WordPress webů.\n\nV roce 2010 přibyla do standardní instalace WordPressu nová šablona z názvem Twenty Ten. Demonstrovala možnosti nové verze systému. Uživatel si může sám jednoduše změnit obrázek v záhlaví a pozadí. Tato šablona bývá automaticky aktualizována s každou větší aktualizací WordPressu.\n\nTato šablona je součástí standardní instalace WordPressu od roku 2011. Je daleko více upravitelná než Twenty Ten. Umožňuje vytvářet vlastní formáty příspěvku. Na rozdíl od většiny šablon, které zvládají formáty Normální, Poznámka a Galerie, přináší Twenty Eleven navíc Odkaz, Stav, Citace a Obrázek. Každý formát příspěvku se chová jinak. WordPress s touto šablonou lze využít například jako mikroblogovací platformu.\n\nTato základní šablona se objevila ve verzi 3.5 pro rok 2012. Jedná se o první responsivní základní šablonu. Tato šablona měla ukázat, že WordPress není určen jen pro osobní blog, ale je možné ho použít i pro klasické webové stránky. Šablona přinesla možnost vytvořit si speciální úvodní stránku s widgety. V této šabloně bylo možné si nadefinovat vlastní menu, obrázek v hlavičce a pozadí.\n\nV následující verzi 3.6 se objevila nová šablona pro rok 2013 - Twenty Thirteen. Byla opět určena především pro blogování a podporuje několik formátů příspěvků (odkazy, citace, videa, zvukové klipy, zmínky, statusy, obrázky, galerie, konverzace), které jsou odlišně zobrazeny. Jedná se dosud o nejkontrastnější a nejbarevnější základní šablonu. V základním nastavení jsou k použity Google Web fonty Source Sans Pro, Bitter (nadpisy) a obrázkový font Genericons. Ze základního layoutu zmizel postranní panel a widgety se přesunuly do patičky. Dominantním prvkem zde byl konfigurovatelný obrázek v hlavičce.\n\nPro rok 2014 se ve verzi 3.8 objevila základní šablona Twenty Fourteen. Její určení mělo být především pro webové magazíny s velkým důrazem na samotnou obsahovou část. Samotná hlavička s menu zde byla minimální velikosti a s fixní pozicí navrchu stránky. Šablona byla dělána s důrazem na přizpůsobení se různým zobrazovacím zařízením. Novým prvkem byla speciální oblast pro doporučení obsah ve formě několika dlaždic nad obsahem. Widgety bylo možné umisťovat do dvou postranních panelů a patičky. Tato šablona také nabízela nový widget \"Ephemera\", který umožňoval zobrazovat poslední přidaný obsah různých formátů (např. videí). Hlavním fontem zde byl Google Web font Lato. Šablona přinesla 2 speciální layouty stránky - zobrazení na celou šířku a stránku pro pro výpis autorů.\n\nVe verzi 4.1 byla představena nová základní šablona pro rok 2015 - Twenty Fifteen. Tato šablona byla tvořena s důrazem na jednoduchost a důležitost samotného obsahu. Hlavni font je zde použit Noto. Opět bylo vylepšeno zobrazení napříč různými zobrazovacími zařízeními. Konfigurátor šablony dával na výběr z pěti různých barevných schémat. Netradiční bylo umístění menu a dalších funkčních bloků v postranním panelu s fixní pozici. Šablona také přinesla podporu zobrazení doplňujících popisků pro jednotlivé položky menu. V zobrazení samotného příspěvku byl věnován velký prostor pro zobrazení náhledového obrázku v úvodu.\n\nZákladní šablona Twenty Sixteen pro rok 2016 se objevila ve verzi 4.4. Šablona se vrací využití větší oblasti pro hlavičku a možnosti zobrazení dalších funkčních bloků v pravém postranním panelu (pokud nebudou přidány žádné widgety, obsah se zobrazí na celou šířku obrazovky). Další dvě oblasti pro vložení widgetů se nachází v patičce. U příspěvků je možné také přidávat podtitulek, který se zobrazí pod jeho názvem. Citace (<nowiki></nowiki>) je možné zobrazit výrazněji odsazené od hlavního textu. Konfigurátor šablony umožňuje volbu ze čtyř typů barevných schémat, volit obrázek v hlavičce a logo stránek. Lze také udělat speciální menu s odkazy na sociální sítě - šablona sama pozná o jakou síť se jedná a zobrazí příslušnou ikonku.\n\nDalší nová základní šablona se objevila ve verzi 4.7. Jedná se o poměrně univerzální a moderní šablonu, která opět více využívá konfigurátor šablony a podporuje například video v hlavičce. Konfigurátor šablony také nově ukáže generovaný obsah tam, kde zatím není vlastní, aby byl názornější dopad prováděných změn. Pokud je jako hlavní stránka webu použita statická stránka, je možné na ní vytvářet graficky oddělené bloky. Šablona také přichází s podporou ikonek ve formátu SVG a obsahuje 50 předpřipravených ikonek především sociálních sítí.\n\nWordPress verze 5.0 s nový blokovým editorem Gutenberg přišel i s novou šablonou, která jeho možností využívá. Jedná se o poměrně minimalistickou šablonu zaměřenou na typografii.\nPrvní český překlad systému vznikl kolem dnes již neudržovaného webu WordPress.cz. Tento překlad použil Jakub Konečný jako základ svého vlastního lokalizačního balíčku určeného pro WordPress 2.0. Nové překlady pro WordPress vydával s přestávkami až do jeho verze 2.5. Ovšem kvůli neshodám s komunitou českých uživatelů ohledně licence překladu od dalšího překládání upustil (vydal překlad pod Creative Commons pro nekomerční účely, která se však dle většiny komunity neslučuje s licencí GNU GPL, pod kterou je šířen samotný WordPress).\n\nV roce 2005 integroval David Grudl do jednoho balíčku jak samotný WordPress, tak i český překlad a textový převaděč Texy!.\n\nOd července 2009 lze stáhnout oficiální českou lokalizaci z oficiálních webových stránek, je již možná také automatizovaná aktualizace na nejnovější verzi WordPressu v češtině přímo z administračního panelu. O současnou verzi českého překladu se stará Pavel Hejn.\n\nSystém využívají například následující subjekty:\n\n\nČasté je využití WordPress jako doplňkového webu s články k webu hlavnímu. Mimo open source varianty, které lze zprovoznit na běžném webovém hostingu, existuje hostovaná publikační platforma WordPress.com, kterou provozuje společnost Automattic.\n\nPostavička Wapuu vznikla jako maskot japonského WordCampu v roce 2011. Navrhl ji japonský grafik Kazuko Kaneuchi. Wapuu v různých variacích se stal velmi oblíbený a rozšířil se na další WordCampy i další projekty související s WordPress. Jméno Wapuu vzniklo z japonské výslovnosti WordPress \"(„waadopuresu“)\".\n\nWordCamp je název pro lokální konference pořádané WordPress komunitou po celém světě. Řečníci a témata na těchto konferencích se týkají čehokoliv kolem systému WordPress (to může zahrnovat instalaci a nastavení pluginů, vývoj vlastních témat, marketing či řešení bezpečnostních otázek). V České republice tyto konference pořádá od roku 2014 komunita \"Náš WordPress\". Zorganizovat WordCamp může jakýkoliv dobrovolník a není k tomu třeba splňovat žádná odborná vstupní kritéria - musí pouze jednat v souladu s licencí GPLv2 (např. neprodává doplňky, které licenci porušují) a v souladu s ochrannou známkou WordPress (ve jménech svých produktů a služeb nepoužívá chráněné označení WordPress).\n\nPrvní český WordCamp proběhl 22. února 2014. Byl rozdělený na 2 paralelní proudy přednášek:\n\nDruhý ročník proběhl 28. února 2015. Opět byl rozdělen na 2 proudy přednášek:\n\nTřetí ročník se uskutečnil 20. února 2016. Přednášky byly opět rozděleny na dva proudy. Pro uživatele bylo hlavním tématem „Best practice“ při provozování webu a pro vývojáře pak část přednášek zaměřená na REST API. Po vzoru ostatních světových WordCampů měla konference svého maskota - Wapuu.\nWordCamp Praha 2017\n\nČtvrtý ročník konference se konal 18. února 2017. Tradičně byla akce rozdělena na 2 proudy:\nWordCamp Brno 2017\n\nPrvní ročník proběhl 21. 10. 2017.\n\nWordCamp Praha 2018\n\nPátý ročník proběhl na 24. 2. 2018.\n\nWordCamp Brno 2018\n\nDruhý ročník proběhl 20. 10. 2018.\n\nWordCamp Praha 2019\n\nŠestý ročník největší české WordPress konference proběhl 23. 2. 2019.\n\nWordCamp Brno 2019\n\nTřetí ročník proběhne 26. 10. 2019.\n\nWordCamp Praha 2020\n\nSedmý ročník proběhne 29. 2. 2020\n\nČeská komunita pořádá i několik dalších akcí:\n\n\n"}
{"id": "139418", "url": "https://cs.wikipedia.org/wiki?curid=139418", "title": "Jaroslav Holík (lední hokejista)", "text": "Jaroslav Holík (lední hokejista)\n\nJaroslav Holík (3. srpna 1942 Německý Brod, Protektorát Čechy a Morava – 17. dubna 2015) byl československý hokejista (střední útočník) a trenér. Mezi spoluhráči byl přezdívaný „Starej“. V roce 2009 byl uveden do Síně slávy českého hokeje.\n\nV letech 1961–1979 působil jako hráč armádního klubu Dukla Jihlava, za kterou nastoupil k 602 utkáním, v nichž nasbíral 641 kanadských bodů (266+375). S tímto klubem vybojoval sedm titulů mistra republiky. Další čtyři ligová prvenství později přidal jako trenér. Pravidelně startoval za československou reprezentaci, se kterou na světových šampionátech získal šest medailí (včetně zlaté z MS 1972). Zúčastnil se také Zimních olympijských her 1972, odkud si československé družstvo odvezlo bronz. Je členem Klubu hokejových střelců deníku Sport.\n\nJako hlavní trenér přivedl v letech 2000 a 2001 českou reprezentaci do 20 let k titulům mistrů světa.\n\nV roce 2010 byl vyšetřován policií kvůli údajné korupci, kdy měl vyžadovat jako trenér reprezentačního mužstva do 20 let v roce 50 000 korun za zařazení obránce Jana Platila do týmu. Deník \"Sport\" také uvedl, že získal nahrávku inkriminovaného rozhovoru. Policie následně případ odložila, protože nezjistila skutečnosti, které by nasvědčovaly spáchání trestného činu.\n\nV březnu 2012 převzal v Praze od Českého klubu fair play Hlavní cenu za celoživotní postoj.\n\nOd roku 2011 trpěl gangrénou, přišel kvůli ní o část nohy. Zemřel po dlouhé nemoci ve věku 72 let dne 17. dubna 2015.\n\nJeho bratrem je bývalý hokejista Jiří Holík. Má syna Roberta (rovněž bývalého hokejistu) a dceru Andreu (bývalou tenistku).\n\n"}
{"id": "139419", "url": "https://cs.wikipedia.org/wiki?curid=139419", "title": "Újezd (Malá Strana)", "text": "Újezd (Malá Strana)\n\nÚjezd je název ulice a zaniklé vsi na Malé Straně v Praze.\nÚzemí Újezdu se ve 12. století rozkládalo mezi vltavským břehem (na východě) a petřínským svahem (na západě), a ve směru severojižním mezi kostelem sv. Jana Křtitele (dnešním názvem sv. Jana Křtitele na prádle) na severu a kostelem sv. Filipa a Jakuba (v prostoru dnešního Arbesova náměstí) na jihu. Osada původně patřila ke Smíchovu, avšak po rozšíření Malé Strany vybudováním Hladové zdi v letech 1360–1362 se stala její severní část součástí Malé Strany. Přístup do města byl Kartouzskou bránou, kterou v roce 1862 nahradila novogotická Újezdská brána.\n\nJméno \"Újezd\" pochází z 13. století. Dnešní stejnojmenná ulice se v letech 1800–1870 nazývala \"Újezdská ulice\" a její jižní část \"U brány Újezdské\". Dnes je Újezd jedna z hlavních malostranských ulic. Kopíruje úpatí Petřína a je pokračováním ulice Karmelitské (od křižovatky s Harantovou) a končí na náměstí Kinských na Smíchově.\n\nNázev Újezd byl přenesen i do názvů místní tramvajové zastávky a dolní stanice lanové dráhy na Petřín, na kterou vede ulice U lanové dráhy.\n\n\n"}
{"id": "139420", "url": "https://cs.wikipedia.org/wiki?curid=139420", "title": "Reformní strana Spojených států amerických", "text": "Reformní strana Spojených států amerických\n\nReformní strana Spojených států amerických (anglicky \"Reform Party of the United States of America\") je centristická politická strana působící na území Spojených států amerických. Byla založena roku 1995 Rossem Perotem, který tvrdil, že americká politická scéna je ztuhlá a neperspektivní a proto potřebuje nutnou reformu. \n\nV prezidentských volbách 1996 obdržel Ross Perot 8,4 % platných hlasů a zařadil se na třetí místo všeobecného hlasování. Mezi další mediálně známé kandidáty strany v prezidentských, kongresových a guvernérských volbách se zařadili Ralph Nader, Donald Trump a David Duke. V roce 1999 se Jesse Ventura stal guvernérem Minnesoty. V roce po nástupu do úřadu však stranu opustil.\n\n"}
{"id": "139421", "url": "https://cs.wikipedia.org/wiki?curid=139421", "title": "Dubovka", "text": "Dubovka\n\nNázev Dubovka mají tři sídla:\n\n"}
{"id": "139439", "url": "https://cs.wikipedia.org/wiki?curid=139439", "title": "Hodžovo náměstí (Bratislava)", "text": "Hodžovo náměstí (Bratislava)\n\nHodžovo náměstí v Bratislavě je jedno z nejvýznamnějších veřejných prostranství ve slovenské metropoli.\n\nNáměstí se nachází na Starém Městě, na jeho severním okraji, kde se v dobách středověku nacházely hradby města. Pojmenováno bylo podle slovenského národního buditele, Michala Miloslava Hodži. Za časů socialismu neslo název \"Mierové námestie\" a dnes se mu tak lidově říká \"Mierko\".\n\nMezi významné stavby, které se tu nacházejí, patří například prezidentský Grasalkovičův palác a před ním se nacházející \"Fontána míru\", navržená architektem Tiborem Bártfayem. Další významnou stavbou je též hotel Crowne Plaza.\n"}
{"id": "139462", "url": "https://cs.wikipedia.org/wiki?curid=139462", "title": "Lord of the Dance", "text": "Lord of the Dance\n\nLord of The Dance je irské folkové hudební a taneční představení (show) vytvořené americkým tanečníkem jménem Michael Flatley.\n\nJeho hudba a tanec je založena na tradičním irském folklóru, obohaceném o rychlejší popové melodie, moderní tanec a \"step\". \"Lord of the dance\" měl premiéru 2. července 1996 v the Point Theatre v Dublinu a od té doby se stalo toto představení mezinárodně proslulým a show se stala světoznámým fenoménem.\n\nDalšími představeními z dílny Michaela Flatleyho jsou Celtic tiger a Riverdance. Lord of the dance byl v novější a rozšířenější podobě předveden i 25. července 1998 v londýnském Hyde Parku pro 50 000 lidí jako Feet of Flames.\n\n"}
{"id": "139465", "url": "https://cs.wikipedia.org/wiki?curid=139465", "title": "Cejlon", "text": "Cejlon\n\nCejlon je ostrov v Indickém oceánu při jižním cípu Přední Indie v jihovýchodní Asii. Vlastní ostrov tvoří hlavní území Srí Lanky.\n\nCejlon je z východu omýván vodami Bengálského zálivu a ze západu vodami Lakadivského moře. Od poloostrova Přední Indie je oddělen Mannárským zálivem, mělkým Palkovým průlivem a skupinou ostrůvků a mělčin Adamova mostu. \n\nCentrální část ostrova je hornatá. Nejvyšší bod ostrova Pidurutalagala dosahuje nadmořské výšky 2 524 metrů.\n"}
{"id": "139466", "url": "https://cs.wikipedia.org/wiki?curid=139466", "title": "INS Vikramaditya", "text": "INS Vikramaditya\n\nINS \"Vikramaditya\" (R33) je letadlová loď indického námořnictva, která byla do služby zařazena v roce 2013. Jedná se o bývalou sovětskou letadlovou loď Baku a později Admiral Gorškov, která byla postavena v letech 1978–1987 podle projektu 1143.4 jako poslední a modifikovaná jednotka projektu 1143 (známého též jako třída \"Kijev\"). Od počátku 90. let Rusko trápil nedostatek financí. Relativně moderní \"Admiral Gorškov\" proto námořnictvo nechalo chátrat mimo operační službu. Následně nepotřebnou loď odkoupila Indie, která ji nechala přestavět na plavidlo koncepce STOBAR – palubní letouny startují pomocí skokanského můstku na přídi a přistávají s použitím záchytného háku. Naopak ztratila typický rys sovětských letadlových křižníků v podobě silné výzbroje.\n\nV červnu 2012 byla loď téměř dokončena a zahájila zkoušky v Barentsově a Bílém moři. Předání indickému námořnictvu však muselo být opakovaně odloženo. Poslední termín předání lodě, stanovený na prosinec 2012, byl posunut na říjen 2013, jelikož zkoušky odhalily problémy s pohonným ústrojím. Narostla rovněž cena kontraktu, protože náklady Indie na pořízení lodě stouply z původních 620 milionů dolaru na 2,5 miliardy dolarů. Po dokončení zkoušek byla loď dne 16. listopadu 2013 slavnostně zařazena do indického námořnictva. Pomůže tak zaplnit mezeru mezi vyřazením letadlové lodě \"Viraat\" a dokončením nových jednotek třídy \"Vikrant\", které jsou domácí indickou konstrukcí.\n\nSlovo Vikramaditya znamená v sanskrtu „všemohoucí“ () a toto slovo se stalo i titulem několika významných indických panovníků.\n\n\"Baku\" byla čtvrtá a poslední postavená jednotka sovětské třídy \"Kijev\". Byla postavena loděnicí v ukrajinském Nikolajevu podle modifikovaného projektu 1143.4, který zohlednil zkušenosti s provozem jejích sesterských lodí. Plavidlo mělo zesílenou konstrukci, modernější elektroniku i výzbroj. Rovněž velitelský ostrov dostal jednodušší a kompaktnější tvar. Výtlak, oproti prvním třem jednotkám, mírně stoupl.\n\nStavba \"Baku\" byla zahájena 26. prosince 1978, na vodu byla spuštěna 17. dubna 1982 a dne 11. prosince 1987 byla přijata do služby. Původně byla pojmenována po Baku, hlavním městě Ázerbájdžánské SSR. V době zániku Sovětského svazu a vzniku nezávislého Ázerbájdžánu byla loď přejmenována na \"Admiral Gorškov\" po Sergeji Gorškovovi, po veliteli sovětských námořních sil za dob studené války.\n\nPočátkem 90. let na palubě \"Baku\" probíhaly zkoušky nového nadzvukového bojového letounu s kolmým vzletem Jakovlev Jak-141. Na vývoj typu však nebyly peníze a nebyl dokončen. V roce 1994 došlo v kotelně k výbuchu, který loď poškodil. Loď byla celý rok ukotvena v doku kvůli opravě a do služby se vrátila pouze na krátké období v letech 1995–1996. V roce 1995 přitom byla zahájena jednání s Indií o jejím prodeji.\n\n\"Baku\" byla, podobně jako ostatní plavidla své třídy, lodí osobité konstrukce odpovídající sovětskému pojetí letadlových lodí v podobě letadlových křižníků – plavidel nesoucích jak letadla, tak silnou další výzbroj, včetně těžkých protilodních střel. Paluba lodě byla rozčleněna tak, že se na levoboku nacházela vyosená letová paluba, na pravoboku rozměrný velitelských ostrov a na přídi většina výzbroje.\n\nÚdernou raketovou výzbroj tvořilo dvanáct těžkých protilodních střel P-500 Bazalt (v kódu NATO SS-N-12 Sandbox) s dosahem 550 km. K obraně proti napadení ze vzduchu loď nesla celkem 192 protiletadlových řízených střel systému 3K95 Kinžal (v kódu NATO SA-N-9), umístěných ve čtyřech skupinách, z nichž každou tvořilo šest osminásobných revolverových zásobníků. Střely měly dosah okolo 10 km. Hlavňovou výzbroj tvořily dva 100mm kanóny AK-100 v jednohlavňových dělových věžích a osm obranných kompletů AK-630. Loď byla schopna také protiponorkového boje, k čemuž nesla dva raketové vrhače hlubinných pum RBU-6000 a protiponorkový systém Udav-1.\n\nLetadlová loď \"Baku\" nebyla vybavena katapulty, ani skokanským můstkem na přídi, proto z ní mohly operovat pouze vrtulníky typu Ka-25 či Ka-27, anebo kolmostartující bojová letadla Jak-38. Hangár měl kapacitu 16 letadel a 19 vrtulníků.\n\nRusko a Indie jednaly o zakoupení plavidla od poloviny 90. let. Smlouva o prodeji lodě byla uzavřena 20. ledna 2004. Indickým záměrem je získat v podobě \"Vikramaditye\" náhradu za starší indickou letadlovou loď INS \"Viraat\", původně britskou HMS \"Hermes\" patřící ke třídě \"Centaur\". Výcvik posádky byl dokončen v březnu 2012 a od května 2012 bylo zahájeno první kolo námořních zkoušek. Druhé kolo zkoušek začalo v červenci 2012. V září 2010 došlo při pokusu o dosažení nejvyšší rychlosti k poruše sedmi z osmi kotlů. Oprava byla dokončena na počátku února 2013. Poté zkoušky pokračovaly.\n\nKontrakt se původně zdál být výhodným pro Indii. Rusko loď nabídlo zdarma s tím, že na oplátku Indie objedná nutnou opravu a modernizaci plavidla u ruských loděnic (zakázku získala loděnice Sevmaš v Severodvinsku). Původní odhad nákladů ve výši 620 milionů dolarů se ukázal být značně podhodnoceným – například musela být vyměněna kompletně celá elektroinstalace. Poslední známá částka, na kterou se reaktivace lodě vyšplhá, činí plné 2,5 miliardy dolarů. Odkládal se také termín zařazení plavidla do služby. Původně to měl být roku 2008, přičemž tento termín byl posunut až na říjen 2013. K zařazení plavidla do služby nakonec došlo v listopadu 2013 v loděnici Sevmaš v Severodvinsku.\n\nPřestavba v loděnicích Sevmaš změnila \"Vikramadityu\" z hybridu letadlové lodi a raketového křižníku v klasickou letadlovou loď provozující letouny systémem STOBAR (\"Short Take Off But Arrested Recovery\"). \n\nPalubní letouny startují pomocí skokanského můstku na přídi a přistávají s pomocí záchytného háku. Z přední paluby byly odstraněny všechny staré zbraňové systémy a místo nich byl namontován skokanský můstek usnadňující start palubních letounů. Letová paluba byla upravena a rozšířena. V operační službě by z lodě měly operovat ruské palubní stíhací letouny typu MiG-29 K/KUB (Indie už jich objednala 41 kusů) a indické lehké bojové letouny HAL Tejas. Doplňovat je má šest ruských vrtulníků Kamov Ka-31 a indické lehké vrtulníky HAL Dhruv. \n\nDle serveru Defense Industry Daily loď zůstane vlastní výzbroj až po roce 2017 a nejspíše bude vybavena hybdridními obrannými systémy 3K87 Kortik. Server Naval-technology uvedl, že plavidlo ponese protiletadlový systém středního dosahu Uragan, osm nadzvukových protilodních střel Jachont, 130mm kanóny a protiponorkový systém RPK-9 Medvedka. Elektronika zahrnuje 3D vyhledávací radar, radar pro řízení palby Puma, trupový sonar a sonar s měnitelnou hloubkou ponoru.\n\nV roce 2015 byly na loď instalovány první zbraňové systémy, převzaté z vyřazených fregat třídy \"Godawari\". Jedná se o protiletadlové řízené střely Barak 1 a čtyři 30mm kanónové komplety AK-630.\n\nIndické námoniřctvo loď zařadilo do služby dne 16. listopadu 2013. V květnu 2014 se přitom vydala na svou první operační plavbu. Na palubě přitom nesla 16 bojových letounů MiG-29K a šest vrtulníků Kamov Ka-31 a Kamov Ka-28.\n\n\n\n"}
{"id": "139467", "url": "https://cs.wikipedia.org/wiki?curid=139467", "title": "Axel-Paulsenův skok", "text": "Axel-Paulsenův skok\n\nAxel, celým názvem Axel Paulsen, je krasobruslařský skok, který má jednu a půl otočky. Skok lze popsat jako spojení skoků rittberger a kadet. Nazván je podle Nora Axela Paulsena, který jej předvedl v roce 1882.\n\nAxel se skáče z vnější hrany brusle. Odraz nastává po přechodu z vnější hrany pravé nohy na vnější hranu odrazové nohy, a to pokračováním v mírném oblouku. Po odrazu nastává pozice „panáka“, po které se bruslař přenese a pokračuje následnou zadní rotací. Dopad by měl být lehký, dynamický a především ladně na zoubek dopadové nohy.\n"}
{"id": "139470", "url": "https://cs.wikipedia.org/wiki?curid=139470", "title": "Charles Percy Snow", "text": "Charles Percy Snow\n\nCharles Percy Snow (15. října 1905 Leicester – 1. července 1980) byl britský prozaik, který svou tvorbou navázal na tradici realistického románu a ve svých dílech dokázal především podat detailní popis sociálního prostředí, v němž se příběh odehrával.\n\nCharles Percy Snow, od roku 1964 Lord Snow of Leicester, byl spisovatel, vědec a veřejný činitel.\n\nPo středoškolských studiích získal vysokoškolské stipendium obor fyzika a chemie, nejprve ve svém rodišti a později v Cambridgi, kde zůstal jako učitel a vědecký pracovník. Počátkem třicátých let se vedle vědecké činnosti začal věnovat také své vlastní literární tvorbě.\n\nJádrem Snowova beletristického díla je široce koncipovaný cyklus jedenácti společensky závažných románů Cizinci a bratři (\"Strangers and Brothers\"), pojmenovaný podle jeho první části, jež vznikla ještě před válkou. Poslední dílo tohoto obrovitého souboru nese příznačný název Poslední věci (\"Last things\") a vyšlo roku 1970. Nejznámější z celého seriálu je román Profesoři (\"The Masters\", 1951, česky 1963). Všechny tyto romány mají společného ústředního hrdinu Lewise Eliota, autobiografického vypravěče, jehož střízlivýma očima sleduje čtenář anglickou společnost od první světové války až do současnosti a seznamuje se s vnitřním životem dlouhé řady postav, s jejich morálními konflikty, se sváry jejich ctižádosti a svědomí. Po ukončení Cizinců a bratrů napsal Snow dva romány - první Nespokojenci (\"The Malcontents\"), vydal 1972, druhý, Cesty moudrosti (\"In Their Wisdom\"), je z roku 1974.\n\n"}
{"id": "139473", "url": "https://cs.wikipedia.org/wiki?curid=139473", "title": "Franz Josef Strauß", "text": "Franz Josef Strauß\n\nFranz Josef Strauß (též Franz Josef Strauss, 6. září 1915 Mnichov – 3. října 1988 Řezno) byl německý politik, dlouholetý předseda CSU.\n\nV letech 1949 až 1978 byl poslancem německého spolkového sněmu, v letech 1953 až 1969 zastával různé ministerské funkce v bavorských zemských vládách a mezi lety 1978 a 1988 byl ministerským předsedou Svobodného státu Bavorsko.\n\nFranz Josef Strauss byl 1. září 1988 na lovu zvěře, kde došlo ke zhroucení-se krevního oběhu s krátkodobou zástavou srdce. Než přijela sanitka, tak to nějakou dobu trvalo; to bylo klíčové pro další lekařskou pomoc. Zemřel 3. října 1988 v Řeznu. Na úmrtním ceremoniálu na mnichovském \"Marienplatzu\" se sešlo více jak 15 000 lidí, aby se se svým tzv. Zemským tátou rozloučili.\n\nFrany Josef Strauss byl velice oblíbeným politikem v Bavorsku. Mimo Bavorska byl ale sporný, často nenáviděný. Když se ucházel o funkci kancléře, tak se mu velké šance nedávaly. Volby skutečně prohrál, protože ho voliči ze zbytku Německa za kancléře nechtěli. V Bavorsku ale dociloval pravidelně vysokých volebních výsledků, jeho CSU až kolem 65 procent, což mu vždy zaručovalo absolutní většinu v bavorském parlamentu. Zajímavostí ale je skutečnost, že ačkoliv bylo Bavorsko vždy konzervativní, tak byl Mnichov, jako hlavní město, vždy v rukou socialistického starosty.\n\nStrauss se také vyznamenal svým bojem za čistotu piva. Bylo to v době, kdy se do Německa začátkem 80. let tlačily zahraniční pivovary s chemicky konzervovaným pivem. Po jeho smrti byl boj o absolutní čistotu kvůli bruselské administrativě definitivně prohrán.\n\n"}
{"id": "139476", "url": "https://cs.wikipedia.org/wiki?curid=139476", "title": "Lužniki", "text": "Lužniki\n\nStadion Lužniki (rusky: \"Стадион Лужники\") v Moskvě je největší sportovní stadion v Rusku. V současnosti má kapacitu 78 360 míst k sezení. Stadion je součástí Olympijského komplexu Lužniki.\nStadion byl postaven v letech 1955–1956 jako Centrální Leninův stadion, byl to národní stadion Sovětského svazu a divácká kapacita byla v té době přes 100 000. Stadion hostil finálový zápas Mistrovství světa v ledním hokeji 1957 mezi Švédskem a Sovětským svazem, zúčastnilo se ho na 55 000 lidí a v té době to byl nový světový rekord.\n\nV roce 1980 tento stadion hostil Letní olympijské hry 1980. V roce 1992 byl přejmenován. Rozsáhlá rekonstrukce stadionu v roce 1996 přinesla mimo jiné střechu nad tribunou, rekonstrukce původních sedadel vedla ke snížení celkové kapacity. Stadion hostil finále Ligy mistrů 1999 a Ligy mistrů 2008 a v roce 2013 se v něm konalo mistrovství světa v atletice.\n\nVystupovali zde umělci takových jmen jako například Michael Jackson, The Rolling Stones, Madonna, Metallica, Red Hot Chili Peppers, Kino a U2.\n\nHřiště bylo v minulosti využíváno především na fotbalové zápasy hrané CSKA Moskva, Torpedem Moskva a Spartakem Moskva, ale používá se také jako jedno z domácích hřišť ruské fotbalové reprezentace. Lužniki byly vybrány jako jeden ze stadionů, na kterém se konalo Mistrovství světa ve fotbale 2018, odehrálo se zde i finále o titul mistra světa.\n\n"}
{"id": "139477", "url": "https://cs.wikipedia.org/wiki?curid=139477", "title": "Halloween", "text": "Halloween\n\nHalloween \"/ˌhæləʊˈiːn/\" je anglosaský lidový svátek, který se slaví 31. října, tedy den před křesťanským svátkem Všech svatých, z jehož oslav se v Irsku vyvinul. Děti se oblékají do strašidelných kostýmů a chodí od domu k domu s tradičním pořekadlem \"Trick or treat\" (\"Koledu, nebo vám něco provedu - v Americe typické pomalovávání automobilů, dveří, zubní pasta na dveřích...\") a „koledují“ o sladkosti. Svátek se slaví většinou v anglicky mluvících zemích, převážně v USA, Kanadě, Velké Británii, Irsku, Austrálii, \n\nNázev vznikl zkrácením anglického „All Hallows' Eve“, tedy „Předvečer Všech svatých“.\n\nZvyky Halloweenu se rozvinuly v Irsku na základě zvyků oslavy svátku Všech svatých, který byl přenesen do Irska z Říma. Opírají se o původně židovskou tradici slavení svátků již od předchozího večera, neboť Židé počítali začátek dne již předchozím západem slunce. Vystěhovalci zvyk přenesli v 19. století do USA, kde se všeobecně rozšířil, a odtud ho s expanzí americké kultury přejímaly další země.\n\nV době irského národního obrození se kolem roku 1830 rozšířil názor, že Halloween vznikl z předkřesťanských keltských tradic, např. svátku Samhain. Toto pojetí přijal i etnolog James Frazer, který Halloween v knize \"Zlatá ratolest\" popisuje jako pohanský svátek s tenkou křesťanskou slupkou. Podobné romantické teorie se dodnes často citují, jsou však považovány za překonané.\n\nTradičními znaky Halloweenu jsou vyřezané dýně se svíčkou uvnitř, zvané jack-o'-lantern, dále čarodějky, duchové, černé kočky, košťata, oheň, příšery, kostlivci, sovy, výři atd. Typickými barvami jsou černá a oranžová.\n\nV Česku nejde o tradiční svátek. Některé domácnosti si před dům symbolicky dávají jack-o'-lantern, ale ani tyto domácnosti nejsou obvykle připravené na trick-or-treating, a do Halloweenu se tím pádem nezapojují.\n\n"}
{"id": "139480", "url": "https://cs.wikipedia.org/wiki?curid=139480", "title": "Pekelní andělé", "text": "Pekelní andělé\n\nPekelní andělé (\"Hell's Angels\") je americký film z roku 1930, jeho producentem i režisérem byl Howard Hughes.\n\nFilm se začal natáčet jako němý, ale později byl přetočen znovu i se zvukem. V hlavních rolích hrály tehdejší filmové hvězdy James Hall a Ben Lyon jako dva bratři Roy a Monte Rutledgovi (Rutledge) a Jean Harlowová v roli Heleny (Helen). Tuto roli původně hrála norská hvězda němého filmu Greta Nissenová, ale po přetočení filmu na zvukový o svoji roli kvůli přízvuku přišla. Film ve své době uchvátil pokročilými vizuálními triky a strhující dramatičností bojových scén. Během jejich natáčení tři piloti tragicky zahynuli a Hughes sám, který se jako pilot natáčení také zúčastnil, si po vlastní havárii polámal několik kostí.\n\nPekelní andělé měli premiéru v Graumanově čínském divadle (Grauman's Chinese Theatre) v Los Angeles 24. května 1930 za účasti herců i tvůrců filmu, na kterou byli pozvány největší celebrity tehdejšího Hollywoodu. Tiskem byl přezdíván \"Miliónový film\", protože náklady na produkci se vyšplhaly na 3,8 milionů USD což bylo na tehdejší dobu nevídané. Film se však stal velmi úspěšným a vydělal nakonec téměř 8 milionů, pro srovnání je to přibližně ekvivalent současných 90 milionů USD (2006).\n\nRoy a Monte jsou velmi odlišní bratři studující spolu před začátkem 1. světové války na univerzitě v Oxfordu. Povahově klidný a konzervativní Roy je zamilován do svéhlavé a rozmarné Heleny, kterou si idealizoval. Monte je na rozdíl od něho svobodomyslný mladík naplno si užívající života, který jen těžko odolává svůdné Heleně. Po vyhlášení války oba vstupují do služby u Royal Flying Corps, Roy s nadšením a vědomím odpovědnosti bránit svou vlast, Monte se nechal zlákat náborovou akcí „\"Vstup do letectva za hubičku!\"“, čehož později s obavami o svůj život litoval. Ve válce Roy prožívá zklamání, když pozná pravou povahu přelétavé Heleny. Nakonec se oba bratři dobrovolně přihlašují do nebezpečné mise a jejich úkolem je v ukořistěném německém letounu proniknout na nepřátelské území a bombardovat německou základnu. Po úspěšném splnění úkolu jsou napadeni letkou stíhacích letounů, a jejich bombardér poškodili natolik, že byli nuceni dramaticky nouzově přistát na nepřátelském území. Oba vyvázli bez zranění, ale padli do zajetí německým vojákům. V zajetí dostali na vybranou, zdali si zachránit život prozrazením vojenského tajemství o strategických plánech britské armády, nebo skončit na popravišti. Monte byl připraven informace prozradit a tak se Roy rozhodl svého bratra zabít, aby posléze sám skončil před popravčí četou, aniž by promluvil.\n"}
{"id": "139484", "url": "https://cs.wikipedia.org/wiki?curid=139484", "title": "Právní jazyk", "text": "Právní jazyk\n\nPrávní jazyk je oblast odborného jazyka, kterou používají právníci (advokáti, soudci apod.), zákonodárci a jiní uživatelé práva k vyjádření zákonných práv, zákonných povinností a právních analýz. Souhrn ustálených odborných termínů, které se přitom používají, se označuje právní terminologie. Český právní jazyk je vedle teologické terminologie nejstarším českým odborným jazykem. Obecně se požaduje, aby právnické texty byly formulovány „jednoznačně, srozumitelně, terminologicky jednotně, jazykově a stylisticky bezvadně“.\n\nV některých případech mají termíny a vazby v právních textech jiný význam než v běžné řeči anebo nejsou bez vysvětlení běžně srozumitelné. Například zákon č. 40/1964 Sb. (občanský zákoník) definuje spojení \"jak stojí a leží\" jako výraz zbavení se odpovědnosti. V § 501 říká „Přenechá-li se věc jak stojí a leží, neodpovídá zcizitel za její vady, ledaže věc nemá vlastnost, o níž zcizitel prohlásil, že ji má, nebo kterou si nabyvatel výslovně vymínil.“ Anebo obrat \"na viděnou\", v běžném jazyce používaný při rozloučení, používá zákon č. 191/1950 Sb. (směnečný a šekový) ve významu „při předložení“ směnky (§ 34 odst. 1).\n"}
{"id": "139487", "url": "https://cs.wikipedia.org/wiki?curid=139487", "title": "Stadio Olimpico", "text": "Stadio Olimpico\n\nStadio Olimpico je hlavní stadion v italském Římě na adrese Foro Italico - 00194 Roma. Je domovem klubů SS Lazio a AS Řím. Otevřen byl roku 1937 a po rekonstrukci byl znovuotevřen o 16 let později, tedy v roce 1953. Prvním utkáním po jeho rekonstrukci bylo utkání Itálie - Maďarsko, v současnosti pojme 72 698 diváků a jeho rozměry jsou 105 x 68 metrů. Stadion hostil olympijské hry v roce 1960, Mistrovství světa v atletice 1987 a Mistrovství světa ve fotbale 1990. V roce 2009 se zde odehrálo finále Ligy mistrů.\n"}
{"id": "139489", "url": "https://cs.wikipedia.org/wiki?curid=139489", "title": "David Schwimmer", "text": "David Schwimmer\n\nDavid Schwimmer (* 2. listopadu 1966 Astorie) je americký herec a režisér nominovaný na cenu Emmy. Jeho nejznámější rolí je paleontolog Ross Geller v seriálu \"Přátelé\".\n\nDavid Schwimmer se narodil v Queensu Arthuru Schwimmerovi a Arlene Colmanové a vyrostl v Los Angeles, kde navštěvoval Beverly Hills High School. Později navštěvoval Northwestern University a vystudoval umění a herectví. V roce 1988 spoluzaložil Lookingglass Theatre Company v Chicagu. Je nejvyšší ze všech herců, kteří hráli v \"Přátelích\". 8. května 2011 se mu narodila dcera Cloe (manželkou je fotografka Zoe Buckmannová).\n\nNejznámější rolí byla role Rosse v \"Přátelích\". Později namluvil roli ve filmech \"Madagaskar\" a \"\" a hrál v seriálu \"Bratrstvo neohrožených\".\n\n"}
{"id": "139493", "url": "https://cs.wikipedia.org/wiki?curid=139493", "title": "Simeon II.", "text": "Simeon II.\n\nSimeon II., občanským jménem Simeon Borisov Sakskoburggotski (bulh. \"Симеон Борисов Сакскобургготски\", (* 16. června 1937 Sofie) je bulharský politik, bývalý bulharský car a v letech 2001-2005 ministerský předseda.\n\nPanovníkem své země se stal 28. srpna 1943 po smrti svého otce Borise III. Vzhledem k jeho nízkému věku za něj vládla regentská rada.\n\nPo druhé světové válce a zrušení monarchie v roce 1946 odcestoval s rodinou ze země do Egypta, od roku 1951 žil ve Španělsku. Svou rodnou zemi navštívil poprvé od dětství v roce 1996, začal se v ní však záhy politicky angažovat a v roce 2001 se stal bulharským premiérem. Tím byl až do roku 2005, kdy jeho stranu ve volbách porazili socialisté.\n\n"}
{"id": "139497", "url": "https://cs.wikipedia.org/wiki?curid=139497", "title": "Željko Komšić", "text": "Željko Komšić\n\nŽeljko Komšić (* 20. ledna 1964) je politikem v Bosně a Hercegovině. 1. října 2006 byl zvolen jako zástupce Chorvatů na čtyřleté období do Předsednictva Bosny a Hercegoviny. 3. října 2010 byl zvolen do této funkce znovu.\n\nStudoval na univerzitě v Sarajevu a později na Diplomatické škole Edmunda A. Walshe při Georgetown University ve Washingtonu. V průběhu bosenské války sloužil Komšić v Armádě Republiky Bosna a Hercegovina a obdržel Zlatou lilii – nejvyšší vojenské vyznamenání udělované bosenskou vládou. Po válce vstoupil do politiky jako primátor Sarajeva, poté pracoval jako velvyslanec Bosny a Hercegoviny ve Svazové republice Jugoslávii a dvakrát jako starosta městské části Novo Sarajevo.\n\nProfesí je právník, je předsedou strany Demokratska fronta.\n\n"}
{"id": "139498", "url": "https://cs.wikipedia.org/wiki?curid=139498", "title": "Magdeburg", "text": "Magdeburg\n\nMagdeburg (staročesky \"Děvín\") je zemské hlavní město německé spolkové země Sasko-Anhaltsko a zároveň bývalé správní středisko jednoho z jejích tří zrušených vládních obvodů. Magdeburg je sídlem katolického biskupství i biskupství evangelické luterské provincie, dále jsou zde dvě vysoké školy, Univerzita Otta von Guericke a Hochschule Magdeburg-Stendal (FH). V roce 2005 slavilo město své 1200. výročí založení.\n\nJméno města pochází etymologicky ze základu „Machte“ (česky: síla, moc). To označovalo „\"Mächtige Burg\"“ (mocný, pevný hrad). Z toho důvodu je také v současném názvu hláska „a“ vyslovována krátce.\n\nNejstarší nálezy pěstního klínu se datují do starší Sálské doby ledové cca. před 150 000 lety.\n\nStopy po trvalejší lidské přítomnosti v magdeburském prostoru nacházíme již od pozdní doby ledové (cca 15 000 př. n. l.). Během období Neolitické kultury s lineární keramikou (v ml. době kamenné) bylo okolo 5 400 př. n. l. území osídleno kmeny podunajských kultur. Úrodné nížiny v blízkosti lesů a vod skýtaly dobré podmínky a západní břeh Labe zase dobrou ochranu před povodněmi.\n\nMagdeburg byl písemně poprvé zmíněn v roce 805 v diedenhofským kapitulárem Karla Velikého jako \"Magadoburg\" a za vlády císaře Oty I. císařské sídlo. Roku 919 nechal Jindřich I. Ptáčník Magdeburg opevnit proti Maďarům a Slovanům.\nNicméně současně s tím byl používán magdeburský brod přes Labe, neboť jen tak bylo možné vést obchod se Slovany usídlenými na východ od Labe.\n\nRoku 929 vystrojil Jindřich I. svatbu svého syna Oty I. Velikého s Editou (též Editha, Eadgyth), dcerou anglického krále Eduarda Staršího. Při svatbě Ota a Edity dostali novomanželé město Magdeburg jako věno.\n\nV roce 937 se konal Říšský sněm za účasti dvou arcibiskupů, osmi biskupů a nejvyšších sekulárních hodnostářů. Ve stejné době byl založen Mauritiuskloster (Moritzkloster) – klášter na počest Sv. Mořice.\n\nRoku 946 královna Editha zemřela a byla pohřbena v klášterním kostele, pozdějším magdeburském dómu. Ota se potom znovu oženil a vzal si Adelheid Burgundskou, jejíž činnost silně ovlivnila magdeburskou architekturu.\n\nV roce 962 byl Ota Veliký a jeho druhá manželka Adelheid korunováni císařskou korunou Svaté říše římské.\n\nV rámci Ravenského koncilu byl v roce 968 Magdeburg povýšen na arcibiskupství. Adalbert Magdeburský vysvětil Vojtěcha na českého biskupa. K arcibiskupství přináležela také biskupství braniborské, havelberské, Míšeňské (do roku 1399), dále biskupství merseburské, Poznaňské (téměř do roku 1000), a biskupství Zeitz-Naumburské a Lebuské (teprve od r. 1420).\n\nV roce 973 zemřel císař Ota Veliký. Byl pohřben vedle své první ženy Edity.\n\nRoku 995 vydal císař Ota III. patent, jímž připojil Slezsko pod biskupství míšeňské a to pak podřídil arcibiskupství v Magdeburgu.\n\nV roce 1035 byl Magdeburg prohlášen za veletržní město, patent dal město právo pořádat prodejní výstavy a uzavírat dohody. Mnoho návštěvníků z různých zemí přijíždělo do Magdeburgu za obchodem. Tím se stalo i to, že byl nalezen jeden magdeburský stříbrňák z 11. stol. při nálezu mincí v Sanduru na Faerských ostrovech.\nV roce 1126 se magdeburským arcibiskupem stal Norbert z Xantenu, jenž byl později prohlášen za svatého.\nVe 12. století se město vymanilo zpod vlády městského pána (Arcibiskupství magdeburského), ovšem nikdy nedosáhlo úplné svobody. Kolem roku 1430 došlo k vojenským střetům mezi městem a arcibiskupem, jež se mimo jiné pokusil ukončit samotný Basilejský koncil. Roku 1500 připadlo arcibiskupství pod správu\ndolnosaského říšského okresu. Roku 1503 přeložil arcibiskup své sídlo do Halle a zavedením reformace v roce 1524 ještě více prohloubil rozpory mezi městem a arcibiskupským úřadem.\n\nZa třicetileté války po půlročním obléhání byl 10. května/20. května 1631 Magdeburg dobyt císařskými oddíly pod vedením vojevůdce katolické ligy Tillyho. Následovně bylo město vypleněno a vypáleno při tzv. „Magdeburské svatbě“). Tato událost se také smutně proslavila pod názvem Magdeburgizace. Při ní byla pobita či uhořela většina obyvatel. Město bylo zcela zničeno. S 20 000 (podle některých údajů až 30 000) mrtvých patří tyto hrůzy k největším samostatným masakrům 30leté války.\n\nV roce 1635 bylo město a arcibiskupský úřad v důsledku pražského míru přenechány saskému princi Augustovi, jenž byl již v roce 1628 zvolen za administrátora. Při Vestfálském míru z roku 1648 bylo Arcibiskupství Magdeburg přislíbeno jako čekatelství Kurfiřtství Braniborskému, jež se však mělo naplnit teprve po smrti saského administrátora. V té době (1646–1681) byl starostou Magdeburgu Otto z Guericke. Ten byl zároveň fyzikem, vynálezcem pístové vzduchové pumpy a prováděl slavné výzkumy s vakuem s magdeburskými polokoulemi.\n\nRoku 1680 po smrti Augusta přešlo Vévodství Magdeburg jako sekularizované arcibiskupství spolu s městem pod správu Braniborska.\n\nJiž po roce 1666 přidělil Kurfiřt braniborský městu 15 000 mužů a nechal znovuvybudovat opevnění zničené za 30leté války. V 18. století byla znovu vybudována pevnost. Za vlády Bedřicha II. zaujímala pevnost plochu 200 hektarů (ha), naproti tomu rozloha města činila jen 120 ha.\n\nV roce 1807 připadlo město dočasně k Vestfálskému království a stalo se sídlem Polabského départementu. Po napoleonských válkách připadl Magdeburg roku 1814 znovu Prusku a stal se v roce 1816 hlavním městem Provincie Sasko a zároveň sídlem Vládního okresu Magdeburg a okresu Magdeburg. Roku 1828 vznikl městský obvod Magdeburg a v roce 1887 byl zrušen okres Magdeburg. Magdeburské okolí poté patřilo do okresu Jerichov I (později Burg), Calbe, Wanzleben a Wolmirstedt, jež byly při pozdější okresové reformě roku 1993 zrušeny resp. sloučeny se sousedními okresy do větších správních jednotek.\n\nZa 2. svět. války byla průmyslová výroba zachována jen díky práci nuceně nasazených pracovníků. Společnost Braunkohle-Benzin-AG (Brabag) jako největší dodavatel pohonných látek Wehrmachtu zřídil v roce 1944 šest vedlejších koncentračních táborů. Jeden z nich, „Koncentrační tábor Magda“, se nacházel v Magdeburgu-Rothensee. Ostatních pět se nacházelo na jiných místech v Sasku (Lužici) a dnešním Sasku-Anhaltsku. Mezi červnem 1944 a únorem 1945 tam pracovalo 2 172 Židů, z nichž asi 65 procent zemřelo.\n\nOd roku 1943 do roku 1945 se nacházel vedlejší tábor při koncentračním táboru Buchenwald pro provoz ve firmě „Polte“ na magdeburské Liebknechtstraße. Přes 3 000, hlavně židů, z KT Riga-Kaiserwald, Osvětim, Stutthof a Ravensbrück, a ruští a polští zajatci, kteří zde museli vykonávat těžké práce, žili v barákovém táboře.\n\nOd r. 1943 byl Magdeburg bombardován společnými nálety spojeneckých vojsk. Hlavními cíli byly průmyslové závody, jež patřily k vojenské zbrojní výrobě. Staré město bylo při náletech 16. ledna 1945 z cca 90 procent zničeno. Mimo jiné bylo zničeno 15 kostelů a čtvrť z grunderského období – stejně jako v Berlíně, Kamenici a Drážďanech – utrpělo obrovské škody. Tzv. „severní fronta“ byla téměř zcela zničena.\n\nPo válce byly z Innenstadtu a postižených čtvrtí odklizeny trosky (viz „Trümmerfrauen“). Z nedostatku peněz však byly z poškozených staveb zachráněny pouze nejcennější předměty, respektive byly zachráněny jen ty budovy, které byly nejméně poškozeny jako (Magdeburská katedrála, Klášter Naší Paní, radnice). Z „ruin“ mělo povstat nové město.\n\nTak tvář dnešního středu města formují, místo barokních domů na magdeburských \"Breiten Wegs\" z grunderských dob či množství secesních budov, množství paneláků a novodobých sídlišť, rozšířené o jednotlivé stavby v duchu \"národní tradice\" poválečné doby, jimž za vzor sloužila sovětská architektura stalinistického SSSR.\n\nOd roku 1945 do roku 1953 přispívaly magdeburské velkozávody jako SAG-Betrieb k naplňování závazků vyplývajících z reparační povinnosti poraženého Německa.\nZa časů NDR zůstal Magdeburg sídlem výroby těžkých strojů (např. SKET) a v roce 1952 se stal městským okresem, který byl opět v roce 1990 zrušen.\n\nPo znovusjednocení Německa vytvořily kraje Halle a Magdeburg střed spolkové země Sasko-Anhaltsko. Přitom byl určen Magdeburg těsným rozhodnutím prvního Zemského sněmu mezi Magdeburgem a Hallou za nové zemské hlavní město. V letech 1992/94 se Magdeburg stal opět sídlem římskokatolického biskupa, přičemž magdeburské biskupství od nynějška podléhá arcibiskupství v Paderbornu.\n\nMagdeburg ztratil v letech od roku 1990 do roku 2005 okolo 60 000 obyvatel a sklouznul z téměř 290 000 na současných 228 000 obyvatel. To ovšem město staví před problém, jak dále naložit s velkou spoustou uvolněných bytů, o něž není valný zájem.\nVýstavbou tunelu a novým architektonickým uspořádáním Univerzitního náměstí, nově postaveným fotbalovým stadionem, sanací ulic Breite Weg a ulice Otto von Guericka, sanací divadla Freie Kammerspiele, nyní Schauspielhaus Magdeburg (Divadlo Magdeburg), uzavřením Dómového náměstí, nově postaveným mostem Sternbrücke a \"Zelené citadely\" a mnoha dalších projektů v posledních letech velmi výrazně posílilo celkovou hodnotu města. Ulice \"Breite Weg\", před druhou světovou válkou jedna z největších (resp. nejdelších) nákupních tříd Evropy, mohla alespoň ve své jižní části znovu získat trochu ze svého někdejšího šarmu. I v jiných částech města byly znovu vybudovány staré stavby z dob grunderů, jež za časů NDR byly zcela vydány na pospas všem vlivům okolí. Magdeburg má největší podíl čtverečních metrů maloobchodních nákupních ploch na obyvatele v celém Německu.\n\nV letech 2001–2003 byly archeology při výzkumných výkopech na Dómovém náměstí odkryty pozůstatky kostelní stavby ze 10. století. Soudí se, že se přitom jedná o první magdeburský dóm. Roku 2003 započala též výstavba \"Zelené citadely\" (\"Grüne Zitadelle\") Magdeburgu, posledního z návrhů slavného architekta Friedensreicha Hundertwassera, která byla dokončena v říjnu 2005.\n\nV roce 2002 obdrželo město zlatou medaili, a v letech 2003–2005 stříbrnou medaili v celoněmecké spolkové soutěži měst \"Naše město vzkvétá\".\n\nMěsto leží na řece Labi a na východním břehu kraje Magdeburger Börde (Region Elbe-Börde-Heide) na středním toku Labe asi 50 metrů nad hladinou moře na zemědělsky intenzivně obdělávaném území. Město se rozprostírá především na příkrém západním břehu toku na terénním schodu, který je tvořen skalami Domfelsenu. Tím je také jedním z mála měst Severoněmecké nížiny, které bylo založeno na skále. Částečně leží území města na do dálky roztaženém ostrově mezi „Proudem Labe“ a „Starým Labem“ stejně jako na rovinatém pravém břehu řeky. Vedlejší větší města jsou Wolfsburg cca 64 km severozápadně, partnerské město Brunšvik asi 75 km západně, Halle nad Sálou) asi 75 km na jih a Postupim asi 105 km na východ. Berlín leží 130 km východně.\n\nMagdeburg se skládá ze 40 městských čtvrtí. Některé čtvrtě zahrnují menší podcelky, které k nim byly připojené během průběhu dějin. Nejčastěji se jedná o nově vystavěná sídliště či obytné útvary, jejichž hranice jsou taktéž zcela nespecifikované. O těch se v následujícím přehledu za říká, že byly vsunuty za město.\n\nNásledující obce hraničí s městem Magdeburg, jsou jmenovány podle směru hodinových ručiček od severovýchodu:\n\n\nZnak města Magdeburgu zobrazuje červený dvouvěžatý pocínovaný hrad ve stříbrném poli s otevřenou zlatou branou, mezi věžemi vyrůstá zeleně oděná panna (něm. Magd), jež ve zdvižené pravici drží zelený věnec. Městské barvy je zeleno-červená.\n\nZnak je tzv. „hovořící“, to znamená, že heraldické symboly panna a hrad (něm. Magd und Burg = Magdeburg) se zrcadlí v národně etymologickém názvu města. Oba symboly jsou patrné již na starých městských pečetidlech ze 13. století, přičemž věnec, coby symbol nevinnosti, přibyl až později.\n\n\n\n"}
{"id": "139499", "url": "https://cs.wikipedia.org/wiki?curid=139499", "title": "Chendžer", "text": "Chendžer\n\nChendžer byl egyptským faraonem 13. dynastie, přesná doba jeho vlády není známa, odhaduje se však na období mezi lety 1753–1747 př. n. l. Do dějin Egypta se zapsal jako autor poslední známé a nalezené pyramidy na území dnešní arabské republiky v severní Africe.\n\nO Chendžerově vládě a jeho činech nevíme vůbec nic, nezmiňuje se o něm ani Manehto. Je to způsobeno tím, že vládl ve druhém přechodném období, pravděpodobně ani neovládal celý Egypt, nanejvýš jeho severní část. Máme jej doloženého díky pozůstatkům jeho pyramidy v Sakkáře. Jeho jméno se navíc zachovalo na Turínském papyru, je zde obsaženo jeho trůnní jméno Veser(ka)re.\n\nChendžer si svoji pyramidu nechal vybudovat na pohřebišti u dnešní Sakkáry, pravděpodobně se jedná o poslední pyramidu určenou pro krále postavenou ve starém Egyptě. Strana její čtvercové základny měřila 52,5 metru, výška pak 37,4 metru, sklon stěn 55°. Vybudována byla z nepálených cihel, obložena bílými bloky z vápence. Špičku samotné hrobky zdobil černý pyramidion vyrobený ze žuly. Vchod do ní se nacházel na západní straně, pohřební komora ležela v hloubce 12 metrů. Sarkofág, který zde měl své místo, byl vytesán z jediného kusu žlutého křemence o váze 60 tun.\n"}
{"id": "139501", "url": "https://cs.wikipedia.org/wiki?curid=139501", "title": "Ludwig Feuerbach", "text": "Ludwig Feuerbach\n\nLudwig Andreas Feuerbach (28. července 1804 Landshut, Bavorsko – 13. září 1872 Norimberk) byl německý materialistický filozof a antropolog.\n\nFeuerbachův otec, Paul Johann Anselm rytíř von Feuerbach, zámožný německý právník, dopřál svému čtvrtému synovi velmi dobré vzdělání a syn se mu odvděčil vzorným plněním svých školních povinností. Feuerbach studoval v Heidelbergu teologii, ale rozčarován z ní přešel na filosofii. Na univerzitě v Berlíně se dostal pod Hegelův vliv (stal se Mladohegelovcem), ačkoliv sám se k delšímu rozhovoru se svým předchůdcem dostal pouze jednou. Promoval na univerzitě v Erlangenu a stal se tam nakrátko také docentem, ovšem po vydání spisu \"Myšlenky o smrti a nesmrtelnosti (Gedanken über Tod und Unsterblichkeit)\" (1830) se musel s akademickou dráhou rozloučit. \"„Zapáchám ošklivým svobodomyšlenkářstvím, ateismem, ba dokonce jsem snad ztělesněný antikrist,“\" napsal tehdy své sestře.\nPo neutěšeném období, kdy Feuerbach střídal různá povolání, se oženil s Bertu Löwovou, dcerou majitele zámku a porcelánky. To mu přineslo kromě finančního zajištění i klid na práci v žádoucím ústraní v zámeckých pokojích ve věži. Zde napsal svou nejvýznamnější knihu, \"Podstatu křesťanství (Das Wesen des Christentums) (1841)\". Byl si plně vědom kvalit svého díla, cítil se jako \"„první, na nejpřednější pozici filozofování vysunutý filozof.“\" Jeho dílo ocenila i veřejnost, v revolučním roce 1848 si užil dny slávy, vrátil se do společnosti a přednášel na heidelberské univerzitě. Odmítl se však zapojit do revolučního hnutí, které se mu jevilo avanturistické a nezralé a vrátil se do svého zámeckého azylu. Politické změny však měly zhoubný vliv i na výnosy porcelánky a nakonec musel být ohlášen bankrot. Feuerbach, jenž vložil do podniku i své jmění, se ocitl na mizině, přestěhoval se ze zámku do rušného a tvůrčí činnosti nepřejícího bytu v blízkosti Norimberku a tam v roce 1872 zemřel.\n\nVe svých hlavních spisech \"Podstata křesťanství (Das Wesen des Christentums), Přednášky o podstatě náboženství (Vorlesungen über das Wesen der Religion)\" a \"Theogonie\" se Feuerbach pokusil o široce založenou psychologii náboženství. Feuerbach poprvé v dějinách filosofie promyslel ateismus se všemi důsledky, odmítl vše nadsmyslové a soustředil se na člověka jako předmět filosofie. Člověk podle Feuerbacha promítá do náboženství své touhy, dokonalost své vlastní podstaty, ideálního člověka (který ovšem existuje pouze v lidském druhu), a vytváří tak obraz Boha. Všechny vlastnosti, které člověk považuje za dobré, připisuje Bohu. Naopak všechny vlastnosti, za něž na sebe není hrdý, připisuje lidskému rodu jako celku (čímž se zbavuje osobní odpovědnosti). \n\nČlověk miluje a považuje lásku za cosi hodnotného, proto Bůh je láska, člověk považuje za hodnotné i utrpení, dobrotu, ba dokonce i vlastní existenci, proto Bůh trpí, je dobrotivý a proto také existuje - existuje donekonečna. Člověk si podle Feuerbacha vymyslel Boha, aby ukojil svůj egoismus, svou věčnou touhu po blaženosti a štěstí, již však vlastní silou ukojit nemůže - ukojí ji tedy prostřednictvím Boha. Když člověk přikrášlil Boha svými nejlepšími vlastnostmi, ucítil tíhu své vlastní malosti a konečnosti. Tak vznikl rozpor patrný zvláště v křesťanství, jež považuje Boha za čistě duchovní bytost a vzhlížeje k němu, odvrátilo se nejen od špatných, ale i od dobrých stránek pozemského světa.\nFeuerbach míní, že filosofie je tu proto, aby převzala úkoly teologie a obrátila svůj zrak na člověka, tedy na člověka skutečného, a nikoliv idealizovaného člověka-Boha. Podle Feuerbacha tak filosofie splyne s antropologií a fyziologií v univerzální vědu. Nové náboženství humanity bude založeno na mravnosti. Ideál člověka vidí Feuerbach ve státu, obci, v níž by se harmonicky spojil člověčí egoismus s altruismem, jak Feuerbach říká, s komunismem. Na Feuerbacha navázali také Karl Marx a Friedrich Engels.\n\n\n"}
{"id": "139502", "url": "https://cs.wikipedia.org/wiki?curid=139502", "title": "Anatolij Vasiljevič Ivanov", "text": "Anatolij Vasiljevič Ivanov\n\nAnatolij Vasiljevič Ivanov (26. června 1934 v Leningradu − 2. dubna 2012, Vídeň) byl ruský sólový hráč na bicí nástroje, skladatel a dirigent.\n\nByl předsedou ruské asociace hráčů na bicí nástroje, členem Percussive Arts Society a členem ruského Svazu autorů. Vyučoval na Konzervatoři Rimského-Korsakova v Sankt-Petěrburgu a byl jedním z nejznámějších pedagogů hry na bicí nástroje ruské školy.\n\nStudoval klavír a bicí nástroje na hudební škole na Leningradské konzervatoři. V roce 1957 absolvoval zkoušku u Alexeje Ivanoviče Soboleva (rusky Соболев, Алексей Иванович) a Vasilije Jevsejeviče Osadčuka (rusky Осадчук, Васи́лий Евсеевич).\n\nOd 1952 působil v ruském Státním lidovém orchestru a v Jazzovém orchestru. Od roku 1964 působí jako sólový hráč na bicí nástroje a první hráč na bicí nástroje v orchestru Leningradské filharmonie pod vedením Jevgenije Mravinského a Jurije Temirkanova.\n\nV šedesátých letech 20. století vyvinul organizační program pro soubor bicích nástrojů. V roce 1996 napsal metodickou práci „Играйте в ансамбле ударных инструментов!“ (česky: „Hrajte v souboru bicích nástrojů!“). Roku 1989 založil soubor bicích nástrojů „Виват, ударные!“, který v 90. letech 20. století úspěšně vystupoval na řadě koncertů se svými vlastními skladbami a vlastními úpravami klasické hudby. K jeho žákům se řadí natolik známí umělci, jako je Gal Rasché.\n\nK jeho pracím náleží hudební skladby pro ruský lidový orchestr, jazzový orchestr, soubor bicích nástrojů, pro vibrafon, xylofon, celestu, flétnu, klavír a orchestr, buben, soubor tub, sedm hudebních skladeb pro buben a klavír atd. Jednou z jeho nejzávažnějších prací je přepis-transkripce „dětských alb“ Petra Iljiče Čajkovského pro soubor bicích nástrojů, který byl zveřejněn roku 1995.\n\n"}
{"id": "139503", "url": "https://cs.wikipedia.org/wiki?curid=139503", "title": "Kyperské euromince", "text": "Kyperské euromince\n\nKyperské euromince se do oběhu dostaly 1.1.2008. Kypr je členem Evropské unie od 1. května 2004 a do ERM II vstoupil 2. května 2005. 1. ledna 2008 se Kypr spolu s Maltou stal členským státem eurozóny. Měsíc leden roku 2008 byl přechodným obdobím, kdy mince a bankovky staré kyperské měny - libry - byly zároveň s eurem zákonným platidlem a bylo možné je používat v běžném platebním styku. Od února 2008 už není možno používat librové mince a bankovky. Směnný kurz libry k euru je 1 € = 0.585274 CYP .\n\nNa mincích 1, 2 a 5 centů je zobrazen muflon jako symbol přírody a na mincích 10, 20 a 50 centů motiv antické kyperské lodi Kyrenia jako symbol moře. Na mincích 1 a 2 eura je zobrazen příklad kultury - znázornění Pomoského idolu, 5000 let staré prehistorické sošky, která je v současnosti vystavena v Kyperském archeologickém muzeu.\nNa všech mincích jsou také zobrazeny nápisy „ΚΥΠΡΟΣ“ a „KIBRIS“ (řecky a turecky Kypr) a rok vydání. \n\nVzhled mincí byl odhalen 14. října 2006, ale motivy jednotlivých mincí byly prozrazeny dřív a byly konzultovány s Evropskou komisí týmem Kyperské centrální banky.\n\nNásledující přehled zahrnuje 2€ pamětní mice vydané mezi roky 2008 a 2017.\n\n"}
{"id": "139513", "url": "https://cs.wikipedia.org/wiki?curid=139513", "title": "BMW", "text": "BMW\n\nBMW (zkratka pro ) je německý výrobce automobilů, motocyklů a motorů. Hlavní sídlo společnosti je v Mnichově. BMW je mateřskou společností firem Mini a Rolls-Royce a v nedávné minulosti i bývalé skupiny Rover. V roce 2005 zaměstnával koncern přes 105 000 lidí. Modro-bílý vzor znaku firmy je stylizací bavorské vlajky a znamená symbol výrobce leteckých motorů.\n\nV roce 1916 se spojily dvě německé firmy, \"Rapp Motorenwerke\" a \"Gustav Otto Flugzeugwerke\", z kterých vznikla společnost Bayerische Flugzeugwerke. O rok později se společnost přejmenovala na \"Bayerische Motoren Werke\" (Bavorské Motorové Závody), tedy BMW. Zpočátku se firma specializovala pouze na výrobu leteckých motorů. S jedním z motorů dokonce získala světový rekord, když v roce 1919 Franz Diemer dosáhl s letadlem poháněným motorem BMW IV rekordní výšky 9 759 metrů. V roce 1922 byla otevřena továrna v Mnichově, na místě kde automobilka sídlí dodnes. O rok později byl sestrojen první motocykl BMW R32. Firma do automobilového průmyslu vstoupila v roce 1928, když odkoupila závod v Eisenachu. Společnost vyráběla pouze jediný model na základě vozu Austin Seven, který vyráběla na základě licence pod označením Dixi. Až v roce 1931 se začal vyrábět automobil vlastní konstrukce – Dixi 3/15. Vůz byl velice úspěšný a prodalo se ho kolem 16 000 kusů. Původní model měl motor o objemu 750 cm³ a výkonem 11 kW (14 k). Pozdější verze z roku 1932 nazývaná 3/20 PS měla vyšší výkon a modernější konstrukci.\n\nZačátkem třicátých let již měly všechny modely charakteristickou masku chladiče. Nejdůležitějším modelem 30. let je 303 z roku 1933 s 1,2litrovým šestiválcem. Vůz nabízel skvělé jízdní vlastnosti a navíc se dodávaly různé karoserie. Dále následovaly modely 309, 315 a 319. Tato stále malá vozidla se zasloužila o zvětšení produkce a tím zvyšování zisku automobilky. Asi nejznámějším předválečným vozem značky je model 328. Lehký elegantní roadster se vyráběl od roku 1936 do roku 1940. Byl poháněn šestiválcem se třemi karburátory Solex (1 971 cm³) a výkonem 57 kW (77 k). Vůz dosahoval maximální rychlosti 150 km/h a stal se tak nejrychlejším sériově vyráběným vozem své doby. Typ 328 byl na svou dobu velmi moderní. Zmizely stupačky a přední světlomety byly zapuštěny do karoserie, což bylo u předválečných vozů naprosto výjimečné. Stal se velice oblíbeným hlavně ve Velké Británii, kde se stal zakladatelem tradice anglických roadsterů. Byla vyvinuta i závodní verze, která dosahovala nevídaných\núspěchů. Mezi největší úspěchy patřilo vítězství v závodě Mille Miglia a 24hodinovém závodě v Le Mans.\nPro tento závod byla zkonstruována speciální verze kupé od italské návrhářské firmy Corrozzeria. Posledními předválečnými modely byly 321 a 335.\n\nZa druhé světové války se výroba natrvalo přesunula z okupovaného Eisenachu do Mnichova. Tři roky po skončení války v roce 1948 byla obnovena výroba motocyklů a v roce 1952 výroba automobilů. Prvním poválečným vozem byl model 501, který ještě vycházel z předválečných automobilů BMW. Čtyřdveřový vůz poháněný šestiválcem (2l) podpořil znovuvzkříšení značky a\nzároveň se postaral, aby se firma dostala na seznam výrobců luxusních automobilů. Následoval typ 502. Osmiválcový motor V8 (2 600 cm³) poháněl mnoho modelů padesátých let. Nejhezčí z nich bylo bezpochyby kupé 507, které ovšem neslavilo očekávaný úspěch. Po luxusních automobilech totiž nebyla v poválečné Evropě velká poptávka. Prodělávající automobilku zachránila výroba (pod licencí) italských vozů \"Isetta\". Miniaturní vozidlo poháněl vzduchem chlazený jednoválec s výkonem 8,8 kW (12 k). Dalšími úspěšnými modely zvyšující zisk automobilce byly 500 a 600. Ty zaznamenaly úspěchy hlavně ve Spojených státech. V roce 1962 se začal vyrábět model 1500. Tento sedan s motorem vpředu a poháněnými zadními koly předznamenal další vývoj značky BMW. V 60. letech automobilka nabízela modely 1600, 1800 a 2000. Dvoudveřové verze dostaly označení\ns dvojkou na konci, tedy 1502, 1602, 1802 a 2002. V roce 1967 koupilo BMW společnost \"Hans Glas BmbH\" v Dingolfingu, kde postavila svojí druhou továrnu. V 70. letech čekal automobilku rozmach, když byla v Dingolfingu postavena druhá továrna a celkem čtvrtá továrna v Landshutu. V roce 1972 se objevil první sériově vyráběný vůz s turbo motorem – BMW 2002 Turbo, který se ale nedočkal úspěchu kvůli ropné krizi (vůz měl totiž spotřebu 22 l/100km). Historie výroby motocyklů slaví v roce 1973 padesáté výročí a po tuto dobu bylo vyrobeno 500 000 kusů. V tomtéž roce se začíná vyrábět první generace řady 5, která nahradila modely 1500 až 2000. V roce 1976 se představila „trojková“ řada nahrazující modely typu 1502 až 2002. Dále byly představeny vozy řady 6 a 7. Dále byl spuštěn výrobní program motocyklů v Berlíně. V osmdesátých letech se představila nová generace „trojkové“ řady (1982), s nejlepším modelem označeným M3. Od roku 1981 se prodává řada 5 se vznětovým motorem (2,4 l). Její třetí generace se začíná prodávat od roku 1988.\n\nJako první evropská automobilka BMW vznesla požadavek na používání bezolovnatého benzínu, a tak představila jedny z prvních evropských vozů s katalyzátory. V roce 1994 koupilo BMW společnost Rover Group, kam spadaly vozy Rover, MG (tyto dvě jsou již zaniklé) a Land Rover. O rok později začala firma dodávat své motory BMW Rolls-Royce pro letadlo McDonnell Douglas.\n\nSoučástí koncernu BMW jsou i dceřiné společnosti jako BMW Technik GmbH, která se zabývá vývojem nových automobilů a celkovým výzkumem celé automobilové dopravy. Další z nich je BMW M GmbH, která se zabývá výrobou sportovních a závodních vozů a okruhových speciálů.\n\nvodíkového motoru.\n\n\nAutomobilka se také objevuje v motorsportu, startovala v 80. letech v seriálu DTM, kde v roce 2012 získal s jejich vozem titul Bruno Spengler. Dále startovali ve WTCC a ETCC, kde získali několik titulů díky Andymu Priaulxovi. Tým také zkusil WRC v 80. letech, s jejich vozem startoval například Bernard Béguin. V letech 2011 a 2012 startovali se svým týmem jako Mini – Mini WRC Team.\n\nTým se také objevil ve Formuli 1, a to koncem 50. letech a začátkem 60. let. Pak působili mnoho let jako dodavatelé motorů, například u týmu Williams. V roce 2006 se vrátili do Formule 1 pod názvem BMW Sauber. Jejich hlavní závodnickou dvojicí byli Nick Heidfeld a Polák Robert Kubica, který pro BMW vyhrál Velkou cenu Kanady 2008. Tým na konci roku 2009 F1 opustil.\n\n"}
{"id": "139526", "url": "https://cs.wikipedia.org/wiki?curid=139526", "title": "Varanus priscus", "text": "Varanus priscus\n\nVaranus priscus (též Megalania prisca) je vyhynulý australský varan, který dosahoval délky přes 4,5 metru a hmotnosti kolem 600 kilogramů, je tak považován za největšího suchozemského ještěra, který kdy existoval. Původně byl popsán jako jediný zástupce rodu Megalania, ale kromě velikosti se nijak výrazně neodlišuje od dnešních varanů (\"Varanus\" sensu stricto) a recentní studie ho proto řadí do rodu \"Varanus\" (Pianka and King, 2004).\n\nFosilních nálezů tohoto varana je poměrně málo, nikdy nebyla nalezena kompletní kostra. \"Varanus priscus\" obýval celou střední Austrálii, jeho pozůstatky byly nalezeny také v Novém Jižním Walesu a Queenslandu. Vyhynul před asi 40 000 lety.\n\"Varanus priscus\" je příkladem pleistocénní megafauny Austrálie. Podle různých odhadů a rekonstrukcí mohl dospělý varan měřit 4,5 až 7 metrů a vážit 300 až 600 kg, výjimečně snad i přes jednu tunu. Tito varani tedy byli nejméně o polovinu delší než jejich současný příbuzný, varan komodský, a zřejmě mnohem masivnější a silnější.\nPodle \"šavlovitých\" zubů se dá usuzovat, že \"Varanus priscus\" byl dravý ještěr, pravděpodobně lovil velké vačnatce, ptáky i jiné ještěry, a snad, podobně jako recentní varani, nepohrdl ani mršinou.\n\nV Austrálii existují nepotvrzené zprávy a příběhy o pozorování živého tvora, který odpovídá popisu obřího varana. Kryptozoologové se proto zabývají myšlenkou, že \"Varanus priscus\" v odlehlých končinách Austrálie přežívá dodnes. Jedná se však o pouhé spekulace bez jakýchkoliv důkazů.\n\n\n"}
{"id": "139527", "url": "https://cs.wikipedia.org/wiki?curid=139527", "title": "Polka (Horní Vltavice)", "text": "Polka (Horní Vltavice)\n\nPolka () je zaniklá osada v okrese Prachatice, 3,5 km západně od Horní Vltavice na soutoku Poleckého potoka s Teplou Vltavou, v nadmořské výšce 830 m. Dnes náleží k obci Horní Vltavice. V roce 2011 zde trvale nikdo nežil.\n\nČeský název je používán od roku 1921, osada jej získala podle potoka. Tomu se říkalo Polka, neboť při dělení vimperského panství roku 1531 tvořil rozhraní – pólku (půlku).\n\nNěmecký název je odvozen od slova Elend = bída, nouze.\n\nPolka vznikla jako dřevařská osada v roce 1730. V roce 1910 zde bylo 22 domů a 162 obyvatel – všichni německé národnosti. V tehdejší obci byla škola (postavena v roce 1820), zájezdní hostinec, hamr a pila. Po druhé světové válce a vysídlení německých obyvatel přišli do Polky noví osadníci, brzy však obec opustili. V roce 1950 byla vyrabována bývalá škola (dva roky předtím byla dokončena nákladná oprava) a hostinec.\n\nV Polce se dochovalo jediné stavení – Krausův statek. Zbožnost bývalých obyvatel připomínají boží muka v místě, kde stál hostinec, další boží muka byla v roce 2000 obnovena Správou NP Šumava mezi dvěma jasany na západním okraji osady, pod nimi byl rovněž obnoven kříž a velký kamenný kříž stojí u Krausova statku.\n\n"}
{"id": "139532", "url": "https://cs.wikipedia.org/wiki?curid=139532", "title": "HX-DOS", "text": "HX-DOS\n\nHX-DOS extender je softwarový produkt, vyvíjený autorem „Japheth“. Jedná se o jeden z mnoha 32bitových DOSových extenderů, má ale jedinečnou vlastnost: umožňuje provozování softwaru psaného pro Windows v DOSu. Velká část Windows console programů takto již funguje i v DOSu (ne všechny, samozřejmě), podpora grafických (Windows GUI) programů je zatím velmi omezená (především full-screen programy založené na SDL, OGL a DirectDraw grafice). Mezi první slavné programy, které HX rozchodil v DOSu, patří kompresní program 7-Zip (console), a z GUI programů emulátor QEMU, později přibyly emulátor BOCHS, přehrávače MPlayer a GNASH, a různé (jednodušší/starší) hry. Licence je freeware (zadarmo), a také open source (zdrojový kód je k dispozici). Funguje pod různými DOSy, doporučit lze obzvláště ty nové jako FreeDOS a Enhanced-Dr-DOS. HX-DOS extender podporuje až 4 GB paměti, soubory DLL, a multi-threading (ale pouze jeden procesor). Obsahuje velmi kvalitní DPMI server zvaný HDPMI, který lze použít také samostatně jako náhradu CWSDPMI nebo jiných.\n\n"}
{"id": "139540", "url": "https://cs.wikipedia.org/wiki?curid=139540", "title": "LZMA", "text": "LZMA\n\nLZMA (zkratka pro \"Lempel-Ziv-Markov-Chain Algorithm\") je bezeztrátový kompresní algoritmus vyvinutý programátorem Igorem Pavlovem pro jeho archivační program 7-Zip. Jedná se o vylepšení známého algoritmu „Deflate“ a skládá se z LZ77 („Lempel-Ziv 77“, publikovaný v roce 1977), Markovových řetězců (algoritmus vyvinutý již dávno, původně nesouvisející s kompresí dat) a „Range“ algoritmu.\n\nDetailní popis není k dispozici, jediným zdrojem informací je zdrojový kód v „C++“ projektu 7-Zip (MS Visual C++ compiler) a „p7zip“ (GCC compiler), a zjednodušená ANSI-C verze dekompresního kódu. LZMA poskytuje v mnoha případech (ale ne všech) výrazně lepší kompresi než Deflate, cenou za to je pomalejší práce a značná spotřeba paměti. Zvláštností LZMA oproti mnoha algoritmům je, že při kompresi vyžaduje mnohonásobek velikosti slovníku, v závislosti na nastavení parametrů komprese, pro „default“ více než 10krát. Velikost slovníku je teoreticky neomezená, pro 32bitové procesory x86 vychází maximum 256MB slovník pro počítač se 4 GB RAM. Dekomprese je výrazně „levnější“, stačí o něco více paměti než velikost slovníku, a také je mnohonásobně rychlejší než komprese.\n\n\n"}
{"id": "139545", "url": "https://cs.wikipedia.org/wiki?curid=139545", "title": "Clerget 9Z", "text": "Clerget 9Z\n\nClerget 9Z byl francouzský letecký vzduchem chlazený rotační motor, vyráběný během 1. světové války. Vyráběl se v licenci i ve Velké Británii. Používal se u mnoha letadel států Trojdohody. Jeho konstrukce umožňovala montáž motoru v konfiguraci s tlačnou i tažnou vrtulí. \n\n\n"}
{"id": "139547", "url": "https://cs.wikipedia.org/wiki?curid=139547", "title": "Clerget 9B", "text": "Clerget 9B\n\nClerget 9B byl francouzský letecký vzduchem chlazený rotační motor, vyráběný během 1. světové války. Vyráběl se v licenci i ve Velké Británii. Používal se u mnoha letadel států Trojdohody, například u letounu Sopwith Camel.\n\nMotor Clerget 9B trpěl některými nectnostmi, hlavně rychlým poklesem výkonu s narůstající výškou, a také nepříliš kvalitní výrobou, takže po krátkém čase provozu ztrácel na výkonu. Ve Francii to u mateřské firmy vedlo k vývoji motoru verze Clerget 9Bf se zdvihem zvýšeným na 172 mm (o výkonu 140 k), v Británii zkušenosti z licenční výroby a provozu vedly k vývoji motoru A.R.1 (později byl podle svého tvůrce, Waltera Owena Bentleye, přeznačen na Bentley B.R.1), který byl výrazně výkonnější a spolehlivější (montoval se na stíhačky Sopwith Camel, vyráběné pro britské RNAS).\n\n\n"}
{"id": "139550", "url": "https://cs.wikipedia.org/wiki?curid=139550", "title": "Personal Area Network", "text": "Personal Area Network\n\nPAN je zkratka z anglického \"Personal Area Network\", což je volně přeloženo \"osobní síť\". PAN je počítačová síť tvořená komunikujícími zařízeními jako mobilní telefon, PDA nebo laptop, které jsou v blízkosti jedné osoby. Dosah takové osobní sítě je většinou jen několik metrů. Používá se ke komunikaci mezi samotnými zařízeními nebo k připojení k okolním sítím nebo k Internetu.\n\nPro větší sítě se používají termíny LAN, MAN, WAN (viz obrázek).\n\nPAN mohou být drátové (například přes USB nebo FireWire) i bezdrátové (například pomocí IrDA nebo Bluetooth).\n\n"}
{"id": "139553", "url": "https://cs.wikipedia.org/wiki?curid=139553", "title": "Sebastian Bach", "text": "Sebastian Bach\n\nSebastian Bach (jako Sebastian Philip Bierk, * 3. dubna 1968) je kanadský heavy metalový zpěvák, známý především jako bývalý frontman skupiny Skid Row.\n\nNarodil se ve Freeportu na Bahamách a vyrostl v Peterborough v Ontariu a pravděpodobně má kanadské občanství. Změnil si příjmení z Bierk na Bach, aby se podobalo jménu slavného skladatele Johanna Sebastiana Bacha. Sebastian Bach se v rozhovorech o této změně otevřeně vyjadřuje: „Hledal jsem úderné rock n' rollové jméno, ale neměl jsem dostatek kreativity a představivosti, abych přišel s vlastním nápadem a tak jsem se rozhodl ukrást jméno slavného skladatele. A fungovalo to!“\n\nSebastian Bach je ženatý a se svou ženou, Marií Bierk, má dvě děti, které se jmenují London a Paris. Jeho rodiče se rozvedli, když mu bylo 11. Jeho otec, David Bierk byl umělec. Sebastian Bach má dva sourozence, jeho bratr Zac Bierk býval brankářem v NHL a sestra Dylan Bierk je herečka.\n\nBachovi bylo nabídnuto místo ve Skid Row v roce 1987, když mu bylo 18. Kytarista David Sabo jej slyšel zpívat na svatbě fotografa Marka Weisse. Sabo mu později poslal kazetu s nahrávkami skupiny a Bach se do ní rozhodl vstoupit. Poté, co Skid Row dosáhli značného komerčního úspěchu, byl Bach v roce 1996 z kapely vyhozen.\n\nPo vyhazovu ze Skid Row založil Sebastian Bach and Friends, kapela se později reformovala a zpěvákem se stal John Solinger a novým bubeníkem Phil Varone. Od roku 2000 vystupoval Bach na Broadwayi. Mezi jeho role patří Riff Raff v \"The Rocky Horror Show\" a hlavní role v \"Jekyll & Hyde\". Na začátku roku 2002 uváděl \"VH1's Forever Wild\".\n\nV roce 1998 byl Bach kritizován za to, že nosil tričko s nápisem „AIDS Kills Fags Dead“ (tj. „AIDS zabíjí buzeranty“), což byla parodie na reklamní slogan na RAID, „Raid: Kills Bugs Dead“. Ačkoliv nejprve všechno zlehčoval, později se za nošení tohoto trička omlouval a distancoval se od něj. Bach říká: „Byla blbost, že jsem to tričko měl půl hodiny na sobě. Co ale nikdo nezmiňuje, je fakt, že jsem v roce 2000, když jsem hrál v \"Jekyll & Hyde\" a konala se aukce pro Broadway Cares, dal ze svého $12 000 na boj s AIDS.“\n\nV roce 1990 vystoupil Bach na jednom pódiu společně s členy Metallicy a Guns N' Roses na party RIP Magazinu, takto jednorázově utvořená kapela dostala jméno The Gek.\n\nV roce 1996 zformoval Bach rockovou superskupinu, The Last Hard Men, kterou vedle něj tvořil kytarista Frogs Jimmy Flemion, kytarista Breeders Kelley Deal a bubeník Smashing Pumpkins Jimmy Chamberlin. Skupina nahrála stejnojmenné album pro Atlantic Records, to jej ovšem nevydalo. Až v roce 1998 jej vydal Dealův label Nice Records a to v nákladu 1000 kusů, které bylo možno objednat pouze poštou.\n\nDne 28. listopadu 2001 se Sebastian Bach zúčastnil New York Steel, benefičního koncertu na podporu obětí útoků z 11. září. Bach vystoupil hned na začátku, poté odjel vystoupit na Broadway a vrátil se na konec koncertu, kdy všichni účastníci zpívali společnou píseň.\n\nV říjnu 2002 podepsal Sebastian Bach smlouvu na účinkování v muzikálu \"Jesus Christ Superstar\", kde hrál Ježíše. V dubnu 2003 byl vyhozen, údajně protože se choval jako primadona.\n\nV roce 2003 se spekulovalo, že Bach měl zájem o působení v kapele Velvet Revolver ještě předtím než byl vybrán Scott Weiland, ale z neznámých důvodů byl odmítnut. Některé fanoušky toto rozhodnutí zklamalo, protože se svým hlasovým rozsahem je schopen zazpívat při koncertech více písní od Guns N' Roses než Weiland.\n\nSebastian Bach má od roku 2003 roli v seriálu Gilmorova děvčata, kde hraje kytaristu Gila.\n\nV roce 2005 spolupracoval s Henningem Paulym na albu \"An Absence of Empathy\" kapely Frameshift, které vyšlo v dubnu 2005.\n\nV květnu 2005 se Bach, Ted Nugent, Evan Seinfeld, Jason Bonham a Scott Ian zúčastnili reality show stanice VH1 \"\"SuperGroup\"„. Hudebníci byli 12 dní zavření ve vile v Las Vegas, kde skládali hudbu.\n\nV roce 2006 dělala jeho kapela předskokany na turné Guns N' Roses a samotný Bach zpíval při koncertech Guns N' Roses spolu s Axlem Rosem píseň “\"My Michelle\"\".\n\n\n\n\n"}
{"id": "139557", "url": "https://cs.wikipedia.org/wiki?curid=139557", "title": "Let It Bleed", "text": "Let It Bleed\n\nLet It Bleed je album The Rolling Stones vydané v roce 1969, krátce po turné kapely ve Spojených státech.\n\nVětšina nahrávek na tomto albu byla pořízena již bez Briana Jonese, který zemřel několik měsíců před jeho vydáním (přesto si stihl zahrát ve dvou skladbách) a byl nahrazen Mickem Taylorem, který si ale zahrál také jen ve dvou písních. Po blues-rockovém albu Beggar's Banquet se skupina vydala do hard-rockovějších vod, kterým vévodí sexuální témata. Alba Rolling Stones nikdy nepůsobila tak soudržně jako desky jejich hlavních rivalů – Beatles – a to je znát i zde. Let It Bleed trpí zařazením několika odbytých skladeb, jako např. \"Monkey Man\" nebo countryového remaku klasické Honky Tonk Women (zde pod názvem \"Country Honk\"). Další písně však patří k tomu nejlepšímu, co skupina vytvořila. Platí to zejména o \"Gimme Shelter\" s jejími mihotavými kytarovými riffy a apokalyptickým textem, o harmonikové \"Midnight Rambler\", o zdrogované titulní písni nebo o úžasné \"You Can't Always Get What You Want\", takové Hey Jude Rolling Stones. \"You Got the Silver\" (Keith Richards se zde poprvé uplatnil jako hlavní zpěvák) nebo \"Love in Vain\" od Roberta Johnsona naopak představují návraty k nejvlastnějšímu akustickému blues, které Rolling Stones vždycky uměli.\n\nAutory jsou Mick Jagger a Keith Richards, pokud není uvedeno jinak.\n\n\nAlbum\n\nSingl\n"}
{"id": "139559", "url": "https://cs.wikipedia.org/wiki?curid=139559", "title": "Get Yer Ya-Ya's Out!", "text": "Get Yer Ya-Ya's Out!\n\n'Get Yer Ya-Ya's Out!' The Rolling Stones in Concert je živé album kapely The Rolling Stones vydané v roce 1970.\n\nMateriál pro toto album byl pořízen během amerického turné skupiny na konci roku 1969 a obsahuje především živé verze skladeb z desek \"Beggars Banquet\" a \"Let It Bleed\". V minulosti bylo označováno za jedno z nejlepších živých rockových alb, dnes je hodnoceno daleko střízlivěji. Naživo zahrané písně znějí obvykle odlišně než studiové verze, většina z těch, která se objevily na této desce, se však svou kvalitou nemůže se studiovými nahrávkami měřit. Výjimkou je snad pouze píseň „Midnight Rambler“. Velcí milovníci „Stounů“, kteří si opravdu chtějí vychutnat pravou atmosféru koncertů skupiny, proto raději sahají po různých pirátských deskách ze stejného turné nebo případně po filmovém záznamu vystoupení v Altamontu ve snímku \"Gimme Shelter\". Těm ostatním přes to všechno přináší důstojnou ukázku živé produkce Rolling Stones a je zcela jistě jejich nejlepším oficiálně vydaným koncertním albem.\n\nAutory jsou Mick Jagger a Keith Richards, pokud není uvedeno jinak.\n\n\n"}
