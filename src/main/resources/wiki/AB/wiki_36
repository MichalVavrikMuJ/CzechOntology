{"id": "120970", "url": "https://cs.wikipedia.org/wiki?curid=120970", "title": "Kopeček (Žďárské vrchy)", "text": "Kopeček (Žďárské vrchy)\n\nKopeček je vrch s nadmořskou výškou 822 m, nejvyšší vrchol v georeliéfu Pohledeckoskalské vrchoviny, krajinné oblasti Žďárských vrchů, v rámci administrativně správním na katastrálním území Studnice u Rokytna, části Nového Města na Moravě v okrese Žďár nad Sázavou náležejícím do Kraje Vysočina v České republice.\n\nČástečně zalesněný kopec tvoří hornina dvojslídný migmatit až ortorula, ostrůvky biotitické ruly drobně zrnité granoblastické a v nižší poloze na severovýchodě a jihozápadě dvojslídný svor, horniny typu metamorfitu v kutnohorsko-svratecké geologické oblasti, v soustavě Českého masivu (krystalinikum a prevariské paleozoikum). Vrch na severozápadě oddělen sedlem (vrchol kolem 788 m) od Pasecké skály (818,6 m n. m.).\n\nLokalita v povodí řeky Svratky, součást Chráněné krajinné oblasti Žďárské vrchy a se shodným názvem a územním vymezením také chráněné oblasti přirozené akumulace vod v severozápadní části Hornosvratecké vrchoviny. Vrcholem prochází rozvodnice oddělující povodí řeky Fryšávky a potoků Chobotský, Bezděčka, níže pod vrcholem také potoku Medlovka.\n\nČeská státní trigonometrická síť uvádí zaměřený trigonometrický bod (č. 7 triangulačního listu 3317) se stejnojmenným názvem a geodetickým označníkem s nivelací 821,7 m n. m., žulový terénní patník se nachází v zalesněné vrcholové části, několik desítek metrů na východ od okraje lesa s orientačním bodem 7.4 (816,6 m n. m.). \n\nV krajině méně výrazný vrchol severně nad vesnicí Studnice, severo-severovýchodně od Nového Města na Moravě, ve vzdálenosti asi 5,6 km (12°) od kostela sv. Kunhuty (Vratislavovo náměstí) a 7,9 km jihovýchodně od Devíti skal (836,4 m n. m.), nejvyššího vrcholu Žďárských vrchů. \n\nNa úzkém hřbetu Žďárských vrchů se od vrcholu zhruba 900 m na severozápad (azimut 312°) nachází Pasecká skála (818,6 m n. m.) a asi 2,85 km na jihovýchod (azimut 133°) vrchol Pohledecké skály (812 m n. m.). Vrcholy, včetně „Kopečku“, jsou viditelné v Pohledeckoskalské vrchovině například z lokality nad vesnicí Krátká (vesnická památková rezervace, část městyse Sněžné). \n\nKopeček a Paseckou skálu odděluje na hřbetu sedlo s vrcholem v nadmořské výšce 786,81 m, sedlem je vedena silnice II/354 v úseku Sněžné – Rokytno – Nové Město na Moravě. Jihozápadní svahy tvoří pastviny, okraj lesa je rozhledovým místem na jih (směr Nové Město na Moravě) až jihozápad (směr Žďár nad Sázavou).\n\nPod vrcholovou částí stojí tři sloupy typu VVN (velmi vysoké napětí) s nataženými dráty, slouží pro testování vlivu námrazy. Sloupy jsou výrazným orientačním bodem.\n\nZeměpisný název (toponymum) Kopeček je Českým úřadem zeměměřickým a katastrálním standardizované jméno (oronymum) kopce a jeho vrcholu.\n\nVrch částečně zalesněný v geomorfologickém okrsku Pohledeckoskalská vrchovina, součást Žďárských vrchů, geomorfologického podcelku Hornosvratecké vrchoviny (geomorfologický celek).\n\nV georeliéfu od jihozápadu nevýrazný vrchol se svahy pozvolně klesajícími nadmořskou výškou směrem k vesnici Rokytno (část Nového Města na Moravě), v úrovni 760 m n. m. sedlo, oddělující vrchol od kopce Kříby (785 m), severozápadně nad Rokytnem. Strmější úbočí od vrcholu na sever do lesního prostoru U červeného kříže, pod ním lokalita Paseky se silnicí II/354 a severozápadně nad ní Pasecká skála (819 m). \n\nVrcholem prochází rozvodnice 4. řádu, od vrcholu svahy v povodí řeky Fryšávky zhruba na severu, potoku Chobotský na východě, potoku Bezděčka na jihu a lokalita v nižší poloze západně pod vrcholem v povodí potoku Medlovka. Svahy k severovýchodu do hlubokého údolí s řekou Fryšávkou, v lokalitě s pravostranným přítokem (Chobotský potok) řeka přitékající od Kadova prudce mění směr (o cca 180°) k sídelní lokalitě Kuklík.\n\nNa východě až jihovýchodě ohraničen vrch úžlabím s potokem Chobotský, pramení pod vrcholem na jihovýchodě. Na jihu vesnička Studnice s několika plochou malými rybníky v prameništi potoku Bezděčka, levostranného přítoku řeky Bobrůvky v Novém Městě na Moravě. Zhruba západně od vrcholu pramen potoku Medlovka, napájející vodou Medlovský rybník na katastrálním území Fryšava pod Žákovou horou.\n\nÚžlabí s prameništěm Chobotského potoku uzavřeno svahy severně od vrcholu sedla (786 m), oddělující Kopeček od vyvýšeniny georeliéfu Na kutině (vrchol 797 m n. m.). Název lokality pravděpodobně odvozen od bývalých lomů, tzv. „kutacích jam“ na vápenec (významná geologická lokalita dolomitického vápence v biotitických pararulách, po skončení těžby jáma zavážena odpadem).\n\nV okolí Studnice, vesnice pod vrcholem, geologické podloží s krystalickým vápencem moldanubika (paleozoikum až proterozoikum), v 19. století těžen pod označením bílý mramor ze Studnice. V roce 1878 v lomu objeveny krasové útvary (jeskyně), nálezy minerálů (antigorit, dolomit, kalcit, křemen, olivín, tremolit).\n\nVrchol georeliéfu s trigonometrickým bodem v lesním porostu, dostupný po neznačené polní a lesní cestě, bez výhledu. Označen žulovým patníkem výškového bodu, také turisty malou mohylou z kamení a dřevěným označníkem. \n\nRozhledové místo pod vrcholem na jihozápadních svazích, se zeleně značenou turistickou trasou.\n\nJe možný jihovýchodním až západním směrem z úbočí v místě, kde stojí poslední ze stožárů, rovněž také o něco blíže k vrcholu u kraje lesa. \n\nKromě blízkého okolí lze spatřit i vzdálenější lokality. \n\nNa jihovýchodě např. Svatou horu, páru z JE Dukovany. Jižnímu horizontu dominují kopce Ambrožný a Holý vrch u obce Bory (někdy též zvaný Na Nivách). Dále doprava vzdálenější kopce na Třebíčsku (Klučovská hora, Mařenka). Přehlédnout nelze nedaleký Harusův kopec s vysílačem. Za ním se zvedá hřbet Arnoleckých hor s vrcholy Kyjov a Havlina (vysílač). Za Havlinou lze vidět i 50 km vzdálené větrné elektrárny u Pavlova. Vpravo od ní pak nejvyšší vrchol Českomoravské vrchoviny Javořici s nápadně vysokým vysílačem. Dále na jihozápad lze vidět část Jihlavy s často velice významnými sloupci kouře z komínů podniku Kronospan. Za Jihlavou pak masiv Čeřínku či o kus vpravo i Křemešník. Na západě vystupuje ne moc zřetelně zpoza lesů hora Melechov. \n\nZ Kopečku lze i několikrát do roka vidět Alpy. Pokud je vhodné počasí, lze spatřit za Holým vrchem přes 200 km vzdálený Schneeberg v Rakousku. Mimo něj i několik dalších vrcholků pohoří Rax (Scheibwaldhöhe, Dreimarkstein, Waxriegel a Heukuppe), nicméně pro jejich pozorování je skoro nutné mít dalekohled. \n\nV zimním období usnadňují výhledy inverzní rázy počasí. \n\nDetailní rozbor výhledů z Kopečku na zdarskevrchy-vyhledy.webnode.cz \n\nVrch uvedený v turistické mapě Žďárské vrchy (mapový list 48) vydané Klubem českých turistů, do vrcholové části vedená zeleně značená turistická trasa, úsek mezi rozcestníky Studnice – Pasecká skála. \n\nJihozápadně pod vrcholem turistická trasa, vrchol terénu v nejbližším místě ve vzdálenosti zhruba 265 m na severovýchod (50°), od přístřešku na trase pak 360 m zhruba na východ (95°). Vrchol dostupný lesní cestou vedenou okrajem lesa od lokality U červeného kříže a též neznačenou lesní cestou od silniční spojky s cyklistickou trasou 1 v úseku silnice II/354 – turistický rozcestník Pod Studnicemi.\n\nNa jihozápadním svahu pod vrcholem stožáry rozvodu vysokého napětí, tzv. zkušební stend Studnice (vlastník EGÚ Brno, akciová společnost), v roce 1980 postaveny Výzkumným ústavem energetickým ke zkušebnímu měření námrazy na stožárech a rozvodech vedení, vrcholky stožárů z daleka viditelné. Měření námrazy v lokalitě již od roku 1929, místo pro výzkumnou stanici s nejčastější námrazou ve středních polohách v Česku.\n\nJižně od vrcholu, v oblasti sídelní lokality Studnice, prameniště potoku Bezděčka, v nadmořské výšce 804 m pramen vody s názvem Studnická studánka (v roce 2014 naměřeno pH 5,5, vydatnost 0,1 l/sec, teplota vody 9,8°C a ze vzorku dne 2. června 2015 proveden rozbor vody), níže několik plochou malých rybníků, rekreační možnosti.\n\nNa okraji sídelní lokality památný strom Lípa Studnice (lípa velkolistá, lat. Tilia platyphyllos var. cucullata), zhruba 23 m výška a 550 cm obvod kmene, vyhlášení 7. listopadu 2005 (kód ÚSOP 105358).\n\n\n"}
{"id": "120971", "url": "https://cs.wikipedia.org/wiki?curid=120971", "title": "Chow Yun Fat", "text": "Chow Yun Fat\n\nChow Yun Fat (čínsky: 周潤發, pinjin: Zhōu Rùnfā, český přepis: Čou Jan-Fet) (* 18. května 1955 na ostrově Lamma v Hongkongu) je hongkongský herec.\n\nStal se jedním z mezinárodně angažovaných hongkongských herců spolu s Bruce Leem, Jackie Chanem a Michelle Yeoh. Tento charizmatický herec je považován za čínského Cary Granta nebo Alaina Delona.\n\nVyrůstal v chudobě na úzkém pobřeží ostrova Lamma. Jeho život se začal měnit až s úspěšným startem hereckého novice v lokální televizní stanici TVB.\n\nVe známost vešel Čou jako hvězda televizního seriálu The Bund (1983). Jakkoliv se mu dařilo v televizních rolích, viděl svoji budoucnost jako velký filmový herec. Bohužel však stále účinkoval pouze v nízkorozpočtových snímcích. Zlom přišel až poté, co se dal dohromady s relativně neznámým režisérem Johnem Woo, když spolu v roce 1986 natočili gangsterku A Better Tomorrow (\"Lepší Zítřek\"), která z obou učinila ve významné části Asie megahvězdy. Po úspěchu \"A Better Tomorrow\" vytvořil Čou ještě další „gun fu“ (slovní hříčka: \"gun\" znamená anglicky \"bouchačka\" (volně přeloženo)) neboli „heroic bloodshed“ (hrdinské krváky) filmy, právě pod taktovkou Johna Woo. Jednalo se o snímky The Killer (\"Zabiják\") z roku 1989 a Hard Boiled (1992).\n\nNa západě je Čou známý jako představitel ctnostných tvrďáků, ať už policajtů nebo zločinců. Přes tuto škatulku je herec širokých možností, o čemž svědčí například jeho účinkování v komediích jako Diary of a Big Man z roku 1988 nebo Now You See Love… Now You Don't z roku 1992. Překvapivě pro skalní příznivce hongkongské hardcore produkce účinkoval také v romancích Love in a Fallen City z roku 1984 a An Autumn's Tale z roku 1987. Cejch ranaře odhodil také ve snímku Wong Ťinga God of Gamblers z roku 1989, kde se předvedl jako komik a akční hrdina zároveň. Tímto filmem zároveň definitivně prorazil jako nejpopulárnější hongkongský herec.\n\nÚspěchy v Hong-Kongu předznamenaly jediné, Čouův frontální útok na Hollywood a chuť zopakovat lokální úspěchy na mezinárodním poli. Jeho první dva filmy, Replacement Killers (\"Střelci na útěku\") z roku 1998 a The Corruptor (\"Válka gangů\") z roku 1999, však byly propadáky. Ve stejném roce, jako \"Válka gangů\" vznikl také snímek Anna and the King (\"Anna a král\"), který dopadl o poznání lépe. Zásluha je však připisována herečce Jodie Fosterové, která si zde zahrála. V roce 2000 se vrátil do Asie, aby natočil film Crouching Tiger, Hidden Dragon (\"Tygr a drak\"), který vyhrál Oskara za nejlepší zahraniční snímek roku. V roce 2004 překvapil účinkováním v čínském indie-hitu Waiting Alone a o dva roky později spolupracoval s Gongem Li jako herec v jeho filmu Žang Jimu.\n\nČou ovšem stále čeká na svůj osobitý úspěch. Nyní žije v Hong-Kongu a nechal se slyšet, že si dělá zálusk na Oskara. Jeho posledním počinem má být role ukrutného piráta Sao Fenga v třetím pokračování Pirates of the Carribean (\"Piráti z Karibiku\").\n\nČouovou zálibou je fotografování a sám je členem fotografického klubu. Jako osobnost působí zcela normálním dojmem, bez avantýr hereckých hvězd. Rád nakupuje jídlo v Kowloon City a přátelí se s mnoha majiteli obchůdků. Je velice ohleduplný a nechodí daleko pro legraci.\n\n\"názvy filmů jsou v angličtině\"\n\n\n"}
{"id": "120973", "url": "https://cs.wikipedia.org/wiki?curid=120973", "title": "Odolena Voda", "text": "Odolena Voda\n\nOdolena Voda je město v okrese Praha-východ, ve kterém žije obyvatel. Leží při dálnici D8, 16 km severně od centra Prahy, 7 km východně od Kralup nad Vltavou a 8 km západně od Neratovic. Katastrální území obce má rozlohu 11,23 km.\n\nMezi Odolenou Vodou a obcí Vodochody se nachází letecká továrna Aero s letištěm. Podnik byl založen roku 1919 a zdejší továrna vybudována v roce 1953.\n\n\nMěsto Odolena Voda, dříve též Vodolina Voda, Odolena Vodis či prostě Odolka či Vodolka je starého původu. Lokalita byla osídlena již od mladší doby kamenné. Je situována v malé nadmořské výšce a má mírné klima. První písemná zmínka však pochází až z roku 1352, a to ze zápisu o majetku Svatovítské kapituly na Pražském hradě. Podle něj ves patřila děkanovi a kapitule a měla již kostel svatého Klimenta s farářem či vikářem. Roku 1373 je zmiňován dočasný světský držitel, rytíř Jan Laclík/Maclík z Odoleny Vody.\n\nExistence panského sídla ve vsi se týká zápis z roku 1407, ve kterém se rektor kostela svatého Mikuláše na Novém městě pře s paní Bětkou o tzv. nápravu. Jednalo se o doživotní pronájem nějakého panství za určité služby. Prakticky vždy bylo součástí nápravy sídlo, někdy však jen poplužní dvůr.\n\nOdolena Voda zůstala v držení kapituly až do počátku husitského hnutí, roku 1421. Díky následné sekularizaci získalo ves Staré Město Pražské, respektive jeho měšťané, jimž sídlo patřilo více než sto let. Postupně bylo panství pronajímán za 60 kop českých grošů několika nápravníkům, a to v rozsahu poplužního dvora, několika dědin, rybníku a luk.\n\nPo roce 1547 v důsledku stavovského povstání měšťanů proti Ferdinandovi I. Habsburskému byl majetek Starého Města zkonfiskován a stal se na krátkou dobu královským majetkem, roku 1549 byl pak prodán za 750 kop českých grošů bratřím Fabiánovi, Janovi a Benešovi, rytířům Sekerkům ze Sedčic. Odolena Voda byla nejprve ve společném držení Fabiána, Jana a Beneše Sekerků společně s Lobkovicemi, Mlékojedy a Neratovicemi. Roku 1553 se prostřední z nich, Jan, oženil a věno své ženy Mariány ze Šebířova pojistil zápisem na Odoleně Vodě. O tři roky později došlo k rozdělení majetku. V podací smlouvě je ves zapsána s poplužním dvorem a platem, lukami, pastvinami,lesy, rybníkem, krčmou a podacím právem ke kostelu svatého Klimenta. Z tohoto seznamu vyplývá, že ve zmiňované době nebylo v obci žádné panské sídlo. Jan Sekerka přesídlil do Odoleny Vody, vybudoval zde tvrz a výrazně panství zvětšil. Roku 1563 zdědil po strýci Lobkovice s rodovou tvrzí. Po jeho smrti pak Odolenu Vodu zdědil jeho synovec Ladislav a držel ji po celý zbytek 16. století. Z této doby se dochoval několik soudních záznamů, ve kterých je Ladislav Sekerka ze Sedčic žalován pro neuhrazení dluhu. Roku 1618 se Ladislav zúčastnil stavovského povstání a vykonával funkci komisaře při stavovském direktoru. V roce 1620 však náhle zemřel a jeho majetek i dluhy převzala vdova Voršila.\n\nRoku 1622 byl celý majetek zkonfiskován a ihned prodán Polyxeně z Lobkovic za 9 000 zlatých. Odolenské panství skládající se z tvrze (tehdy poprvé připomínané), dvora, ovčína, polí, dvou hájů, dvou štěpnic, kolatury, kovárny, kostela, masného krámu a dalšího příslušenství bylo součástí prodeje se vsí Dřínov a poplužním dvorem Červená Lhota. Připojení k ostatním lobkovickým statkům znamenalo pro ves ztrátu významu a bývalé samostatnosti.\n\nVe snaze o kompaktnější panství pak syn Polyxeny, Václav Eusebius z Lobkovic, směnil v roce 1671 Odolenu Vodu a Červenou Lhotu za vesnici Ctiněves s jezuitskou kolejí. V tomto roce je tvrz v zápise uvedena bez dalších popisů, z čehož se lze domnívat, že její stav nebyl špatný. Oproti tomu v zápisu v jezuitském urbáři z roku 1680 se objekt popisuje jako rozvalený, se zanesenou studní a rozvalenou spíží. Jezuitská kolej poté přistoupila k adaptaci tvrze, která sloužila jako sídlo správce poplužního dvora. V tereziánském katastru je objekt zmiňován jako „vrchnostenský dům špatný, bydlí v něm úředníci“. Roku 1780 je připomínán pouze pivovar, fara a poplužní dvůr.\n\nPo zrušení jezuitského řádu v roce 1773 byl jeho majetek převeden na studijní fond. Prameny v této době tvrz nezmiňují, poněvadž hrála pouze podřadnou roli obytného objektu pro poplužní dvůr. Statek měl v té době správce, písaře, sládka, bednáře, čtyři rychtáře, jednoho lesníka a revírníka a tři sloužící. Roku 1811 přešel majetek panství do rukou náboženského fondu a ten ho dále pronajímal. Od roku 1816 byl nájemce August z Ledebouru, který ves i se sousedními Panenskými Břežanami roku 1820 odkoupil. Roku 1823 je pak odprodal Janovi ze Somssich a ten je roku 1828 prodal dále Matyáši Fridrichovi z Riesse. Jeho syn Adolf svobodný pán z Riese-Stallburgu držel statek až do konce 19. století, kdy ho odprodal Hospodářské kreditní bance. V roce 1864 zde založil cukrovar.Téhož roku Jan Peluněk založil sladovnu.\n\nHospodářská kreditní banka roku 1910 odprodala statek podnikateli v cukrovarnictví Ferdinandu Blochovi-Bauerovi. Tomu patřil až do druhé světové války, kdy byl přiřazen k majetku německého státu. Po válce byl nakrátko vrácen rodině Blochů, ale následně znárodněn a přičleněn ke Státnímu statku Ďáblice, roku 1967 pak došlo k vytvoření Státního statku Odolena Voda. Objekt tvrze byl využíván k bytovým čelům, postupně zchátral. Po revoluci v roce 1989 byl odprodán firmě Kenvelo, zbylí obyvatelé vystěhováni a objekt dále chátral. V roce 2006 objekt koupil pan Kodym, který ho postupně rekonstruuje.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Odolena Voda \"(870 obyvatel, poštovní úřad, telegrafní úřad, telefonní úřad, četnická stanice, katolický kostel)\" byly v roce 1932 evidovány tyto živnosti a obchody: lékař, autodoprava, biograf Sokol, cukrář, drogerie, družstvo pro rozvod elektrické energie, hodinář, 2 holiči, 4 hostince, hotel Sokol, 2 klempíři, kolář, dělnický konsum, kovář, 3 krejčí, 2 malíři pokojů, velkobchod s moukou, 3 obuvníci, 3 pekaři, povoznictví, 8 rolníků, 2 řezníci, 2 sedláři, 4 obchody se smíšeným zbožím, spořitelní a záložní spolek pro Odolena Vodu, okresní hospodářská záložna v Karlíně, 3 obchody se smíšeným zbožím, 2 trafiky, 4 truhláři, 2 obchody s uhlím, velkostatek Schöller, 2 zámečníci, zednický mistr.\n\n\n\nDopravní síť\n\nVeřejná doprava 2011\nV Odoleně Vodě se nachází továrna a tovární letiště Aero Vodochody, které zde působí od roku 1953. Od roku 2007 připravuje společnost Penta Investments přestavbu továrního letiště na mezinárodní civilní, jež by odlehčilo, ale částečně i konkurovalo letišti v Ruzyni. Proti tomuto plánu protestuje 13 okolních obcí, které založily několik občanských sdružení. Vadí jim především nadměrná hluková zátěž, dopravní kolaps, znehodnocení majetků a nebezpečí leteckého provozu pro okolní objekty (Ústav jaderného výzkumu v Řeži, rafinérie v Kralupech).\n\nMěsto je známé také díky místnímu volejbalovému klubu, který dokázal získat několik mistrovských titulů. Jeho patronem a sponzorem byla po dobu své prosperity místní továrna Aero Vodochody. Od roku 2004 působí klub v Kladně. Funguje tu rovněž sportovní oddíl orientačních běžců TJ Aero Odolena Voda, jenž reprezentuje Odolenu Vodu po téměř celé republice.\n\nVe městě sídlí základní škola Odolena Voda, mateřská škola a zvláštní škola. Pro nedostačující kapacitu základní školy je plánována její rekonstrukce, na kterou byl již připraven návrh.\n\nNázev obce je spojován se jménem českého rytíře Odolena ze Střízovic, který žil ve 12. století. Rodné jméno Odolen neboli \"ten, který odolal,\" je staročeské a dnes se vyskytuje zřídka. Jeho nejznámějším nositelem ve 20. století byl geolog a univerzitní profesor Odolen Kodym (1893–1963).\n\nV časopise Naše řeč roku 1973 byl zveřejněn článek Miroslava Roudného, podle nějž tvar Odolena není genitivem, za nějž byl dosud považován, ale vznikl zkrácením slova „Odolenova“ (kvůli těžší výslovnosti slabik „-va“ a „vo-“ na styku dvou slov se koncové „va“ vypustilo). Obdobný názor zastává i starší článek z roku 1924, kdy bylo ještě nejužívanějším názvem „Vodolka“. Ústav pro jazyk český (ÚJČ) nemá na původ slova jednotný názor. Zatímco v odpovědích jazykové poradny konstatuje, že „tvar Odolena je sice druhý pád tohoto podstatného jména, v rámci souslovného názvu obce se však toto gramatické vymezení stírá\" a jde o \"pro uživatele neprůhledný pojmenovací typ\" s odkazem na toponomastickou monografii Aleny Polívkové z roku 2007, v Internetové jazykové příručce se s odkazem na tutéž monografii Polívkové uvádí, že „původní podoba názvu Odolenova Voda se vzhledem ke složité hláskové stavbě postupně zjednodušila na podobu Odolena Voda“. Shodně však na obou těchto stránkách ÚJČ připouští pouze skloňování obou částí podle vzoru „žena“: „do Odoleny Vody“, „k Odoleně Vodě“, „přes Odolenu Vodu“, „v Odoleně Vodě“, „za Odolenou Vodou“.\n\nNěkdy se však (v rozporu s těmito názory ÚJČ) bere Odolena skutečně jako genitiv a tedy se skloňuje „v Odolena Vodě“, „do Odolena Vody“ podobně jako „v Hradci Králové“, nikoliv „v Hradci Královém“, což však poradna ÚJČ nepřipouští. Skloňování tohoto názvu bylo dlouhodobě předmětem odborných i populárních článků a polemik jazykovědců.\n\n\n"}
{"id": "120974", "url": "https://cs.wikipedia.org/wiki?curid=120974", "title": "Pasecká skála", "text": "Pasecká skála\n\nPasecká skála je rulový útvar s nadmořskou výškou 819 m na vrcholu jednoho ze tří skalních bloků v Pohledeckoskalské vrchovině, významná geologická lokalita a přírodní památka o rozloze 3,66 ha v Chráněné krajinné oblasti Žďárské vrchy, v rámci administrativně správním na katastrálním území Studnice u Rokytna, části Nového Města na Moravě v okrese Žďár nad Sázavou, náležejícím do Kraje Vysočina v České republice.\n\nZalesněný vrch se skalními výstupy až 18 m vysokými, členitou skalní hradbou, mrazovými sruby, puklinovými jeskyněmi, kryoplanační terasou a balvanovým polem, tvoří horniny dvojslídný migmatit až ortorula typu metamorfitu, v nižších polohách na jihozápadě dvojslídný svor, kutnohorsko-svratecké geologické oblasti v soustavě Českého masivu (krystalinikum a prevariské paleozoikum).\n\nVrcholová část se skalními bloky a lesním porostem je od roku 1979 zvláště chráněné území přírodní památky v Chráněné krajinné oblasti Žďárské vrchy a se shodným názvem a územním vymezením také v chráněné oblasti přirozené akumulace vod v severozápadní části Hornosvratecké vrchoviny. Lokalita náleží do povodí řeky Svratky, jihozápadním okrajem vrcholové části prochází rozvodnice povodí řeky Fryšávky a potoku Medlovka.\n\nČeská státní trigonometrická síť uvádí zaměřený trigonometrický bod s názvem „U skal“ a geodetickým označníkem s nivelací 818,62 m n. m. (č. 6 triangulačního listu 3317), litinový svorník zapuštěný do skály se nachází na plošince nejsevernějšího skalního bloku s názvem Vyhlídka.\n\nVýrazný vrchol Žďárských vrchů a současně přírodní památka se nachází přibližně 1,3 km severozápadně (331°) od kapličky ve vsi Studnice a ve vzdálenosti 5,8 km (4°) od evangelického kostela v Novém Městě na Moravě. Od Devíti skal, nejvyššího vrcholu Žďárských vrchů, je skalní útvar s trigonometrickým bodem vzdálen zhruba 7 km na jihovýchod (150°).\n\nZeměpisný název (toponymum) Pasecká skála je Českým úřadem zeměměřickým a katastrálním standardizované jméno kopce a jeho vrcholu a také chráněného území (přírodní památky) se třemi skalními bloky nazvanými Vyhlídka (nejsevernější skalisko s turistickou vyhlídkou a trigonometrickým bodem), Omšelý hřeben (skalní hradba se skaliskem označovaným Pecen) a skalní blok Pernštejn.\n\nVrchol s výchozy skalních hornin v Pohledeckoskalské vrchovině, geomorfologickém okrsku Žďárských vrchů v severozápadní části geomorfologického celku Hornosvratecká vrchovina. Pasecká skála na jiho-jihovýchodě oddělena sedlem (vrchol 786 m) od vrchu se zeměpisným názvem Kopeček (822 m), nejvyššího vrcholu v georeliéfu Pohledeckoskalské vrchoviny. Sedlem vedena silnice II/354 v úseku Sněžné – Paseky (místní část na katastrálním území Studnice u Rokytna) – Rokytno – Nové Město na Moravě.\n\nSeverozápadní až severovýchodní úbočí vrchu strmější, nad hlubokým a široce rozevřeným údolím (tzv. žďárský typ georeliéfu), na severozápadě protékané potokem Medlovka, na severu až severovýchodě řekou Fryšávkou. Východně od vrcholu úžlabí se zdrojnicí Fryšávky, pramen pod místní lokalitou Paseky. Jihozápadní svahy vrchu nad úžlabím se zdrojnicí potoku Medlovka, ve vrcholové části rozvodnice povodí potoku a řeky Fryšávky.\n\nSkalní útvar, který se nachází na okrajovém hřbetu Pohledeckoskalské vrchoviny, byl zvětráváním po puklinách rozdělen do tří oddělených skalních bloků, dosahujících výšky až 18 metrů. Na stěnách skal se nacházejí voštiny a skalní výklenky. Vznikl zde také 8,5 metrů dlouhý a 4 metry vysoký tunel a další dvě menší jeskyňky. Pod skalami jsou balvanité sutě, v blízkém okolí se nacházejí ještě dva menší skalní bloky.\n\nNa skalách roztroušená borovice lesní (\"Pinus sylvestris\"), bříza bělokorá (\"Betula pendul\"a) a jeřáb ptačí (\"Sorbus aucuparia\"), v jejich okolí hospodářský les s převahou smrku ztepilého (\"Picea abies\"). V blízkém okolí skalních útvarů se dochovala ukázka původních smrkových bučin, roste zde také buk lesní (\"Fagus sylvatica\") a méně jedle bělokorá (\"Abies alba\").\n\nBylinný podrost chudý, roste zejména borůvka černá (\"Vaccinium myrtillus\"), šťavel kyselý (\"Oxalis acetosella\"), metlička křivolaká (\"Avenella flexuosa\") a kapraď rozložená (\"Dryopteris dilatata\"). Skály a sutě jsou porostlé pokryvnou vegetací lišejníků, z mechorostů například štěrbovka skalní (\"Andreaea rupestris\").\n\nNa území přírodní památky běžné druhy lesních ptáků, mezi nimi například datel černý (\"Dryocopus martius\"), ořešník kropenatý (\"Nucifraga caryocatactes\"), strakapoud velký (\"Dendrocopos major\"), také krahujec obecný (\"Accipiter nisus\"), krkavec velký (\"Corvus cora\"x), poštolka obecná (\"Falco tinnunculus\"), sýc rousný (\"Aegolius funereus\"), ze vzácnějších druhů hnízdí výr velký (\"Bubo bubo\"), žije zde také jelení zvěř.\n\nPředmětem ochrany na zvláště chráněném území přírodní památky je vrcholový skalní útvar, ukázka mrazového zvětrávání migmatitických a biotitických rul Žďárských vrchů v periglaciálních podmínkách pleistocénu, vegetace silikátových skal a drolin, včetně přilehlých lesních porostů.\n\nVrchol skalního bloku s názvem Vyhlídka a trigonometrickým bodem je rozhledové a cílové místo modře značené turistické trasy. Od rozcestníku s názvem Pasecká skála krátký a prudce stoupající závěrečný úsek vedený balvanitým polem a na skalním podloží, na trase řetězy a upravená nášlapná ploška.\n\nDo vrcholové části směřuje také turistická trasa zeleně značená v úseku Kadov – Pasecká skála – Studnice, vedená jihozápadní částí přírodní památky s rozcestníkem Pasecká skála.\n\nZ vrcholové skály rozhled v rozmezí severozápad až východ, na jihovýchodě až severozápadě brání ve výhledu skalní bloky a vzrostlé dřeviny. Z upravené vyhlídky pohled na centrální část Žďárských vrchů, částečně obce Fryšava pod Žákovou horou a Kadov, městys Sněžné, vesnická památková rezervace Krátká a oblast kolem Samotína.\n\nNa severu asi 3,5 km vzdálený vrch Teplá (782 m), od něho vpravo Vysoký kopec (806 m). Výhledu dominuje na severovýchodě (38°) asi 6,1 km vzdálený Buchtův kopec (813 m) s radarovou věží (vrchol 840 m) nad městysem Sněžné, vpravo od vrcholu kuželovitý kopec Strom (791 m). Přibližně na východě (80°) výrazný vrch Bohdalec (791, resp. 801 m) a jižněji asi 4,8 km vzdálená Metodka (788 m), v dálce další vrcholy Pohledeckoskalské vrchoviny.\n\nNa zalesněných hřbetech Devítiskalské vrchoviny přibližně od severozápadu (293°) směrem k severu nevýrazné vrcholy, s místním názvem Fryšavský kopec (až 802 m dle vrstevnicové mapy), Křivý javor (824 m) a Břímovka (790 m). Výraznější v georeliéfu (336°) asi 5 km vzdálený vrch Křovina (830 m), druhý nejvyšší vrchol Žďárských vrchů a na severo-severozápadě (352°) rozsocha s přibližně 5,1 km vzdálenou Malinskou skálou (811 m), mezi nimi lesní lokalita Suchý kopec (až 816 m dle vrstevnicové mapy).\n\nPři dobré viditelnosti vlevo od Malinské skály lze spatřit nejvyšší českou horu Sněžku, na severo-severovýchodě hřeben Orlických hor, na severovýchodě Králický Sněžník a více na východ pohoří Jeseníků. V popředí pak zaujmou větrné elektrárny na Svitavsku. Na východě je vidět hřbet Horního lesa s rozhlednou.\n\nVrchol a přírodní památka uvedené v turistické mapě Žďárské vrchy (mapový list 48) vydané Klubem českých turistů. Na vrchol skalního bloku Vyhlídka vedená od areálu hotelu \"Medlov\" na břehu Medlovského rybníka modře značená turistická trasa (Medlov, hotel – Podmedlovský mlýn – Pasecká skála, vyhlídka).\n\nPřes Pasecké skály vede zeleně značená turistická cesta, spojuje obce Kadov a Studnice, nejvýše položené sídlo na Českomoravské vrchovině (780 m n. m.). Nejbližšími autobusovými zastávkami zhruba 1 km vzdálenými jsou \"Nové Město na Moravě, Studnice, rozc.\" a \"Nové Město na Moravě, Paseky\" na silnici II/354 z Nového Města na Moravě do Sněžného.\n\nPasecké skály jsou využívány horolezecky, nachází se zde více než 100 lezeckých cest. Nejnáročnější cesty jsou vyznačeny na útvarech \"Pernštejn\" a \"Vyhlídka\" (klasifikace UIAA 7 a 8-).\n\nSkalní lezení (například Kočičí věž, Kozí stěnka, Kozí věž, Loutkář, Pasecká věžka, Školka aj.) bez časového omezení v úsecích vyznačených značkami, horolezecké cesty v konečném počtu (nelze je rozšiřovat rozhodnutím Správy CHKO Žďárské vrchy).\n\n"}
{"id": "120975", "url": "https://cs.wikipedia.org/wiki?curid=120975", "title": "Suchý kopec", "text": "Suchý kopec\n\nSuchý kopec je lesní lokalita s vrcholem terénu v nadmořské výšce 816 m dle vrstevnicové mapy v georeliéfu Devítiskalské vrchoviny, ve vrcholové části hřbetu Žďárských vrchů v nižší poloze s trigonometrickým bodem 815 m n. m., v rámci administrativně správním na katastrálním území Blatiny, části městyse Sněžné v okrese Žďár nad Sázavou, náležejícím do Kraje Vysočina v České republice.\n\nVyvýšeninu, v podobě úzkého hřbetu se dvěma vrcholy, tvoří hornina dvojslídný migmatit až ortorula typu metamorfitu v kutnohorsko-svratecké geologické oblasti, v soustavě Českého masivu (krystalinikum a prevariské paleozoikum). Vrcholová část krátkého, asi 350 m dlouhého hřbetu, orientovaného JJV – SSZ, s terénem mírně klesajícím nadmořskou výškou k severo-severozápadu (333°) se skalními výchozy, u trigonometrického bodu typu skalky.\n\nLokalita v povodí řeky Svratky leží v Chráněné krajinné oblasti Žďárské vrchy a se shodným názvem a územním vymezením také v chráněné oblasti přirozené akumulace vod v severozápadní části Hornosvratecké vrchoviny.\n\nZalesněný hřbet ohraničen na severozápadě až severu úžlabím s prameništěm Studeného potoku, od východo-jihovýchodu sedlem pod Malinskou skálou (811 m), na jihovýchodě úžlabím Černého potoku a na jihozápadě sedlem pod vrchem Křovina (830 m).\n\nČeská státní trigonometrická síť uvádí ve vrcholové části hřbetu zaměřený trigonometrický bod s názvem „U kuchyně“ a geodetickým označníkem s nivelací 814,83 m n. m. (č. 31 triangulačního listu 3316), žulový terénní patník se nachází v zalesněném prostoru pod nízkým skaliskem, od něho přibližně 350 m na jihovýchod (150°) nejvyšší bod (vrchol) terénu lesního pozemku.\n\nSuchý kopec se nachází v lesním prostoru nad lokalitou Blatinské hájenství, západo-severozápadně od přírodní památky Malinská skála. Výškový (trigonometrický) bod s názvem U kuchyně (814,83 m n. m.) leží na okraji hřbetu, přibližně ve vzdálenosti 4,8 km na severozápad (293°) od věže kostela sv. Kříže v městysi Sněžné.\n\nVrcholová část hřbetu mezi vrchem Křovina (830 m) a Malinskou skálou (811 m) ve Žďárských vrších se nachází asi 3 km jižně od obce Křižánky a 2 km východně od vrcholu Devět skal (836 m), nejvyššího v krajinné oblasti Devítiskalské vrchoviny, současně Žďárských vrchů a Hornosvratecké vrchoviny.\n\nVrchol je zalesněný, bez rozhledu.\n\nZeměpisný název (toponymum) Suchý kopec je Českým úřadem zeměměřickým a katastrálním standardizované jméno lesního pozemku. Ve vrcholové části terénu na některých turistických mapách stejným názvem označován výškový bod 815 m n. m., ve skutečnosti se jedná o kótu zaměřeného trigonometrického bodu s názvem „U kuchyně“ a nivelací 814,83 m n. m.\n\nVrchol se zeměpisným jménem (oronymum) Suchý kopec (684 m) se nachází rovněž v Devítiskalské vrchovině, v závěru hřbetu Žďárských vrchů nad Vojnovým Městcem, směrem od vrcholu Kamenný vrch (802 m) a Za kouty (713 m).\n\nHřbet s plochou vrcholovou částí, na okrajích s vrcholy terénu v nadmořské výšce 816 m (jiho-jihovýchodní vrchol) a 815 m (severo-severozápadní vrchol) v georeliéfu Devítiskalské vrchoviny, geomorfologického okrsku Žďárských vrchů. Lokalita součástí geomorfologického celku Hornosvratecká vrchovina. Vrcholová část oddělena sedlem (vrchol 802 m) od vrchu Křovina (830 m) a sedlem (vrchol 782 m) od Malinské skály (811 m), sedla propojena lesní cestou, vedenou kolem severo-severozápadního vrcholu (výškového bodu).\n\nPlochá vrcholová část a úbočí kopce zalesněné, s více skalními výchozy, výškově menšími. Jiho-jihovýchodní vrchol hřbetu na vyvýšenině v nadmořské výšce 816 m (dle vrstevnicové mapy), terén od vrcholu mírně klesá v lesním prostoru k trigonometrickému bodu „U kuchyně“ s nivelací 814,83 m (JJV – SSZ), zaměřen pod malým skalním útvarem (výška cca 1 m) na okraji hřbetu, nad úžlabím s prameništěm Studeného potoku, na protilehlém svahu přírodní památka Bílá skála.\n\nSvahy hřbetu ve směru Devíti skal (836 m) a přírodní památky Bílá skála (úžlabí s prameništěm Studeného potoku) a také k přírodní památce Černá skála nad Milovskou kotlinou poměrně strmě klesají do údolí. Větší sklon také na jihovýchodním úbočí hřbetu směrem k lokalitě Blatinské hájenství (úžlabí s prameništěm Černého potoku).\n\nLokalita náleží do povodí řeky Svratky. V úžlabí mezi Devíti skalami (836 m), uzavřeném na jihozápadě Lisovskou skálou (802 m), se nachází prameniště několika zdrojnic Studeného potoku a v úžlabí mezi vrchem Teplá (782 m), uzavřeném na jihozápadě vyvýšeninou Na kopečku (750 m), prameniště více zdrojnic Černého potoku (oblast se sídelní lokalitou Samotín). Černý potok napájí vodami Milovský rybník, obě vodoteče pravostrannými přítoky řeky Svratky v přírodní rezervaci Meandry Svratky u Milov (Milovská kotlina).\n\nVrchol georeliéfu (na jiho-jihovýchodě hřbetu) i výškový bod (severo-severozápadní okraj hřbetu) mimo značenou cestu v lesním porostu, bez výhledu. Výškový bod se skalkou (815 m) dostupný z lesní cesty, vrchol terénu (816 m) z turistické trasy vedené přes vrcholovou část hřbetu (v místě navršená malá kamenná mohyla).\n\nLokalita uvedená s výškovým bodem 815 m n. m. (bez názvu) na turistické mapě Žďárské vrchy (mapový list 48) vydané Klubem českých turistů, do vrcholové části hřbetu vedená červeně značená turistická trasa, úsek mezi rozcestníky Pod Lisovskou skálou – Malinská skála.\n\nZe sedla pod vrchem Křovina trasa po lesní cestě k terénní plošině, na ní rozcestí, z něho pokračuje vpravo přes vrcholovou část hřbetu do sedla pod Malinskou skálou. Vrchol terénu (816 m n. m.), s navršenou kamennou mohylou, zhruba 190 m na východ (95°) od rozcestí v lesním porostu. Výškový bod (815 m n. m.) se skalkou vzdálený od rozcestí asi 300 m (2°), v nejbližším místě jen několik desítek metrů na východ od lesní cesty (bez značené trasy), spojující sedla pod vrcholy Křovina a Malinská skála.\n\n\n"}
{"id": "120977", "url": "https://cs.wikipedia.org/wiki?curid=120977", "title": "Buchtův kopec", "text": "Buchtův kopec\n\nBuchtův kopec je výrazný vrchol ve Žďárských vrších (813 m). Nachází se 2 km severovýchodně od obce Sněžné a 7 km východně od Devíti skal.\n\nVrchol je zalesněný, bez rozhledu. Rozhled je možný asi z 500 m vzdáleného západního úbočí (Zálesí) a jihovýchodního svahu směrem k Jimramovu. Na vrcholu se nachází zdaleka viditelná budova Řízení letového provozu, což činí vrchol nejvyšším obydleným místem na Českomoravské vrchovině. Příjezd na vrchol je po účelové komunikaci z Daňkovic.\n\nNa úpatí kopce mezi Sněžným a Daňkovicemi se nachází bývalá léčebna plicních a respiračních onemocnění. Provoz léčebny byl ukončen na koci roku 2011.\n\n"}
{"id": "120978", "url": "https://cs.wikipedia.org/wiki?curid=120978", "title": "Morální panika", "text": "Morální panika\n\nMorální panika je reakce sociální skupiny založená na falešném nebo přehnaném dojmu, že chování nějaké jiné skupiny (většinou minoritní skupiny nebo subkultury, tzv. folk devil) je nebezpečně deviantní a je hrozbou pro společnost. Často se také uvádí jako „epizoda, stav, osoba nebo skupina osob“, která byla nedávno „popsána jako hrozba pro sociální hodnoty a zájmy“.\n\nTaková panika je obecně posilována médii a jejich sociálními tématy, i když se objevují i spontánní paniky. Masová hysterie se v tomto hnutí může objevit, ale morální panika je odlišná od masové hysterie tím, že je přesně morálně vymezena a obvykle se projevuje jako pobouření spíše než ryzí strach. Morální panika (jak ji definoval Stanley Cohen) se točí kolem domnělého ohrožení nějaké hodnoty nebo normy, kterou společnost normálně stimuluje její glorifikací v masových médiích nebo „lidových legendách“ uvnitř společnosti. Panika se může projevit různě. Nejdojímavější je dojem panikářů, že k tomu, co dělají, je opravňuje pozornost masmédií, což je posílí v aktivitách které vedly k původnímu pocitu morální paniky.\n\nTento termín poprvé použil Stanley Cohen v roce 1972, aby popsal mediální reportáže o modech a rockerech ve Spojeném království v 60. letech 20. století. Faktorem v morální panice je „zesilující spirála“, fenomén popsaný mediálními kritiky jako zvětšující se cyklus reportáží o určité kategorii asociálního chování nebo dalších nežádoucích událostí.\n\nZatímco termín \"morální panika\" je celkem nový, mnoho sociologů poukazuje na Middletownskou studii, poprvé provedenou v roce 1925, která obsahovala první hloubkovou studii tohoto fenoménu. V těchto studiích badatelé zjistili, že společnost a náboženští vůdci v americkém městě odsoudili tehdy nové technologie jako například rádio nebo automobil za podněcování nemorálního chování. Například jeden farář zmíněný v této studii mluvil o automobilu jako o „domu prostituce na kolech“ a odsoudil ho, protože občané ho používali k vyjížďkám mimo město místo toho, aby chodili do kostela.\n\n\n"}
{"id": "120979", "url": "https://cs.wikipedia.org/wiki?curid=120979", "title": "Pohledecká skála", "text": "Pohledecká skála\n\nPohledecká skála je zeměpisné jméno skalnatého hřbetu s vrcholem 812 m n. m., významný bod a geologická lokalita v Pohledeckoskalské vrchovině. Leží na katastrálním území Pohledec, části Nového Města na Moravě, v okrese Žďár nad Sázavou náležejícím do Kraje Vysočina v České republice.\n\nGeomorfologický útvar vytvořený mrazovým zvětráváním a typický pro krajinnou oblast dal název členité Pohledeckoskalské vrchovině. Skalní systém se nachází přibližně 2 km na severovýchod od kapličky v Pohledci a 10 km jihovýchodně od přírodní památky Devět skal. Na vrcholu oplocený vojenský objekt.\n\nZalesněný úzký skalnatý hřbet Žďárských vrchů situovaný SZ – JV tvoří dvojslídný migmatit až ortorula, vrcholová část se skalními útvary je zhruba 400 m dlouhá v rozsahu nadmořských výšek 790–812 m, nejvyšší skalisko je v oploceném a nepřístupném objektu. Menší izolované skály leží mimo objekt na hranici nepřístupného území I. zóny Chráněné krajinné oblasti Žďárské vrchy. Důvodem zákazu vstupu na vymezené území je nerušený průběh hnízdění chráněných ptáků a ochrana přírodního bohatství. \n\nSkalní systém je částečně viditelný z lesní cesty na hranici nepřístupné zóny.\n\n\n"}
{"id": "120980", "url": "https://cs.wikipedia.org/wiki?curid=120980", "title": "Věž Čučche", "text": "Věž Čučche\n\nVěž Čučche je památník v Pchjongjangu. Je to 170 m vysoká věž, která symbolizuje ideály severokorejské formy komunismu – Čučche. Patří mezi nejvýznamnější památky města.\n\nVěž stojí v obvodě Tädongganggujŏk na východní straně města u řeky, naproti Kim Ir-senovu náměstí. Postavena byla na počest 70. narozenin tohoto severokorejského vůdce. Říká se o ní, že ji prý i sám navrhl.\n\nJe vysoká 170 m; je čtyřhranného půdorysu a směrem k vrcholku se zužuje. Tvoří ji 25 550 bloků žuly. Tento počet byl zvolen záměrně, neboť představuje součin čísel 365 (dny v roce) a 70 (věk Kim Ir-Sena při dokončení věže), přestupné dny samozřejmě nebyly započítány. Na vrcholu celé věže se nachází 20 m vysoká, 45 tun vážící pochodeň zhotovená z kovu, která je osvícená.\n\nSoučástí celé stavby je také 30 m vysoké sousoší, které tvoří tři postavy. Jedna z nich drží v ruce kladivo (dělník), druhá srp (rolník) a třetí štětec (má symbolizovat pracující inteligenci). Kromě těchto tří postav je tu také dalších šest menších skupin soch, z nichž každá je vysoká 10 m a má představovat různé další aspekty severokorejské ideologie. Nedaleko celé věže se pak nachází 82 pamětních desek, které byly věnovány ze zahraničí. \n"}
{"id": "120983", "url": "https://cs.wikipedia.org/wiki?curid=120983", "title": "Žákova hora", "text": "Žákova hora\n\nŽákova hora je výrazný vrchol v Devítiskalské vrchovině v moravské části Žďárských vrchů. Nachází se v katastrálním území obce Cikháj v okrese Žďár nad Sázavou (kraj Vysočina), 2 km severovýchodně od zmíněné obce a 3 km jihozápadně od Devíti skal. Vrchol (810 m n. m.) a jižní zalesněné svahy jsou součástí národní přírodní rezervace Žákova hora, která byla poprvé zřízena výnosem československého Ministerstva školství a národní osvěty již 31. 12. 1933. Rozloha a ochranné podmínky rezervace byly upřesněny vyhláškou Ministerstva kultury ČSR 6. 4. 1954. Národní přírodní rezervace Žákova hora je v péči Správy CHKO Žďárské vrchy jako regionálního pracoviště AOPK ČR.\n\nJméno vrchu je odvozeno od pověsti o žácích, chovancích žďárského kláštera, kteří zabloudili v hlubokém hvozdu na hoře a už se nevrátili.\n\nPloché návrší, protažené ve směru od severozápadu k jihovýchodu, a mírně zvlněné svahy jsou tvořeny migmatity a dvojslídnými rulami svrateckého krystalinika s vložkami amfibolicko-biotitických rul a amfibolitů. Na svahových zvětralinách se nacházejí mezotrofní kambizemě, přecházející v pokryvy v oligotrofní kambizemní podzoly. V okolí pramenišť a zamokřených úpadů jsou zastoupeny gleje a pseudogleje.\n\nPředmětem ochrany jsou výjimečně zachovalá lesní společenstva pralesovitého charakteru, která tvoří vhodný biotop pro řadu organismů, jež z okolních, převážně smrkových porostů již vymizely, a která jsou předmětem vědeckého výzkumu zákonitostí vývoje lesa.\n\nV lesních společenstvech převažují květnaté bučiny, na minerálně chudším podkladu na temeni Žákovy hory se vyskytují acidofilní bučiny smrkové. Ze stromů převažuje buk lesní, dále zde roste javor, smrk, ojediněle také olše lepkavá, jasan ztepilý a jeřáb ptačí. K druhům rostlin, které již z okolních lesů vymizely, patří například kyčelnice devítilistá (Dentaria enneaphyllos), kyčelnice cibulkonosná (Dentaria bulbifera), bažanka vytrvalá (Mercurialis perennis), svízel vonný (Galium odoratum), dymnivka dutá (Corydalis cava), vraní oko čtyřlisté (Paris quadrifolia) a samorostlík klasnatý (Actaea spicata). Kolem pramenišť roste např. kapraď samec (Dryopteris filix-mas), bukovník kapraďovitý (Gymnocarpium dryopteris), čarovník alpský (Circaea alpina), rozrazil horský (Veronica montana) a ojediněle v nižších polohách i bledule jarní (Leucojum vernum), lýkovec jedovatý (Daphne mezereum) a podbílek šupinatý (Lathraea squamaria).V rezervaci se vyskytují četné druhy lišejníků.\n\nTypickým doprovodným jevem pralesního rázu rezervace jsou různé choroše, jako například troudnatec kopytovitý (\"Fomes fomentarius\") či lesklokorka ploská (\"Ganoderma applanatum\"). Z askomycetů byly nalezeny například řasnatka zprohýbaná (\"Peziza repanda\") a čihovitka masová (\"Ascocoryne sarcoides\"). K vzácnějším druhům hub, které rostou v chráněném území, patří šafránka ozdobná (\"Tricholomopsis decora\"), plstnatec bukový (\"Spongipellis delectans\"), kyj uťatý (\"Clavariadephus truncatus\"), liška Friesova (\"Cantharellus friessii\"), lošákovec palčivý (\"Hydnellum peckii\"), hrbolatka černobílá (\"Boletopsis leucomelaena\"), čirůvka límcová (\"Tricholoma focale\"), pevník vonný (\"Cystostereum murrayi\") a další.\n\nV lese se vyskytuje původní populace jelení zvěře. Dále zde žije např. netopýr stromový, kuna lesní, hraboš mokřadní a několik druhů rejsků, z ptáků datel černý, holub doupňák, strakapoud velký, puštík obecný, sýc rousný, ořešník kropenatý, lejsek malý a lejsek černohlavý. Z ohrožených druhů obojživelníků zde žije ropucha obecná, skokan hnědý, ještěrka živorodá, čolek horský a slepýš křehký. Důležitou součástí života v pralesním prostředí jsou různé druhy mravenců a dalšího hmyzu, především střevlíků, kterých je zde registrováno šest druhů.\n\nÚzemí přírodní rezervace o rozloze 38,1 ha je od roku 2013 zařazeno na seznam Evropsky významných lokalit.\n\nNa vrcholu Žákovy hory byl v roce 1946 zřízen jeden z bodů základní trigonometrické sítě ČR. Tento geodetický bod slouží pro měření nadmořských výšek, přesného tvaru země a pohybů zemské kůry. Samotný vrchol je zalesněný, bez rozhledu.\n\nPro návštěvníky chráněné lokality byla vybudována naučná stezka ochrany přírody \"Žákova hora\" s výchozím bodem v obci Cikháj. Zhruba 350 m vzdušnou čarou severovýchodním směrem od vrcholu leží studánka \"Eleonorka\", Po naučné stezce lze dojít též ke \"Stříbrné studánce\", nesprávně označované za jeden z pramenů řeky Svratky, která je od vrcholu po značené cestě vzdálená necelý 1 kilometr směrem na jihovýchod. Skutečný pramen Svratky je asi 1,1 km jižně od Stříbrné studánky na modré turistické značce.\n\n"}
{"id": "120984", "url": "https://cs.wikipedia.org/wiki?curid=120984", "title": "Joint Test Action Group", "text": "Joint Test Action Group\n\nJoint Test Action Group je standard definovaný normou IEEE 1149.1, tzv. Standard Test Access Port (TAP). Jedná se o architekturu Boundary-Scan pro testování plošných spojů, programování FLASH pamětí apod.\n\n\nData jsou přenášena sériově.\n\nPřestože je JTAG standardizovaný, konektory na připojení JTAG adaptéru nikoliv. Většina výrobců používá vlastní pinout, přičemž je většinou použit \"pinheader\" s roztečí 2,54 mm (0,1 palce). Obecně se napříč mezi výrobci rozšířilo jen pár zapojení JTAGu (zejména MIPS EJTAG, ARM JTAG) .\n\nJTAG je možné použít kromě primárního účelu, kterým je testování plošných spojů a interní funkce obvodů, také k programování flash pamětí, procesorů, FPGA, CPLD a dalších. K tomuto bylo vytvořeno několik standardů, např. IEEE 1532, JEDEC STAPL, nebo nestandardizovaný, ale hodně používaný Serial Vector Format .\n\n"}
{"id": "120985", "url": "https://cs.wikipedia.org/wiki?curid=120985", "title": "Seznam baskytaristů", "text": "Seznam baskytaristů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "120986", "url": "https://cs.wikipedia.org/wiki?curid=120986", "title": "Vysoký kopec", "text": "Vysoký kopec\n\nVysoký kopec je výrazný vrchol v pohoří Žďárské vrchy. Nachází se 2 km severně od Sněžného a 6 km východně od Devíti skal.\n\nVrchol je zalesněný, bez rozhledu.\n"}
{"id": "120987", "url": "https://cs.wikipedia.org/wiki?curid=120987", "title": "Šindelný vrch", "text": "Šindelný vrch\n\nŠindelný vrch (805,7 m n. m.) je vrchol v pohoří Žďárských vrchů. Nachází se 4 km jihozápadně od obce Herálec a 6 km západně od Devíti skal.\n\nVrchol je zalesněný, bez výhledu.\n"}
{"id": "120989", "url": "https://cs.wikipedia.org/wiki?curid=120989", "title": "Kamenný vrch (Žďárské vrchy)", "text": "Kamenný vrch (Žďárské vrchy)\n\nKamenný vrch je vrchol v pohoří Žďárské vrchy (802,5 m). Nachází se 4 km západně od obce Herálec a 7 km západně od Devíti skal.\n\nVrchol kopce je zalesněný, bez výhledu.\n"}
{"id": "120991", "url": "https://cs.wikipedia.org/wiki?curid=120991", "title": "Lisovská skála", "text": "Lisovská skála\n\nLisovská skála je 802 metrů vysoký vrchol v pohoří Žďárské vrchy. Nachází se 3 km jihozápadně od osady Křižánky v okrese Žďár nad Sázavou a 1 km jihovýchodně od Devíti skal.\n\nVrchol je tvořen rulovou skálou, která je přírodní památkou. Vrchol je zalesněný, bez rozhledu. Spíš, než o samostatný vrchol se jedná o západní předvrchol 1,2 km vzdálené Křoviny (830 m n. m.).\n\nPředmětem ochrany je rulový mrazový srub s navazujícím kamenným mořem, který je jednou z nejlépe zachovalých ukázek mrazového zvětrávání rul ve vrcholových partiích Žďárských vrchů.\n\nÚzemí PP porůstá hospodářský les s převahou smrku ztepilého a příměsí buku lesního. Bylinný podrost je velmi chudý a tvoří jej převážně borůvka černá. Skály a sutě jsou porostlé pokryvnou vegetací lišejníků a mechorostů, jichž zde bylo zjištěno 18 druhů.\n\nNa území PP žijí běžné různé lesní druhy ptáků, jako je například datel černý, sýkora parukářka a ořešník kropenatý.\n\nLisovská skála je dostupná po červené turistické značce cestou z Velkého Dářka přes Žákovu horu do Sněžného. Horolezecká činnost a údržba stávajících lezeckých cest je na Lisovské skále povolena v období od 1. července do 31. prosince daného roku. Důvodem je, že tato skála, podobně jako další skalní útvary v okolí, může sloužit jako hnízdiště chráněných druhů ptáků, mezi něž patří krkavec velký, jestřáb lesní, výr velký, ořešník kropenatý, sýc rousný, kulíšek nejmenší a další druhy.\n"}
{"id": "120992", "url": "https://cs.wikipedia.org/wiki?curid=120992", "title": "Tisůvka", "text": "Tisůvka\n\nTisůvka je vrchol v pohoří Žďárské vrchy. Nachází se 1 km západně od osady Cikháj a 6 km jihozápadně od Devíti skal.\n\nNa vrcholu se nachází rulová skála, která je přírodní památkou, vrchol je zalesněný, bez rozhledu.\n"}
{"id": "120994", "url": "https://cs.wikipedia.org/wiki?curid=120994", "title": "Fryšavský kopec", "text": "Fryšavský kopec\n\nFryšavský kopec je vrchol v pohoří Žďárské vrchy. Nalézá se 4 km jiho-jihozápadně od Devíti skal, 3 km západně od Fryšavy, na katastrálním území obce Cikháj.\n\nPouze mělkými sedly je tento vrchol oddělen od dalších významných vrcholů Žďárských vrchů Křivého javoru a Žákovy hory. Vrchol kopce je zalesněný, bez rozhledu. Vede na něj modrá turistická značka od Třech Studní. Poblíž vrcholu se nachází pomník partyzánské brigády Mistr Jan Hus.\n"}
{"id": "120996", "url": "https://cs.wikipedia.org/wiki?curid=120996", "title": "Bohdalec (Žďárské vrchy)", "text": "Bohdalec (Žďárské vrchy)\n\nBohdalec (801,1 m) je vrchol Žďárských vrchů). Nachází se 3 km jihovýchodně od obce Sněžné. Je odtud dobrý rozhled na jih.\n\nNa vrcholu se nalézá malá skála (mrazový srub), která z Bohdalce činí Žďárských vrchů. Trigonometrický bod s nivelací 790,6 m n. m. leží pod skalním útvarem, měření provedeno v roce 2016.\n"}
{"id": "120998", "url": "https://cs.wikipedia.org/wiki?curid=120998", "title": "Kropáčova Vrutice", "text": "Kropáčova Vrutice\n\nObec Kropáčova Vrutice se nachází v okrese Mladá Boleslav, kraj Středočeský. Rozkládá se asi sedmnáct kilometrů jihozápadně od Mladé Boleslavi. Žije zde obyvatel. Obcí protéká Košátecký potok, přijímající poblíž obce silné prameny, které nejprve napájejí tři vodní nádrže.\n\nPrvní písemná zmínka o obci pochází z roku 1385. Dne 1. května 1867 byla v obci založena pošta.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kropáčova Vrutice s 674 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, cihelna, cukrovar, 2 hostince, krejčí, obuvník, pekař, 2 řezníci, 4 obchody se smíšeným zbožím, trafika, 2 velkostatky.\n\nVe vsi Kojovice s 150 obyvateli (v roce 1932 samostatné vsi, ale která se později stala součástí Kropáčovy Vrutice) byly evidovány tyto živnosti a obchody: hostinec, pila, rolník, obchody se smíšeným zbožím, tesařský mistr, trafika.\n\nVe vsi Krpy s 643 obyvateli (v roce 1932 samostatné vsi, ale která se později stala součástí Kropáčovy Vrutice) byly evidovány tyto živnosti a obchody: zvěrolékař, obchod s dobytkem, holič, hospodářské strojní družstvo, 3 hostince, kolář, 2 kováři, krejčí, obchod se surovými kůžemi, 2 obchody s máslem a vejci, mlýn, 2 obuvníci, 2 pekaři, pokrývač, povozník, 2 rolníci, řezník, sadař, 2 obchody se smíšeným zbožím, spořitelní a záložní spolek, 2 trafiky, truhlář, zahradník.\n\nVe vsi Střížovice s 252 obyvateli (v roce 1932 samostatné vsi, ale která se později stala součástí Kropáčovy Vrutice) byly evidovány tyto živnosti a obchody: výroba cementového zboží, 2 hostince, mlýn, pekař, pila, 2 sedláři, 2 obchody se smíšeným zbožím, okresní hospodářská záložna, spořitelna, 2 trafiky, 3 obchody se zemskými plodinami.\n\nSilniční doprava\n\nDo obce vedou silnice III. třídy. Ve vzdálenosti 2,5 km lze najet na silnici I/16 Mělník - Mladá Boleslav - Jičín.\n\nŽelezniční doprava\n\nObec Kropáčova Vrutice leží na železniční trati 070 Praha - Mladá Boleslav - Turnov. Jedná se o jednokolejnou celostátní trať, doprava byla na trati zahájena roku 1865. Po trati vede linka S3 (Praha-Vršovice - Mladá Boleslav) v rámci pražského systému Esko. Po trati 070 jezdí osobní vlaky i rychlíky, v pracovních dnech roku 2011 je to mezi Všetaty a Mladou Boleslaví obousměrně 5 rychlíků, 1 spěšný a 12 osobních vlaků. Na území obce leží železniční stanice \"Kropáčova Vrutice\" a železniční zastávka \"Kojovice\", rychlíky i spěšné vlaky jimi projíždějí.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Benátky nad Jizerou, Bezno, Mělnické Vtelno, Mělník, Mladá Boleslav, Praha, Roudnice nad Labem \n\n\n"}
{"id": "120999", "url": "https://cs.wikipedia.org/wiki?curid=120999", "title": "Bradlecká Lhota", "text": "Bradlecká Lhota\n\nObec Bradlecká Lhota se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1395.\n\nHasičský sbor zde vznikl v roce 1895. Na jeho založení se mimo jiné podílel i Josef Jan Fučík, lomnický rodák, první lhotecký učitel, kartograf a historik Lomnicka. Hasiči jsou v Bradlecké Lhotě jednou ze dvou organizací, které oživují dění v obci. Od roku 2009 se zřizuje zařazení do JPO 5.\n\n"}
{"id": "121000", "url": "https://cs.wikipedia.org/wiki?curid=121000", "title": "Mladoňovice (okres Chrudim)", "text": "Mladoňovice (okres Chrudim)\n\nObec Mladoňovice se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci pochází z roku 1329.\n\n\n"}
{"id": "121002", "url": "https://cs.wikipedia.org/wiki?curid=121002", "title": "Pavlov (okres Jihlava)", "text": "Pavlov (okres Jihlava)\n\nObec Pavlov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Pawlow (1358, 1368), z Pawlowa (1601), Pawlow (1678, 1718), Bailentz (1720), Pawlow (1751), Pailenz a Pawlow (1846), Pailenz a Pavlov (1872) až k podobě Pavlov v letech 1881 a 1924. Místní jméno vzniklo přidáním přivlastňovací přípony - ov k osobnímu jménu Pavel.\n\nPrvní písemná zmínka o obci pochází z roku 1358.\n\nV roce 1961 se Bezděkov a Stajiště staly místními částmi Pavlova.\n\nPavlov leží v okrese Jihlava v Kraji Vysočina. Nachází se 5 km jižně od Stonařova, 3,5 km západně od Dlouhé Brtnice, 11 km severovýchodně od Telče a 9 km jihovýchodně od Třeště. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 658 metrů. Nejvyšší bod, Dolní záhumenice (686 m n. m.), leží jižně od obce. Jižní částí katastru protéká Karlínský potok, východně od obce pramení potok Lísek a západně Moravská Dyje.\n\nPodle sčítání 1930 zde žilo v 92 domech 490 obyvatel. 487 obyvatel se hlásilo k československé národnosti. Žilo zde 489 římských katolíků.\n\nObec se člení na 3 místní části – Bezděkov, Pavlov a Stajiště, které leží na 3 katastrálních územích (pojmenované „Bezděkov u Třešti“, „Pavlov u Stonařova“ a „Stajiště“) a má tři základní sídelní jednotky – Bezděkov, Pavlov a Stajiště.\n\nPavlov je členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele od roku 2010 stojí starosta František Popelář.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 31. ledna 2002. Znak: V červeném štítě nad modrou patou se zlatou sedmilistou růží zlatý vykračující kohout. Vlajka: List tvoří tři vodorovné pruhy, červený, modrý a červený, v poměru 1:2:1, a dva žluté klíny, žerďový s vrcholem v první třetině a vlající s vrcholem ve druhé třetině délky listu. Mezi nimi žlutá sedmilistá růže s červeným semeníkem a zelenými kališními lístky. Poměr šířky k délce listu je 2:3.\n\nV obci sídlí firmy MRAZÍRNY ZLÍN, a.s., SEBA transport, s.r.o., DUVO Trans, s.r.o., Hosova obchodní společnost, spol. s r.o., SELMA a.s. a obchod firmy LAPEK, a.s.\n\nObcí prochází silnice II. třídy č. 403 ze Stonařova do Telče a komunikace III. třídy č. 4036 do Dlouhé Brtnice a č. 4066 do Stajiště. Dopravní obslužnost zajišťují dopravci ICOM transport a Radek Čech - Autobusová doprava. Autobusy jezdí ve směrech Jihlava, Dačice, Bítov, Stará Říše, Zadní Vydří, Třešť, Opatov a Telč. Obcí prochází cyklistické trasy č. 5092 z Panenské Rozsíčky do Nepomuk a č. 5216 do Dlouhé Brtnice.\n\nZákladní škola a mateřská škola Pavlov je příspěvková organizace zřizovaná obcí Pavlov. V roce 2012/2013 do mateřské školy chodilo 28 dětí, do školky dojíždí také děti z Panenské Rosičky, Dlouhé Brtnice a Stonařova. Škola má jednu třídu pro 1.–4. ročník. V roce 2012/2013 školu navštěvovalo 14 žáků. Děti ve vzdělávání pokračují na základních školách ve Stonařova a Třešti. Sbor dobrovolných hasičů Pavlov vznikl roku 1889. Z dalších spolků zde působí Archivní a kronikářský spolek, Český svaz včelařů a myslivecké sdružení.\n\nSportovní klub Pavlov byl založen v roce 2000, v sezoně 2014/2015 hraje fotbalovou IV. třídu mužů, skupina B v okrese Jihlava. Tým má také mužstva veteránů, dorostu, mladších žáků, starší a mladší přípravky.\n\n\n\n\n"}
{"id": "121003", "url": "https://cs.wikipedia.org/wiki?curid=121003", "title": "Horní Bukovina", "text": "Horní Bukovina\n\nObec Horní Bukovina se nachází v okrese Mladá Boleslav, kraj Středočeský. Rozkládá se asi šestnáct kilometrů severně od Mladé Boleslavi a pět kilometrů severozápadně od města Mnichovo Hradiště. Žije zde obyvatel.\n\nVznik obce se nedá přesně určit. První písemná zmínka o Bukovině je z 10. března 1399, kdy bylo v klášterních knihách uvedeno, že Petr Matějův z Bukoviny dosáhl nižšího svěcení. Holní Bukovina se jako osada \"Podbukovina\" připomíná prvně v roce 1556 (v lidovém podání se název udržel dodnes), jisté však je, že již dříve při Zábrdce bylo několik stavení. Po vypálení kláštera v roce 1420 nebyl tento již obnoven a ves Bukovina přecházela spolu s jinými osadami z majitele na majitele, které lze rovněž dnes těžko zjistit.\n\nPůvodní název Bukovina a Podbukovina dokazují staré gruntovní knihy z roku 1561. Dne 4. května roku 1556 koupil Bukovinu i Podbukovina Jiří z Labouně. Jeho potomci majetek prodali 2. února roku 1612 Václavu Budovcovi z Budova. Po jeho popravě na Staroměstském náměstí v Praze byl jeho majetek konfiskován a roku 1622 jej koupil Albrecht z Valdštejna. Přejmenování bukovinského dvora na \"Kristiánov\" vzniklo na počest Kristiána Valdštejna, který dal sešlé panské budovy v roce 1834 nově přestavět. Toto pojmenování bylo užíváno jen správou panství, mezi lidem se neujalo a po roce 1915 upadlo v zapomnění. V majetku Valdštejnů zůstalo celé hradištské panství s oběma Bukovinami až do zrušení roboty v roce 1848, některé majetky vlastnili Valdštejnové až do roku 1945. Dnešní oficiální název Horní a Dolní Bukovina vznikl konce 18. století překladem z německého názvu \"Ober Bukovin\" a \"Unter Bukovin\".\n\nV roce 1850 byla vytvořena politická obec Bukovina, která sdružovala Bílou Hlínu, Habr, Klášter a Horní a Dolní Bukovinu. Toto seskupení obcí bylo však rozděleno v roce 1920, kdy vznikly samostatné obce Bílá Hlína, Klášter Hradiště a Horní Bukovina s osadou Dolní Bukovina. V roce 1960 došlo ke sloučení Bílé Hlíny s Horní Bukovinou a tak MNV v Horní Bukovině spravoval Bílou Hlínu, Horní a Dolní Bukovinu s chatovou osadou. V roce 1990 se Bílá Hlína opět osamostatnila s vlastním obecním úřadem.\n\nOd roku 1757 až do poloviny 19. století se připomíná v Bukovině škola, která však působila pouze přechodně, zejména v zimním období pro neschůdnost cesty do Kláštera. Podbukovinský mlýn byl vystavěn v roce 1763, i když mlýn v Bukovině se připomíná již v 16. století.\n\nV roce 1866 probíhala v blízkém okolí obce prusko-rakouská válka, o čemž svědčí mnoho pomníků a společných hrobů v katastru obce. Po této válce se zde rozšířila epidemie cholery, která si vyžádala stovky obětí. Jenom v Bukovině jí podlehlo během měsíce 20 místních občanů. Neblahé důsledky pro zdejší obec měla i první světová válka, v které zahynulo 14 bukovinských mužů. Nelehký život připravila místním občanům i 2. světová válka, kdy některé jejich polnosti byly na tehdejším katastru Sudet a blízké obce Rokytá a Krupá byly na tzv. německé straně.\n\nV roce 1936 v červenci na velké lidové slavnosti bylo otevřeno místní koupaliště, které si obec postavila z vlastních peněz, za velkého nadšení i finanční pomoci místních občanů. V současné době je pokládáno bukovinské koupaliště za jedno z nejhezčích v okolí, protože leží v klidné lesnaté krajině údolí potoka Zábrdky na pokraji Českého ráje.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horní Bukovina s 448 obyvateli v roce 1932 byly evidovány tyto živnosti a obchody: 2 hostince, 3 kováři, 2 mlýny, pokrývač, 4 rolníci, 2 obchody se smíšeným zbožím, 2 trafiky.\n\n\n\nSilniční doprava\n\nObcí prochází silnice III. třídy. Po hranici katastrálního území vede II/268 Mimoň - Ralsko - Mnichovo Hradiště - Horní Bousov.\n\nŽelezniční doprava\n\nŽelezniční trať ani stanice na území obce nejsou. Nnejbliže obci je železniční stanice Mnichovo Hradiště ve vzdálenosti 6 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mnichovo Hradiště-Jivina-Cetenov,Hrubý Lesnov \"(3 spoje tam, 2 spoje zpět)\" a Mnichovo Hradiště-Mukařov,Vicmanov \"(4 spoje tam i zpět)\" .\n\n"}
{"id": "121004", "url": "https://cs.wikipedia.org/wiki?curid=121004", "title": "Tvarožná Lhota", "text": "Tvarožná Lhota\n\nTvarožná Lhota je obec v okrese Hodonín v Jihomoravském kraji 4 km jihovýchodně od Strážnice. Žije zde obyvatel.\n\nV roce 2012 získala obec 2. místo v celostátním kole soutěže Vesnice roku.\n\n\n\n"}
{"id": "121005", "url": "https://cs.wikipedia.org/wiki?curid=121005", "title": "Milovské perničky", "text": "Milovské perničky\n\nMilovské Perničky, též \"Velké Perničky\" (757 m n. m.), jsou rulové skály a zároveň stejnojmenná přírodní památka na katastrálním území České Křižánky a České Milovy v kraji Vysočina, která se nachází 2 km severovýchodně od Křižánek u turistické značky směrem na Svratku. Území má rozlohu 10,4 ha a je chráněno jako přírodní památka. Na vrcholu skal se nachází vyhlídka. Přírodní památka je v péči AOPK ČR - regionálního pracoviště Správa Chráněné krajinné oblasti Žďárské vrchy.\n\nJedná se o oblast šesti skal, jejichž výška se pohybuje v rozpětí od 8 až do 28 metrů. Skály, tvořené migmatickými rulami, leží v lese na modře značené turistické cestě asi 1 km severně od přírodní rezervace Čtyři palice a zhruba 2 km vzdušnou čarou jihovýchodně od Zkamenělého zámku. Nejbližším sídlem jsou České Křižánky, vzdálené od skal zhruba 1 km západním směrem.\n\nNázev pochází od lidového slova \"perničky\" (zdrobnělina slova „pernice“, tj. mísa s povrchem uvnitř zdrsněným, v níž se trdlem na jemno třel uvařený mák), jak se říkalo osmi mísám na vrcholcích skal. Největší z perniček má průměr 87 cm a hloubku 30 cm.\n\nNa vrcholu \"Poradní skály\" se nacházejí zajímavé skalní prohlubně, skalní mísy, které se zde nazývají perničkami, protože svým tvarem připomínají výše zmíněné pernice. Celkem zde můžeme vidět osm takových míst o průměru až 87 cm a hloubce 30 cm. Tyto prohlubně vznikly zvláštním způsobem erozní činnosti. Pověsti jim přisuzovaly různý původ a účel, např. že je vytvořil člověk ke kultovním účelům, sloužily k zapalování strážných ohňů, k drcení obilí apod.\nJsou zde zajímavé horolezecké výstupy a z vrcholů rozhled na údolí řeky Svratky a na protější hřebeny Žďárských vrchů. Na skalách jsou vyznačeny tři desítky lezeckých cest, celoročně jsou povoleny horolezecké aktivity na Poradní skále, kde je 13 cest o obtížnosti od 2. do 5. stupně dle klasifikace UIAA. Milovské Perničky jsou přístupné po modré turistické značce z Křižánek přes Čtyři palice, která dále vede přes Zkamenělý zámek a zámek Karlštejn do Čachnova.\n"}
{"id": "121008", "url": "https://cs.wikipedia.org/wiki?curid=121008", "title": "Zkamenělý zámek", "text": "Zkamenělý zámek\n\nZkamenělý zámek je skupina skal s vrcholem 765 m n. m. na skalisku Zámecká věž a přírodní památka v jihozápadní části svahového (vedlejšího) hřbetu geomorfologického okrsku Borovský les, významná geologická a polykulturní lokalita Žďárských vrchů a kulturní památka historického osidlování krajiny člověkem na katastrálním území Česká Cikánka, v části města Svratky v okrese Žďár nad Sázavou, náležejícím do Kraje Vysočina v České republice.\n\nSkalní výchozy typu mrazových srubů dvojslídné ortoruly svrateckého krystalinika (biotitický alkalicko-živcový metagranit s muskovitem), situovány na okraji slepého hřbetu (rozsocha). Bezejmennou vyvýšeninu georeliéfu tvoří hornina biotit muskovitická ortorula typu metamorfitu v kutnohorsko-svratecké oblasti, v soustavě Českého masivu (krystalinikum a prevariské paleozoikum).\n\nVe vrcholové části geomorfologickým vývojem a zvětráváním modelovaná výrazná skalní hradba, členěná na skalní bloky s názvy Skříň, Hlava, Spárová věž a Zámecká věž (vrchol), na úbočí dva menší skalní útvary nazvané Hradiště a Rasovna, jihozápadně od vrcholové skalní věže osamocené skalisko s názvem Pivovar.\n\nArcheologická lokalita, stopy pravěkého osídlení člověkem (neolit) a historického slovanského hradiště, dosud zřetelné antropogenní příkopy a náspy (pozůstatky opevnění), ve vrcholném středověku snad dřevěný hrádek (jiný zdroj tvrz), kulturní památku typu tvrziště uvádí Národní památkový ústav.\n\nSkupina rulových skal je situována v Čechách, asi 3 km východně od centra města Svratky (náměstí 9. května) a ve vzdálenosti 1,4 km východním směrem od zástavby na katastrálním území Česká Cikánka (část Svratky).\n\nSkalní výchozy se nacházejí zhruba v rozsahu nadmořských výšek 752 až 765 m (vrcholové skalisko Zámecká věž). Skalní útvary jsou z východní strany obehnány zřetelným náspem a dvojitým terénním valem.\n\nOd 2. června 1977 je přírodní lokalita o rozloze 3,0618 ha a v rozsahu nadmořských výšek 720 až 765 m zvláště chráněným územím typu přírodní památky.\n\nZáklad současného zeměpisného názvu skupiny skal a chráněného území spočívá v lidové pověsti šířící se mezi obyvatelstvem původně osady Česká Cikánka (v současnosti část města Svratky), ležící západně od skupiny skal v hlubokém údolí u řeky Svratky. Pojmenování skupiny skal v podání různých sociálních skupin obyvatel v průběhu 18. až 19. století bylo v průběhu času rozdílné (Karlštein, Starý Karlštein, Zkamenělý zámek).\n\nPověst se týká struktury skalních bloků, připomínajících v lidské představě zříceniny stavby (například věž, okno, schody) neboli kamenné artefakty z pohledu archeologie. Také zřejmě souvislost s hradištěm a pravděpodobnou existencí středověkého hrádku nebo tvrze byla na počátku pověsti.\n\nLidovou pověst zaznamenal kulturní publicista František Zákrejs (1839 – 1907) při archeologickém průzkumu lokality ve druhé polovině 19. století (viz část Historie).\n\nZeměpisný název (toponymum) Zkamenělý zámek je Českým úřadem zeměměřickým a katastrálním standardizované jméno skupiny skal a chráněného území (přírodní památky).\n\nPředmětem ochrany je skupina skal a balvanité sutě v jejím okolí, ukázka mrazového zvětrávání rul na hřbetech Žďárských vrchů v periglaciálních podmínkách (vzniklých v blízkosti ledovce) v období pleistocénu.\n\nV oblasti skal se nachází fragment přírodě blízkých lesních společenstev smrkových bučin.\n\nSkupina skal od roku 1970 v Chráněné krajinné oblasti Žďárské vrchy a se shodným názvem a územním vymezením od roku 1978 také v chráněné oblasti přirozené akumulace vod (CHOPAV) v povodí řeky Svratky (severozápad Hornosvratecké vrchoviny).\n\nV lokalitě převážně smrk ztepilý s příměsí buku lesního, méně například bříza bělokorá, javor klen a jeřáb ptačí, v podrostu brusnice borůvka, kapraď rozložená, metlička křivolaká a šťavel kyselý, skály porosté mechorosty (zjištěno 24 druhů).\n\nZ ptactva výskyt datel černý, kalous ušatý, krahujec obecný, krkavec velký, ořešník kropenatý, puštík obecný, jen některé druhy v lokalitě hnízdí.\n\nSkalní výstupy nad říčním údolím Svratky typické pro krajinu Žďárských vrchů v severozápadní oblasti Hornosvratecké vrchoviny. Skupinu rulových skal tvoří celkem sedm v terénu výrazných a pojmenovaných skalních útvarů. Jednotlivá skaliska označena tradičně podle tvaru skal připomínajících obecně některé objekty (abecedně řazeno): Hlava, Hradiště, Pivovar, Rasovna, Skříň, Spárová věž a vrcholové skalisko Zámecká věž, někdy v literatuře  označována jen „zkamenělá věž”.\n\nZ hlediska regionálního geomorfologického členění georeliéfu Česka jsou skaliska situovány na jihozápadním okraji svahového hřbetu geomorfologického okrsku Borovský les. Hlavní hřbet geomorfologického okrsku se táhne nad hlubokým říčním údolím Svratky, přibližně od severozápadu k jihovýchodu nad rozhraním s Devítiskalskou vrchovinou, od Bubnovaného kopce se stáčí k jihu nad sníženinu Milovské kotliny a dále pokračuje k rozhraní s geomorfologickým okrskem Pohledeckoskalská vrchovina.\n\nNadmořskou výškou se hlavní linie hřbetu od severozápadu k jihovýchodu postupně snižuje, od výškového bodu Karlštejn (783,4 m n. m.) na katastrálním území Svratouch ve směru Bubnovaného kopce (780 m n. m.) na katastrálním území Pustá Rybná, od něho více k jihu, k vrcholu Milovské Perničky (757 m n. m.) na katastrálním území Březiny u Poličky.\n\nMezi vrchy Karlštejn a Bubnovaný kopec vybíhá od severovýchodu, nejprve k západo-jihozápadu a zhruba ve dvou třetinách závěru k jihozápadu (čelo), bezejmenný dílčí hřbet, identifikovatelný dle vrstevnic ve státním mapovém díle. V ose hřbetnice protažený zhruba 300 m do říčního údolí Svratky, zalesněný terén mírně stoupá z nadmořské výšky 750 m do 752 m na čele hřbetu. V závěru hřbetu tzv. vybočuje nad severozápadní úbočí až 40 m dlouhá skalní hradba typu ostrohu, nadmořskou výškou dosahuje až 765 m na vrcholovém skalisku (Zámecká věž).\n\nVedlejší hřbet je na severozápadě a jihovýchodě ohraničen příkrým úbočím s klesajícím terénem do úžlabí protékaných vodotečemi. Úžlabím na severozápadě teče Mlýnský, v dolním toku Cikánecký potok (název od katastrálního území Česká Cikánka), úžlabí se k jihozápadu mírně rozevírá ve směru Devítiskalské vrchoviny.  Úžlabím na jihovýchodě protéká bezejmenná vodoteč směrem do Milovské kotliny. Oba vodní toky jsou levostranné přítoky řeky Svratky.\n\nVrcholovou část dílčího hřbetu se skupinou skal oddělují od zbývající části hřbetu v lesním terénu zřetelné příkopy, v oblouku obepínají zhruba od severu k jihu hlavní uskupení skal. Příkopy, snad původně hlubší, časem zanesené zvětralinami, opadem listí a jehličí stromů, postupně nově vytvořenou lesní zeminou – mělkou a kyselou půdou, jsou antropogenního původu (člověkem vytvořeného), zbytky opevnění historického sídla typu hradiště.\n\nSkalní hradba příčnými puklinami členěná na skalní bloky, ve směru od hřbetnice s názvy Skříň (až 7,8 m vysoká jižní stěna, výrazná deskovitá odlučnost hornin), Hlava (až 7,6 m vysoká jižní stěna, úpatní skalní převis – tzv. abri), Spárová věž (až 8 m vysoká na jihozápadě, výrazná puklina, v ní deskovitý balvan ze skalního řícení) a Zámecká věž, na severu až 22 m vysoká oproti úpatí, vrcholové skalisko oddělené širokou rozsedlinou (lidově zvanou okno), skála s řadou skalních říms a puklinovou jeskyní.\n\nOd skalní hradby ve vzdálenosti asi 16 m na severovýchod dva menší samostatné skalní útvary, blíže ke hřbetnici s názvem Hradiště, až 5,6 m vysoké skalisko, typické deskovitým balvanem ze skalního řícení, rozlomeným na dvě části opřené o skalní blok (v roce 1868 balvan celistvý dle popisu lokality Františkem Zákrejsem, viz část Historie). Níže po svahu skalisko nazvané Rasovna, kolem 5 až 8 m vysoké, charakteristická deskovitá odlučnost, také zřetelná deformační struktura tzv. ok (dvojslídný hrubozrnný metagranit). \n\nSkalní hradba (útvary Skříň, Hlava, Spárová věž a Zámecká věž) a dvě menší skály (Hradiště, Rasovna) ohraničují malý průchozí prostor (zhruba 40 x 16 m), jím vedena modře značená turistická trasa Klubu českých turistů. Pod hlavním uskupením skal úpatní kamenná halda s mezisuťovými prostory, kamenná suť zčásti zakrytá zvětralinami v důsledku eroze, níže balvanový proud.\n\nNa jihozápadním úbočí svahového hřbetu, od vrcholové skalní Zámecké věže asi 130 m vzdálené (azimut 245°), izolované skalisko s názvem Pivovar, výrazně ze všech stran vyčnívající nad okolní terén (podobně jako skalní útvar nazývaný tor). Základna skalního útvaru v nadmořské výšce 730 m, výška až 15 m, na severní straně řícením skal vzniklý převis a malá jeskyně, ve vrcholové části dvě skalní mísy vzniklé zvětráváním, řada skalních puklin.\n\nTerén jihozápadních svahů na čele zalesněného hřbetu klesá z nadmořské výšky 752 m do lesních lokalit Bílá skalka, níže V kládí, dle vrstevnicové mapy až do nadmořské výšky 612 m u koryta řeky Svratky, nejnižší polohy úpatí hřbetu na jihovýchodě, v Milovské kotlině. \n\nSkalní tvary na okrajovém hřbetu Borovského lesa, vypreparovány mrazovým zvětráváním ve starších čtvrtohorách (pleistocén) v blízkosti kontinentálního ledovce, pokrývajícího většinu severní Evropy. Skalní výstupy na pruhu hrubozrnných dvojslídných ortorul svrateckého krystalinika.\n\nSkalní bloky jsou podkovovitě uspořádány a dosahují výšky kolem 10 metrů, nejvyšší skalisko (Zámecká věž) však až 22 m na severní straně. Skaliska s výraznou deskovitou odlučností bloků, oddělených širokými puklinami.\n\nVýznamná geologická lokalita, skalní výstupy magmatické ruly tvoří dvojslídný a hrubozrnný metagranit (výskyt vyrostlic K-živce a křemene), výrazná deformace struktury horniny do tvaru protažených ok (tzv. okatá dvojslídná ortorula). V některých částech skal středně zrnitý dvojslídný migmatit, barevně šedý až načervenalý (hlavním minerálem biotit).\n\nV lokalitě pozorovatelné v migmatitech sevřené vrásy, deskovitá odlučnost hornin. Řícením skal vzniklé skalní převisy, svahový pohyb (gravitační pochody, ploužení), odnos (vítr, voda) méně odolných hornin, ve svahu kamenité sutě (částečný zásyp zvětralinami), níže po svahu balvanový proud. \n\nHlavní uskupení skal tvoří skalní hradba, puklinami členěná na mohutné bloky, ve směru od hřbetnice s názvy Skříň, Hlava, Spárová věž a výraznou rozsedlinou oddělená nejvyšší skalní Zámecká věž. V řádu desítek metrů na severovýchod od skalní hradby dva osamocené skalní útvary nazvané Hradiště a Rasovna. Na jihozápadním svahu níže izolovaný skalní útvar pojmenovaný Pivovar.\n\nRozmanitost území neživé přírody (geodiverzita) lokality má vícero hodnot, představuje část přírodního a kulturního dědictví oblasti Žďárských vrchů, například:\n\n\nPodle vykopaných archeologických nálezů prováděných v 80. a 90. letech 19. století se jedná o místo s neolitickým a později i slovanským osídlením, podle opevnění tzv. hradiště s osídlením v různých dobách (kamenné, bronzové, železné). Na jihozápadním okraji krátkého hřbetu nad říčním údolím Svratky vyvýšenina terénním tvarem ve vrcholové části typu skalního ostrohu, typická pro budování výšinných sídel a hradišť (strážišť, strážných hradů).\n\nNejstarší stopy osídlení z mladší doby kamenné (neolit), z doby železné pozůstatky hradiště (halštatská kultura, asi do roku 400 př. n. l.), výšinné sídlo někdy spojováno i s archeologickou kulturou pozdní doby bronzové a starší doby železné (tzv. slezskoplatěnická kultura). Skalní útvary v různých dobách zřejmě součástí fortifikačního systému, při stavbě výšinného sídla (hradiště) využito přírodních poměrů. Od severu lokalita chráněna rozsáhlým rašeliništěm (v současnosti asi 6 ha a hloubka 1,9 m), významná geologická lokalita rašeliniště Karlštejn, na severozápadě a jihovýchodě až jihu příkrým úbočím (viz část Přírodní poměry).\n\nArcheologický průzkum uskutečnil dne 27. září 1868 tehdy okresní sekretář z nedaleké Poličky, publicista a dramatik František Zákrejs (1839 – 1907). Zkoumal skaliska, příkopy a náspy kolem skalního systému, také z hlediska případných stop po zděné stavbě, žádné však nenalezl. Při ohledání lokality pořídil pravděpodobně první publikovaný schématický nákres s vyznačením skal a terénních nerovností (příkopy, náspy) a zmínil také lidovou pověst o zkamenělém zámku. V původní písemné podobě názvu publikovaného článku, v časopisu \"Památky archaeologické a místopisné\", pojmenoval lokalitu a článek \"Karlšteinské hradiště u Svratky\".\n\nPodle pověsti obyvatelé osady Česká Cikánka u řeky Svratky označovali v lokalitě skal například nejvyšší skalisko „zkamenělá zámecká věž\" (v současnosti s názvem Zámecká věž), širokou rozsedlinu skalní hradby jako „zámecké okno“ (mezi skalními bloky Zámecká věž a Hlava) a stupňovité části skal podle jejich podoby jako „schody do zámku\" (mezi skalními bloky Hlava a Skříň). V lidské představě uskupení skal prezentováno jako části rozvalin stavby neboli kamenné artefakty z hlediska archeologie.\n\nZakladatel české archeologie, Jan Erazim Vocel (1802–1871), v roce 1854 též spoluzakladatel časopisu \"Památky archaeologické a místopisné\", zmínil lokalitu v přednášce \"O hradištích a branách zemských\" na valném shromáždění Musea království Českého dne 26. května 1869 jako „\"hradiště u Karlštýna nedaleko Svratky v Chrudimsku”\". Přednáška zveřejněna v časopisu \"Památky archaeologické a místopisné\", díl VIII. (1868 – 1869), v roce 1869 číslo 5 (str. 325), u publikovaného textu uveden autor příjmením v písemné podobě \"Wocel\".\n\nV roce 1882 vychází publikace \"Hrady, zámky a tvrze Království českého\", autor český historik August Sedláček (1843 – 1926) představuje v knize lokalitu za součást bývalé středověké tvrze neboli tvrziště (místo, kde stávala). Označení „tvrziště Zkamenělý zámek, archeologické stopy” nese od 3. května 1958 také nemovitá kulturní památka, v současnosti vedená v památkovém katalogu Národního památkového ústavu České republiky.\n\nPodrobné archeologické zkoumání lokality v srpnu až září roku 1887 a následně i v letním období  roků 1889 a 1890 provedli  národopisec Karel Adámek (1840 – 1918) a jeho syn, kulturní historik a muzejník Karel Václav Adámek (1868 – 1944), oba z Hlinska. Podle archeologických nálezů označili lokalitu za hradiště, dokumentovali nalezené střepy hliněných nádob (vypálených i nevypálených), kamenných a železných předmětů, také šípů, ve vrcholové části skal zbytky dřevěné stavby a vrstvu hlíny na místo přemístěné lidskou činností.\n\nMezi skalisky (v současnosti označované Hlava a Spárová věž) objevili Adámkové další stopy po lidském osídlení, kamenný mlat a pazourkový hrot, dva druhy železných šipek (s hrotem a dutinou na násadu), nože, podkovy, části ostruh aj. Pod vrstvou zeminy odkryli kosterní pozůstatky zvířat, na jedné z kostí pocházející z plemena krátkorohého skotu (Bos brachyceros) identifikoval stopy po použití kamenného pazourku Jan Nepomuk Woldřich (1834 – 1906).\n\nZe 13. až 14. století pocházely zbytky dřevěné stavby objevené v lokalitě, snad související s malým dřevěným hrádkem (ve 13. století na území Českého království, údaje o stavbě historickými prameny nedoloženy). V průběhu 14. století lesní lokalita se skalními útvary součástí panství Rychmburk, v soupisu statků v roce 1392 zmíněny sídla Svratka a Svratouch (k němu lokalita původně náležela až do roku 1949, včetně).\n\nObyvatelům původních osad v oblasti sloužila podle pověsti lokalita skal také k úkrytu v době Třicetileté války a v 17. a 18. století byla místem setkávání Českých bratří (Jednota bratrská) při pobožnostech v době pobělohorské (tzv. doba temna), v okolí rozšířena evangelická víra (například v obci Svratouch).\n\nPodrobný popis archeologického zkoumání lokality a nalezených předmětů publikoval JUDr. Karel Václav Adámek v časopisu \"Památky archaeologické a místopisné\" (ročník 1900 – 1901), číslo 1 (str. 27 – 42), pod názvem \"Hradiště Zkamenělý zámek u Hlinska\". Nalezeny byly například úlomky kamenného mlatu, žernov, drtidlo, hlavička zvířete, množství kostí zvířat, železné nasazovací a bodací šipky, velké množství úlomků z hliněných nádob a řada drobných železných předmětů.\n\nVětšina nálezů se dnes nachází v muzeích v Hlinsku, v Poličce, Svratce a v Chrudimi.\n\nOsídlení lokality Slovany asi v 6. až 7. století (raný středověk). V roce 2005 uvedena historickými prameny nepotvrzená hypotéza o spojitosti slovanského hradiště s názvem potoku v písemné podobě „Strahwiow” ze staroslovanské doby (v české archeologii 2. polovina 6. století až konec 7. století), s obecným odvoláním na tzv. letopisy (konkrétní historický pramen a současný název potoku neuvedeny, název „Strahwiow” vztažen k potoku, s domněnkou, že by mohlo jít o pojmenování také „návršního hradiště”).\n\nPotok Strahwiow zmiňuje \"Historický místopis země Moravskoslezské\" (Díl 3., Brněnský kraj, str. 325), autor Ladislav Hosák (1898 – 1972), ve spojitosti s obcí Strachujov, vzdálené přibližně 15 km na jihovýchod od skupiny skal Zkamenělý zámek (proto domněnka o názvu lokality skal v podobě Strahwiow méně pravděpodobná).\n\nTaké v listině českého krále a moravského markraběte Přemysla Otakara II. ze dne 12. prosince 1269 se potok Strahwiow (v současnosti Trhonický, podle vsi Trhonice) uvádí za část zemské hranice mezi Čechy a Moravou pro vymezení území ve sporu o statky premonstrátského kláštera v Litomyšli. Pod lokalitou skal (Zkamenělý zámek) byl ovšem hraniční úsek veden podél koryta řeky Svratky.\n\nK rozšiřování sídelních míst v oblasti Žďárských vrchů dochází také v důsledku kolonizace území německy mluvícím obyvatelstvem. Mezi první osady podél řeky Svratky patří například (ve směru proti vodnímu toku) Křižánky (první zmínka v roce 1345), podle řeky pojmenované městečko Svratka (uváděna v roce 1350), podél přítoku řeky vesnice Svratouch (v roce 1392 pod názvem Swratúch).\n\nV historii města Svratky a obce Svratouch uváděno tradičně označení skaliska lesními zaměstnanci rychmburského panství německým souslovím v písemné podobě „kahler Stein“, v českém významu lysý nebo také holý kámen. Podle německé výslovnosti česká zkomolenina (v písemné podobě „kálštein, kálrštein” atd.) se postupným vývojem ustálila ve tvaru Karlštein, v písemném projevu se v 19. století objevuje například v popisu hradiště v časopisu \"Památky archaeologické a místopisné\" (autor František Zákrejs).\n\nRychmburské panství od roku 1718 držel rod Kinských, v letech 1763 až 1823 majitelem Filip Kinský (1742 – 1827).  Necelý kilometr od skupiny skal, tehdy na bezejmenném vrchu, zadal v roce 1770 výstavbu loveckého zámku v pozdně barokním stylu, v roce 1775 (jiný zdroj 1776) dostavěn (v současnosti lovecký zámek Karlštejn). Na zámeckou stavbu a u ní nově založenou osadu tzv. přeneseno nejbližší pojmenování místa v původní písemné podobě Karlštein (údajně doloženo zápisem farnosti města Svratky, k ní tehdy příslušelo katolické obyvatelstvo). Následně se proto lokalita se skalisky nazývala také s přívlastkem „Starý” (Karlštein).\n\nNa přelomu 19. a 20. století zpopularizoval lokalitu JUDr. Karel Václav Adámek v časopisu \"Památky archaeologické a místopisné\" (ročník 1900 – 1901) publikovaným článkem \"Hradiště Zkamenělý zámek u Hlinska,\" v názvu použil označení místa pravděpodobně podle dříve zveřejněné lidové pověsti v roce 1869 v témže časopisu (autor František Zákrejs).\n\nSoučasný standardizovaný zeměpisný název Zkamenělý zámek má původ v lidské představivosti (lidově fantazii), která viděla v soustavě skalisek „zkamenělý“ útvar zámecké stavby (věž, okno, schody, atd.) podle lidové pověsti.\n\nV oblasti skal je na vyznačených úsecích povolena horolezecká činnost v období od 1.července do 28.února.\n\nZkamenělý zámek je dostupný po modře značené turistické trase Klubu českých turistů, vede od severu ze železniční zastávky Čachnov na trati Svitavy – Žďárec u Skutče, přes evropské rozvodí Labe – Dunaj a lovecký zámeček Karlštejn, do lokality přírodní památky. Od Zkamenělého zámku trasa pokračuje k jihu, ke skalním útvarům Milovské Perničky a Čtyři palice.\n\nTuristická trasa vedoucí od loveckého zámku Karlštejn směřuje mezi skalisky po úbočí svahového hřbetu na vrchol terénního valu (asi 752 m n. m.) k informační tabuli s názvem „Přírodní památka Zkamenělý zámek – Pravěké hradiště”, od ní klesá na jih příkrým svahem k přístřešku Pod Zkamenělým zámkem.\n\nSkupina skal a přírodní památka vyznačeny v turistické mapě Žďárské vrchy,  mapový list č. 48 v edici Klubu českých turistů (měřítko 1:50 000), také on-line na Mapy.cz.\n\nČeský zeměměřický a katastrální úřad neuvádí v databázi bodových polí žádný geodetický bod na zvláště chráněném území, nadmořskou výšku terénu vyznačují vrstevnice ve . Rozsah poloh v nadmořských výškách 720 až 765 m prezentuje dokumentace přírodní památky v evidenci Agentury ochrany přírody a krajiny (digitální registr ÚSOP – Ústřední seznam ochrany přírody). Nejvyšší poloha je vztažena k vrcholu skalního bloku s názvem Zámecká věž (765 m n. m.). V dokumentaci Správy CHKO Žďárské vrchy není uveden způsob určení nejvyšší nadmořské výšky.\n\nV lokalitě skal umístěná informační tabulka Klubu českých turistů uvádí nižší nadmořskou výšku 757 m (viz foto výše) a shodně ji zmiňuje i \"Zeměpisný lexikon ČR – Hory a nížiny\", v roce 2006 vydaný Agenturou ochrany přírody a krajiny České republiky.\n\nV roce 2014 byla vydána publikace \"Za skalními útvary CHKO Žďárské vrchy\", autoři Aleš Bajer, Václav Hlaváč, Karel Kirchner a Lucie Kubalíková. U celkem patnácti skalních útvarů prezentovali autoři údaje pocházející z výzkumných zpráv v rozmezí let 2006 až 2009 (po vydání \"Zeměpisného lexikonu ČR – Hory a nížiny\"). U lokality Zkamenělý zámek uveden rozsah nadmořských výšek 720 – 765 m, zmíněno v lokalitě i měření výšky skal (například u skaliska Pivovar výška 18 m v horolezeckém průvodci a nově zjištěná 15 m), způsob měření neuveden.\n\nNadmořská výška vrcholové části vedlejšího hřbetu se skalními útvary (viz panoramatické foto níže) je dle vrstevnicové mapy v polohách 752 m až 754 m na čele, v terénu ovlivněna vyvolanými antropogenními tvary, člověkem navršenými valy a vyhloubenými příkopy (původně opevnění historického hradiště). Rozměry příkopů kolísají, hloubka až 1,5 m a šířka až 3 m, přes nerovnosti terénu vedená turistická trasa.\n\n\n"}
{"id": "121012", "url": "https://cs.wikipedia.org/wiki?curid=121012", "title": "Kuklík (okres Žďár nad Sázavou)", "text": "Kuklík (okres Žďár nad Sázavou)\n\nKuklík () je obec v okrese Žďár nad Sázavou v Kraji Vysočina, 8 km severně od Nového města na Moravě. Žije zde obyvatel.\n\nPrvní písemná zmínka o obci pochází z roku 1534. Dříve se nazývala Vémyslice, současný název je odvozen od rybníku Kukla. V roce 1651 postavena výheň pro zpracování železa z kadovských pecí. V 18. století zde probíhala těžba železné rudy a ještě v roce 1964 se realizoval průzkum na ložiska rudy. Pečeť s běžícím koněm a květinou byla udělena roku 1808.\n\nDochovány jsou stavby lidové architektury – památkově chráněny jsou usedlosti čp. 31, 33, 34 a 37. U čp. 10 se nachází chráněná lípa malolistá, stáří přes 300 let, obvod kmene 557 cm. V části obce Chobotský dvůr se nachází chráněná lípa velkolistá, známá jako Lípa v Kuklíku u Chobotského dvora, či Dvorská lípa, stáří 400–450 let, obvod kmene 893 cm (2007).\n\nV roce 1766 se v Kuklíku narodil Jakub Nepomucen Jun, který dorostl výšky 235 cm. V roce 1956 si zde koupil roubenou chalupu herec Oldřich Nový se svou manželkou Alicí. Chalupu zde měl i František Emler, akademický malíř, grafik a ilustrátor.\n\nObec je tvořena jedinou částí obce, která se skládá ze dvou základních sídelních jednotek: Kuklík a Bořina. K obci dále patří osady Balkán, Dědina, Chobot, Chobotský Dvůr, Kopec, U Křížku a V Koutě.\n\n\n"}
{"id": "121013", "url": "https://cs.wikipedia.org/wiki?curid=121013", "title": "Jeřice", "text": "Jeřice\n\nObec Jeřice () se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1369. Až do roku 1921 se obec jmenovala \"Velké Jeřice\" (německy ).\n\n\n\n\n"}
{"id": "121014", "url": "https://cs.wikipedia.org/wiki?curid=121014", "title": "Daňkovice", "text": "Daňkovice\n\nDaňkovice () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1350, kdy Filip ml. z Pernštejna prodal svůj majetek strýci Jimramovi z Pernštejna. Název obce patrně vznikl z osobního jména Daněk. Správou patřily Daňkovice pod Bystřici, kam také místní rychtář odváděl poplatky. Když bylo pernštejnské panství v roce 1500 rozděleno na díly, byly Daňkovice přičleněny k novoměstsko-jimramovské části, později spadly pod jimramovské panství. Kolem roku 1750 dostala obec pečeť, ve znaku byl. sv. Florián a písmena „OBD“.\n\nV době druhé světové války, v letech 1944–1945, byla obec působištěm partyzánské skupiny Jermak. V roce 1980 byla obec přičleněna ke Sněžnému, od roku 1990 opět samostatná.\n\nZnámý je penzion Selský dvůr. Nad obcí na Buchtově kopci je radar na řízení leteckého provozu, na katastru obce, směrem ke Sněžnému je léčebna TBC.\n\n\nObcí vede silnice II/353, která spojuje Poličku, Žďár nad Sázavou a Velký Beranov. V obci je autobusová zastávka se spoji do Žďáru nad Sázavou a obce Krásné. Nejbližší vlaková zastávka je Sádek u Poličky (13 km), trať 261 a Nové Město na Moravě (14 km) trať 251. Obcí dále vede cyklistická trasa číslo 4338 (Sněžné – Kučerův mlýn) a červená turistická trasa směřující na Buchtův kopec, respektive Jimramovské paseky.\n\n\n"}
{"id": "121015", "url": "https://cs.wikipedia.org/wiki?curid=121015", "title": "Lukavice (okres Chrudim)", "text": "Lukavice (okres Chrudim)\n\nObec Lukavice se nachází v okrese Chrudim, kraj Pardubický. Obec se rozkládá na severních a západních svazích kopce Jahodnice, který uzavírá kotlinu 8 km jižně od města Chrudimi. Žije zde obyvatel. 500 m západně od obce protéká řeka Chrudimka a za ní se již zvedají první kopce Železných hor.\n\nNázev \"Lukavice\" je předslovanský a dokládá osídlení již v době před Kristem, kdy v nedalekém Hradišti u Českých Lhotic stálo keltské oppidum. V době raného slovanského osídlení zde začínal hraniční hvozd na pomezí Čech a Moravy. Pomístní název Mýto ukazuje, že zde na stezce, která vstupovala do Chrudimské sídelní komory, stávala mýtnice. První písemná zmínka o obci pochází z roku 1312. Na konci 16. století se zde začal těžit pyrit. V 17. století zde byla vybudována továrna na jeho zpracování. Hlavním produktem byla síra. Po roce 1746 došlo ke změně technologických postupů výroby. Milíře byly nahrazeny hliněnými pecemi, které umožnily vyrábět sirný květ, využívaný pro lékařské účely. Vedlejším produktem byly výpalky, ze kterých se začala vyrábět zelená skalice, zvaná vitriol. Využití nalezla v kožedělném průmyslu, sloužila k impregnaci dřeva a k výrobě kyseliny sírové. Lukavice byla největším výrobcem kyseliny sírové v celé monarchii. Doly byly uzavřeny v roce 1892 a v roce 1905 se chemická výroba přesunula do nedalekých Slatiňan. Památkou na hornickou minulost obce je hornický oltář v kostele sv. Bartoloměje v nedalekých Bítovanech.\n\nHlavní šachtou lukavických pyritových dolů byla \"Bartolomějská šachta\". Již v roce 1809 dosáhla své největší hloubky 110 m. Nejhlubší patra dolu pak sahala až do hloubky 210 m a táhla se do vzdálenosti několika kilometrů. Na ústí šachty stála těžní věž a kulový žentour. Dnes je šachta uzavřena betonovou deskou a zatopena důlní vodou.\n\nNedaleko byla vybudována \"vodní šachta Vilemína\", která sahala do hloubky 66 m, a která sloužila k odvodňování zdejších dolů. Voda z ní odtékala odvodňovací štolou. Pumpy pohánělo vodní kolo o průměru 8 m. V blízkosti jámy jsou rozsáhlé zbytky důlních odvalů a odpadů z chemické výroby.\n\nPři hloubení lukavických pyritových dolů v polovině 18. století bylo třeba počítat s jejich odvodněním. Pro usnadnění čerpání vod byla vyražena odvodňovací štola dlouhá 1593 m, ústí v údolí Chrudimky u někdejší osady „Na Pilce“. Počátek štoly je v Lukavici v hloubce 23 m. Štola je velmi úzká a k jejímu čištění sloužilo asi 7 komínů. Trasa štoly je většinou souběžná s Lukavickým potokem. Důlní vody jsou v důsledku rozkladu pyritu značně kyselé s vysokým obsahem sloučenin železa, které se usazují jak ve štole, tak v potoce a řece Chrudimce, jako nápadně rezavě hnědé povlaky. Kyselé vody (tzv. Lukavina) působily značné škody na mlýnském zařízení mlýna „Skály“ a při haváriích se škody projevovaly i v 10 km vzdálené Chrudimi. Docházelo k úhynu ryb a vodní drůbeže. Aby se zabránilo škodám ve mlýně „Skály“, byla tato voda převedena zvláštním kanálem pod řečištěm Chrudimky, mimo dosah mlýna. V poslední době byl tento systém znovu obnoven. Pískovcový portál při ústí štoly je chráněn jako technická památka.\n\nV roce 1700 dal knížecí rod Auerspergů postavit barokní budovu knížecího horního úřadu. Dnes zde sídlí obecní úřad.\n\n\n\n\n"}
{"id": "121018", "url": "https://cs.wikipedia.org/wiki?curid=121018", "title": "RPM", "text": "RPM\n\nZkratka RPM může mít více významů:\n"}
{"id": "121023", "url": "https://cs.wikipedia.org/wiki?curid=121023", "title": "Trpišovice", "text": "Trpišovice\n\nTrpišovice () jsou obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1453. V letech 1869–1961 k Trpošovicím patřila jako osada Bilantova Lhota, od roku 1961 je opět vedena jako část obce.\n\nPodél řeky Sázavy se táhně přírodní rezervace Stvořidla.\n\n\n"}
{"id": "121024", "url": "https://cs.wikipedia.org/wiki?curid=121024", "title": "Krouna", "text": "Krouna\n\nObec Krouna (německy \"Krauna\") se nachází v okrese Chrudim v Pardubickém kraji, asi 10 km východně od Hlinska. Žije zde obyvatel.\n\nPrvní písemná zmínka o obci pochází z roku 1349 (\"Grunaw superior\"). Unikátní je dochovaná barevná mapa vsi Krouna z roku 1731-1732 jejíž autorem je Ing. František Xaver Preitsch, v letech 1737-1765 zemský měřič.\n\nV letech 2002–2014 byl starostou Pavel Ondra, od roku 2014 funkci vykonává Petr Schmied. V obci se volí 15 členů zastupitelstva.\n\nKostel sv. Michaela archanděla (farní katolický kostel) je poprvé připomínán roku 1350 jako dřevěný kostel krytý šindelem. Zajímavostí je, že kostel byl orientován k jihu. Dřevěný kostel byl stržen a v letech 1768-1773 byl k původní věži přistavěn nový kostel barokní. Náklady činily 8.707 zlatých, stavbu z velké části financoval hrabě Filip Kinský. Kostelní věž byla v roce 1844 snížena ze statických důvodů. Většina zvonů byla během první a druhé války rekvírována, zůstal pouze zvon sv. Prokop z roku 1529 jehož autorem je zvonař Jiří Konvář. Na hlavním oltáři je obraz sv. Michaela archanděla od Jana Umlaufa z Kyšperka z roku 1876. Dále se v kostele nachází renesanční křtitelnice ze 16. století. Varhany pocházejí z roku 1801 a vytvořil je varhanář Karel Horák z Kutné Hory. \n\nEvangelický kostel sboru ČCE. Novorománský kostel podle projektu Františka Schmoranze. Základní kámen byl položen 27. července 1874. Prosté vybavení - stůl Páně a kazatelna - jsou dílem mistra Josefa Podstaty z Třebechovic. V kostele jsou dvoumanuálové koncertní varhany od Josefa Predigera z Albrechtsdorfu. V letech 1984 - 1987 proběhla generální oprava kostela. Ve věži kostela se nachází zvon odlitý v roce 1928 Oktávem Winterem z Broumova a zvon odlitý v roce 2010 zvonařstvím Dytrychových v Brodku u Přerova. Stavba je zapsanou kulturní památkou\n\nObcí prochází regionální železniční trať Svitavy – Žďárec u Skutče se zastávkami \"Krouna zastávka\", \"Krouna\" a stanicí \"Čachnov\". Rozhodnutím Pardubického kraje na ní však od konce roku 2011 nebyla nadále provozována pravidelná osobní doprava (až na sporadické rekreační vlaky). Od roku 2013 byl však na trati opět obnoven plný provoz osobních vlaků.\n\nObcí prochází silnice I/34. Autobusy zajišťují spojení zejména se Skutčí a Hlinskem.\n\nDne 24. června 1995 došlou u obce Krouna k tragické železniční nehodě, při níž do motorového osobního vozu narazily čtyři nákladní vagony, které ujely ze stanice Čachnov vinou nedostatečného zajištění při posunu. Při nehodě zahynulo 19 převážně mladých osob.\n\n\nDo roku 1995 byl součástí i Otradov.\n\n\n"}
{"id": "121026", "url": "https://cs.wikipedia.org/wiki?curid=121026", "title": "Vysočina (okres Chrudim)", "text": "Vysočina (okres Chrudim)\n\nVysočina je obec o celkové rozloze 1790,13 ha s rozsahem poloh přibližně 530 až 640 m n. m. v krajinné oblasti Železných hor, v rámci administrativně správním se sídlem obecního úřadu v Dřevíkově, v okrese Chrudim, náležejícím do Pardubického kraje na území České republiky.\n\nVznikla s účinností od 1. ledna 1961 administrativním sloučením předtím samostatných obcí Možděnice, Rváčov a Svobodné Hamry (součástí obce v letech 1910 – 1960 také osada Dřevíkov). V roce 2017 registrováno v obci  obyvatel.\n\nSymboly obce tvoří znak a vlajka, zapsané 18. května 2012 do Registru komunálních symbolů. Znak tvoří modro-zeleně čtvrcený štít, v jeho středu vyobrazené průčelí lidové stavby znázorňující mlýn s vodním kolem, obdobně uveden uprostřed vlajky ve tvaru modro-zeleno čtvrceného listu.\n\nVodní mlýn na symbolech obce se vztahuje k historii a tradici řemesel v sídelních lokalitách, kulturní památky ve vesnicích Dřevíkov, Možděnice, Svatý Mikuláš, vesnické památkové zóně Svobodné Hamry (vodní hamr, mlýnice, venkovský zámek) a v nejrozsáhlejší expozici muzea v přírodě (roubené chalupy, sakrální stavby, technické stavby na vodní pohon aj.) v malé vesničce Veselý Kopec.\n\nDo přírodního areálu, lidově označovaného skanzen, přeneseny zánikem ohrožené památky lidové architektury a technického stavitelství ze severní části Českomoravské vrchoviny a navazujících geografických regionů, Chrudimska, Litomyšlska a Poličska. Objekty lidového stavitelství dokládající také kulturu národopisné oblasti Horácko tvoří expozici Muzea v přírodě Vysočina, součást Národního muzea v přírodě.\n\nCelkovou rozlohu obce 1790,13 ha tvoří čtyři katastrální území s názvy (výměrou): \"Dřevíkov\" (226,58 ha), \"Možděnice\" (564,66 ha), \"Rváčov u Hlinska\" (840,97 ha) a \"Svobodné Hamry\" (155,73 ha).\n\nDo roku 1960 byly samostatnými obcemi Možděnice, Rváčov a Svobodné Hamry, jejich součástí byla osada Dřevíkov. Charakterem sídelních lokalit vesnice byly administrativně sloučené s účinností od 1. ledna 1961 do jedné obce s nově vytvořeným názvem Vysočina. Sídlo obecního úřadu umístěno v Dřevíkově.\n\nPočet obyvatel obce k 1. lednu 2017 celkem 695 osob (345 mužů, 350 žen) s průměrným věkem 43,2 let (42,3 muži, 44,0 ženy), žijících v sedmi základních sídelních jednotkách: Dřevíkov, Hrobky (vyčleněna 15. srpna 2010, součást katastrálního území Svobodné Hamry), Možděnice, Rváčov, Svatý Mikuláš (vyčleněna 1. prosince 1970, součást katastrálního území Rváčov u Hlinska), Svobodné Hamry a Veselý Kopec (součást katastrálního území Dřevíkov).\n\nPočtem 548 stavebních objektů k 28. únoru 2018 náleží obec Vysočina mezi velké vesnice a dělí se na celkem sedm částí s názvy: Dřevíkov (v letech 1910 – 1960 osada v obci Svobodné Hamry), Možděnice, Petrkov 1. díl (do roku 1960 osada v obci Rváčov), Rváčov, Svatý Mikuláš (do roku 1960 osada v obci Rváčov), Svobodné Hamry a Veselý Kopec (v letech 1910 – 1960 osada v obci Svobodné Hamry). Rozsahem zástavby je nejmenší Petrkov 1. díl, největší rozlohou i počtem objektů Rváčov.\n\nObec Vysočina se rozkládá přibližně jednou polovinou celkové plochy ve Stružinecké pahorkatině a druhou polovinou v Kameničské vrchovině, na území dvou geomorfologických okrsků Sečské vrchoviny v jihovýchodní části pohoří Železných hor, z hlediska administrativně správního v jihozápadní okrajové části Pardubického kraje.\n\nČást hranice katastrálního území Možděnice tvoří rozhraní s Krajem Vysočina (okresem Havlíčkův Brod), v krátkém úseku na jihu s městem Ždírec nad Doubravou, na jihozápadě s obcí Slavíkov a na západě s městysem Libice nad Doubravou.\n\nPřibližně v linii od jihovýchodu k severozápadu protéká územím obce řeka Chrudimka, od nejjižněji položeného místa na rozhraní s katastrálním územím obce Všeradov s lokalitou Králova Pila (Milesimov) až do sídelní lokality Svobodné Hamry v obci Vysočina. V celém úseku tvoří řeka rozhraní mezi geomorfologickými okrsky Sečské vrchoviny, Stružineckou pahorkatinou na levém břehu a Kameničskou vrchovinou na pravém.\n\nVe Stružinecké pahorkatině leží části obce Dřevíkov, Veselý Kopec a dále za silnicí I/37 také většina části obce s názvem Možděnice, v Kameničské vrchovině části obce s názvy Rváčov, Svatý Mikuláš a v polohách nejvyšších nadmořských výšek Petrkov 1. díl.\n\nNejvyšších poloh kolem 640 m n. m. podle vrstevnicové mapy dosahuje v části Rváčov, v oblasti Rváčovského lesa, na západním svahu výškového bodu Na skalkách (trigonometrický bod 652,68 m na katastrálním území Srní u Hlinska). Nejseverněji se nachází výškový bod 600,9 m (bývalý trigonometrický bod 31.2 U vranovské hájovny) nad soustavou tří vodních nádrží s názvem Vranovské rybníky v Dolním rváčovském lese.\n\nLesní lokalita leží ve vrcholové části vnitřního hřebene Železných hor s výškovým bodem Na buštinách (609 m), severovýchodně od vrcholu prameniště potoku Bystřička (levostranný přítok řeky Ležák) a na jihovýchodě s pramenem zdrojnice Chobotovského potoku (pravostranný přítok řeky Chrudimky), který vodou napájí bezejmenný rybník v lokalitě Na rybníce (malá část vodní nádrže v části Petrkov 1. díl).\n\nZ většiny zalesněné pásmo vyvýšenin Kameničské vrchoviny se táhne v linii severozápad – jihovýchod, od vrcholu Svárov (613 m n. m. na katastrálním území městyse Trhová Kamenice) ve směru na Medkovy kopce (638 m n. m. na katastrálním území obce Holetín). Polesí v severní části Rváčova je součástí Chráněné krajinné oblasti Železné hory, v ní se nachází i malá severovýchodní část katastrálního území Svobodné Hamry (lokalita Na dlouhých honech nad silnicí II/343) a kromě malé jihovýchodní části také většina katastrálního území Možděnice.\n\nNa sever od sídelní lokality Možděnice dosahuje terén poloh s nadmořskou výškou nad 600 m v jihozápadním výběžku pod Zuberským vrchem (651 m n. m. na katastrálním území Trhová Kamenice), níže pod vrcholem rozhledna Zuberský vrch s výhledem na velkou část obce Vysočina. Ve vesnici Možděnice dva rybníky, Náveský a Dlouhým potokem průtočný Kaprovec.\n\nDlouhý potok odvodňuje severní část Stružinecké pahorkatiny a většinu katastrálního území Možděnice, koryto potoka tvoří jižní hranici obce Vysočina (a katastrálního území Dřevíkov) s obcí Všeradov. Východně od vrcholu vyvýšeniny Na Veselém Kopci (579 m n. m.) vtéká jako levostranný přítok do Chrudimky. Řeka v severní části obce obtéká obloukem zástavbu na levém břehu v sídelní lokalitě Svobodné Hamry a na rozhraní s katastrálním územím městyse Trhová Kamenice je hladina řeky s nadmořskou výškou zhruba 530 m nejníže situovaným místem v obci Vysočina.\n\nObec leží na okraji dvou chráněných krajinných oblastí, Žďárských vrchů a Železných hor, rozhraní tvoří osa pozemních komunikací protínající katastrální území Svobodné Hamry a Rváčov (silnice II/343 v úseku Trhová Kamenice – Rváčov) a také při okraji katastrálních území Možděnice a Dřevíkov (silnice I/37 v úseku Trhová Kamenice – Údavy).\n\nNa území Chráněné krajinné oblasti Žďárské vrchy leží zvláště chráněné území přírodní památky Les na dolíku, ze sídelních lokalit Dřevíkov, Veselý Kopec, Svatý Mikuláš, velká jihozápadní část Rváčova a Svobodných Hamrů.\n\nObec Vysočina vzniklá 1. ledna 1961 spojena historií s původně samostatnými obcemi Možděnice, Svobodné Hamry a Rváčov, administrativně sloučenými v jednu obec pod nově vytvořeným názvem, charakterizujícím krajinu, lidově označovanou za vysočinu, ve které se nachází její jednotlivé části (v Kameničské vrchovině a Stružinecké pahorkatině).\n\nV obci více historických objektů lidového stavitelství v kopcovité krajině Železných hor, také stavby se zařízením na vodní pohon, například vodní mlýn ze 16. století v lokalitě Veselý Kopec (shodný typ přenesený do expozice muzea v přírodě na místo původního, v roce 1909 vyhořelého). Ve Svobodných Hamrech železný hamr (původní z 15. století zanikl, ve 20. století obnoven vodní kovací hamr a mlýnice), objekt součástí Muzea v přírodě Vysočina. Zařízení technického stavitelství využívá vodní energii Dlouhého potoka (Veselý Kopec) a řeky Chrudimky, dříve Kamenice (Svobodné Hamry).\n\nV 60. letech 20. století se staly technické stavby objektem zájmu památkářů a dobrovolníků usilujících o záchranu staveb lidové architektury. Veselý Kopec vybrán jako vhodná lokalita pro záměr vybudovat z památkově chráněných objektů muzeum v přírodě, tzv. muzeum pod širým nebem (v angličtině open air museum).\n\nPrvní expozice tehdy v soukromém objektu čp. 4 (světnice tkalce a stodola) v roce 1972 zpřístupněna veřejnosti, do roku 1981 památkově chráněné objekty pod názvem Soubor lidových staveb a řemesel Vysočina (odvozeno od názvu obce). Od 1. ledna 1982 profesionální muzeum pod zkráceným názvem Soubor lidových staveb Vysočina se sídlem ve Svobodných Hamrech, od roku 1997 sídlo správy muzea v Hlinsku (od roku 2003 součást Národního památkového ústavu, v letech 2013 – 2018 začleněno pod Územní památkovou správu na Sychrově). S účinností od 11. prosince 2018 pod názvem Muzeum v přírodě Vysočina je organizační složkou Národního muzea v přírodě, příspěvkové organizace Ministerstva kultury České republiky.\n\nV 70. letech 20. století provedena výstavba dřevěné zvoničky (rok 1976) na návsi v Dřevíkově, sloužící i jako čekárna autobusové zastávky a upraven židovský hřbitov. V sídelní lokalitě Možděnice oprava objektu původně roubené školy, dřevěné zvoničky, hasičské zbrojnice (na zdi stavby datování 1921, Sbor dobrovolných hasičů založen již v roce 1906) a také historické kovárny, v 80. letech 20. století vzniklý záměr vybudovat expozici tradičních řemeslnických dílen nebyl realizován.\n\nVe Svobodných Hamrech (sídelní lokalita od roku 1995 vesnická památková zóna) kromě obnovy vodního kovacího hamru a mlýnice, opraven původně renesanční venkovský zámek ze 16. století, po požáru v roce 1896 přestavěný v pseudobarokním stylu (v letech 1982–1996 sídlo správy Souboru lidových staveb Vysočina). Od roku 1862 majitelem zámku architekt Jan Nevole (1812–1903), na zámku žil od roku 1863 do své smrti, během jeho života se zámek stal kulturním centrem s vlasteneckým prvkem. Nějaký čas na zámku pobýval František Alexandr Zach (1807–1892), právník, vojenský teoretik a panslavista, působil také v Srbsku (dosáhl hodnosti generála srbské armády). Po roce 1877 častým hostem na zámku například Karel Václav Rais (1859–1926), tehdy učitel v Trhové Kamenici a později spisovatel. Uvádí se také návštěvy dalších českých osobností, Františka Palackého (1798–1876) a Františka Ladislava Riegra (1818–1903). Ve Svobodných Hamrech postaven pomník s připomenutím pobytu malíře-krajináře Františka Kavána (1866–1941) a jeho tvorby.\n\nVe Rváčově vznikla například z původní školy knihovna, vybudováno hřiště pro sportovní aktivity. Za nově vybudovanou autobusovou zastávku v sídelní lokalitě Možděnice získala obec Vysočina v roce 2015 ocenění „Zlatá cihla“ a stala se vesnicí roku Pardubického kraje s udělením „Zlaté stuhy“ (o titul se ucházelo celkem 12 vesnic). Ve stejném roce získala také druhé místo v celostátním kole soutěže Vesnice roku.\n\nHistorie obce souvisí také se vznikem částí obce před rokem 1961, kdy měly různé administrativní postavení (první písemná zmínka):\n\nObec Vysočina uvedena v turistické mapě Klubu českých turistů s názvem Železné hory, mapový list č. 45 (v měřítku 1:50 000), obcí prochází čtyři značené turistické trasy.\n\nČerveně značená v nejvyšších polohách na katastrálním území Rváčov u Hlinska, částí Petrkov 1. díl v Kameničské vrchovině, po jihozápadním úbočí hřebene Železných hor. Zhruba od silnice III/3434 v osadě Petrkov 1. díl ve směru k přírodní památce Zadní rybník v krátkém úseku v Chráněné krajinné oblasti Železné hory.\n\nZeleně značená částmi Veselý Kopec, Dřevíkov a Svobodné Hamry ve Stružinecké pahorkatině nad řekou Chrudimkou, centrem expozice Veselý Kopec v Muzeu v přírodě Vysočina, Dřevíkovem s historickými památkami a vesnickou památkovou zónou Svobodné Hamry. V trase vlastivědná stezka Krajem Chrudimky a Cesta Františka Kavána, v celém úseku na území Chráněné krajinné oblasti Žďárské vrchy (přírodní lokality nejzápadnější části).\n\nŽlutě značená v povodí Dlouhého potoka sestupuje od Zuberského vrchu (651 m) v Kameničské vrchovině k rybníkům v sídelní lokalitě Možděnice ve Stružinecké pahorkatině, v celém průběhu na území Chráněné krajinné oblasti Železné hory. V krátkém úseku také žlutá turistická trasa mezi poli a loukami v krajině Stružinecké pahorkatiny, od soutoku řeky Chrudimky a Dlouhého potoku v Chráněné krajinné oblasti Žďárské vrchy. Od rozcestníku Pod Veselým Kopcem (též zelená trasa) pokračuje na Milesimov, Jasné Pole a Chlum.\n\n Červeně značená v úseku Hlinsko – Petrkov 1. díl – Trhová Kamenice:\n\nV obci Vysočina v nejvyšších nadmořských výškách, od okraje lesního prostoru jihozápadně pod výškovým bodem Na skalkách (653 m n. m.) do Petrkova 1. díl (Petrkov-rozcestník). Trasa překonává hřeben Železných hor mezi vrcholy Svárov (613 m) a Medkovy kopce (638 m) v nejvyšším bodě Na skalkách (653 m) v Srní u Hlinska. Od roku 2018 v trase vyznačena tzv. Matulova stezka z Hlinska do Trhové Kamenice kolem bývalých kamenolomů (lomy mimo obec Vysočina).\n\nZ trasy dostupné po silnicích III/3434 a III/3432 a neznačených lesních cestách v Dolním rváčovském lese (část Petrkov 1. díl) prameniště potoků Chobotovský a Bystřička, lesní rybniční soustava Vranovské rybníky a výškový bod Na buštinách (609 m n. m.) ve vrcholové části hřebene Železných hor.\n\nV obci Vysočina vyznačena nad řekou Chrudimkou podél jejího toku k soutoku s Dlouhým potokem pod vyvýšeninou Na Veselém Kopci (579 m), dále expozicí lidového stavitelství Veselý Kopec (celoročně průchozí), přes Dřevíkovskou náves a po silnici III/3433 do sídelní lokality Svobodné Hamry, s vesnickou památkovou zónou.\n\nV trase nejvýznamnější kulturní památky lidové architektury (Veselý Kopec), v Dřevíkově roubené chalupy (čp. 26 a 47) a židovské památky (ulička, hřbitov), ve Svobodných Hamrech venkovský zámek v pseudobarokním stylu (čp. 1), vodní hamr a mlýnice (obnovené stavby ve 2. polovině 20. století), roubená hospoda (čp. 4) z 18. století (jiný zdroj uvádí stavbu již z roku 1613), památník připomínající pobyt a tvorbu Františka Kavána (1866–1941), malíře-krajináře.\n\nTrasa s částí vlastivědné stezky Krajem Chrudimky, s informačními tabulemi Veselý Kopec (č. 9), Dřevíkovská náves (č. 10) a Svobodné Hamry (č. 11) a také tzv. Cesty Františka Kavána, otevřené v roce 1937 a v roce 2007 s úpravami obnovené.\n\nV obci Vysočina prochází částí Možděnice, kolem rybníku Náveský, průtočného zdrojnicí Dlouhého potoka, pramenící nad sídelní lokalitou v přírodní rezervaci Zubří na jihozápadním úbočí Zuberského vrchu (651 m) a rybníku Kaprovec, průtočného Dlouhým potokem. Přírodní lokality součástí Chráněné krajinné oblasti Železné hory (z trasy dostupná polní a lesní neznačenou cestou přírodní památka Buchtovka).\n\nV sídelní lokalitě Možděnice kulturní památky lidového stavitelství, bývalá kovárna s obytnou částí (čp. 3) z přelomu 18. a 19. století (jiný zdroj uvádí z poloviny 18. století), objekt původně jednotřídní školy s obydlím učitele z roku 1814 (čp. 37), dřevěná zvonička obnovená v roce 1980 (původní z roku 1885) a hasičská zbrojnice s věží z roku 1922 (ve věži zvon z původní zbořené zvoničky).\n\n\n"}
{"id": "121027", "url": "https://cs.wikipedia.org/wiki?curid=121027", "title": "Příchovice", "text": "Příchovice\n\nObec Příchovice se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1328.\n\n\n\n\n\n"}
{"id": "121029", "url": "https://cs.wikipedia.org/wiki?curid=121029", "title": "Žerčice", "text": "Žerčice\n\nŽerčice je obec, která leží ve Středočeském kraji, 9 km jihovýchodně od středu Mladé Boleslavi v úrodné a před severními větry chráněné oblasti, na samém okraji táhlého hřbetu Chlum. Žije zde obyvatel. Obec je příslušná ke stavebnímu úřadu a k matričnímu úřadu v Dobrovici a finančnímu úřadu Mladá Boleslav. Z občanské vybavenosti je v obci vodovod.\n\nPrvní zmínku o obci nalezneme v historických pramenech v roce 1070.\n\nV 16. století byly Žerčice povýšeny na městečko s vlastním erbem a s mnoha privilegii patří mezi nejstarší obce ve středních Čechách.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žerčice \"(přísl. Kladěruby, 587 obyvatel, katol. kostel)\" byly v roce 1932 evidovány tyto živnosti a obchody: výroba cementového zboží, holič, 2 hostince, kolář, 2 kováři, mlýn, obchod s obuví Baťa, 3 obuvníci, pekař, 2 řezníci, 3 obchody se smíšeným zbožím, spořitelní a záložní spolek pro Žerčice, trafika, 3 truhláři, velkostatek.\n\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce v současné době nejsou. Nejblíže obci je železniční stanice Dobrovice ve vzdálenosti 6 km ležící na trati 071 z Nymburka do Mladé Boleslavi.\n\nV minulosti Žerčicemi vedla železniční trať Dětenice – Dobrovice. Zrušená železniční trať byla jednokolejná místní, původně soukromá trať, majitelem byl hrabě Thurn-Taxis. Nákladní doprava byla zahájena roku 1883, osobní doprava roku 1902. Trať byla zestátněna roku 1908. Přepravní zatížení trati vlaky pro cestující bylo minimální, jednalo o 2 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nV obci měly zastávku v červnu 2011 autobusové linky jedoucí do těchto cílů: Dobrovice, Jičín, Mladá Boleslav, Nová Paka, Pecka, Praha.\n\n"}
{"id": "121030", "url": "https://cs.wikipedia.org/wiki?curid=121030", "title": "Slavíkov (okres Havlíčkův Brod)", "text": "Slavíkov (okres Havlíčkův Brod)\n\nSlavíkov () je obec v okrese Havlíčkův Brod v Kraji Vysočina. Žije zde obyvatel.\n\nVe Slavíkově byl vybudován dům s pečovatelskou službou.\n\nPrvní písemná zmínka o obci pochází z roku 1415, kdy patřila Václavu ze Slavíkova. Ve vsi stávala zemanská tvrz doložená k roku 1542. V roce 1642 ves koupil Jan František Dobrzenský a připojil ji k bratčickému statku. Jeho syn Karel Ferdinand však ves v roce 1696 prodal včetně tvrze Marii Bukovské z Hustířova. V roce 1709 se stala ves součástí studeneckého panství.\n\nObec Slavíkov v roce 2009 obdržela ocenění v soutěži Vesnice Vysočiny, konkrétně získala ocenění oranžová stuha, tj. ocenění za spolupráci obce a zemědělského subjektu.\n\n\n"}
{"id": "121031", "url": "https://cs.wikipedia.org/wiki?curid=121031", "title": "Hlavenec", "text": "Hlavenec\n\nObec Hlavenec se nachází v okrese Praha-východ ve Středočeském kraji. Rozkládá se asi dvacet devět kilometrů severovýchodně od centra Prahy a šest kilometrů severovýchodně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1386.\n\nDominantou obce je barokní lovecký zámek s mansardovou střechou renesančního původu ze 16. století, barokně přestavěn roku 1725 na sýpku, ve 20. století upraven pro účelové využití.\n\nNa návsi stojí zvonička z roku 1815, později přestavěná na kapličku s hasičskou zbrojnicí. U bývalých statků je zachováno několik barokních bran.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hlavenec \"(476 obyvatel)\" byly v roce 1932 evidovány tyto živnosti a obchody: 2 obchody s cukrovinkami, 2 hostince, kolář, 2 kováři, obchod s ovocem a zeleninou, 3 pekaři, 2 rolníci, řezník, 3 obchody se smíšeným zbožím, spořitelní a záložní spolek pro Hlavenec, trafika, obchod se zemskými plodinami.\n\n\nPomník císaře Karla VI. stojí severovýchodě od vesnice. Monumentální pomník je vztyčen v místech, kde 3. listopadu 1723 přijal Karel VI. po slavnostním honu odznak řádu sv. Huberta. Předáním odznaku se chtěl hrabě František Antonín Špork zalíbit císaři a získat pro sebe vytoužený Řád zlatého rouna. Akci provázela složitá úřední jednání provázená intrikami. Nakonec však byl pomník v Hlavenci 4. listopadu 1725 šťastně dokončen a slavnostně odhalen za přítomnosti prince Emanuela Savojského. Tuto událost hrabě Špork oslavil zhotovením pamětních medailí a mědirytin pro přátele doma i v zahraničí.\n\nAutorem pomníku je Matyáš Bernard Braun a také český architekt František Maxmilian Kaňka. Kaňka pravděpodobně zhotovil masivní, 8,5m vysoký trojboký baldachýn se sloupy v římsko-dórském slohu, zatímco Braun kamenickou výzdobu včetně impozantní sochy Karla VI. Pomník je chráněn jak kulturní památka České republiky.\n\nDopravní síť\n\nVeřejná doprava 2011\n\n"}
{"id": "121032", "url": "https://cs.wikipedia.org/wiki?curid=121032", "title": "Kněževes (okres Žďár nad Sázavou)", "text": "Kněževes (okres Žďár nad Sázavou)\n\nKněževes () je obec v okrese Žďár nad Sázavou v Kraji Vysočina. Žije zde obyvatel. V údolí západně od obce protéká řeka Oslava.\n\nPrvní písemná zmínka o obci pochází z roku 1370.\n\nV obci se nachází řada kulturních památek. Mezi nejstarší pamětihodnosti obce patří areál bývalého loveckého zámku, který podle výsledků důsledného archivního i terénního průzkumu zpracovatele stavebně historického průzkumu, archeologů i majitele objektu ve svých zdech dodnes obsahuje výjimečně dobře dochované gotické jádro původní kněževeské tvrze. Vrcholně gotická tvrz prošla podle stejného zdroje pozdně středověkou přestavbou. Nedlouho poté byla doplněna o renesanční přístavbu, která zformovala budovu do blokové podoby.\n\nObjekt byl snad již v průběhu druhé poloviny 17. století využíván jako letohrádek, který sloužil jako správní středisko rozsáhlého kněževeského polesí. V této době byl v držení hraběcího rodu z Kounic, od roku 1676 pak hraběcího rodu z Ugarte. Již v polovině 17. století se zde také uvádí hajný. Další obdobné doklady pocházejí ze 30. let 18. století. Situaci kněževeského polesí názorně dokladují ještě mapy z druhé poloviny 18. a počátku 19. století. Stavba zámku byla za Marie Eleonory Holštýnské, provdané vévodkyně z Guastally a Sabionetty okolo poloviny 18. století z části výrazně barokně upravena pro potřeby vrchnosti, kdy zde vznikl velký lovecký sál s dosud výjimečně autenticky zachovalým dřevěným trámovým stropem, zdobeným bohatou profilací s řezbami, a klenutý kabinet. V průběhu druhé poloviny 18. století však v rámci reorganizace lesní správy meziříčského panství ztratil zámek na významu a jeho stavba byla připojena k areálu usedlosti čp. 3. Budova však byla i poté příležitostně užívána vrchností po celé 19. a první čtyři desetiletí 20. století až do roku 1943, a to zejména v době honů, kdy se zde odehrávala společenská část programu spojená s hostinou. Pro tento účel byly v budově zřízeny jednoduché pokoje pro příležitostné ubytování hostů.\n\nMimo téměř intaktně dochovaný pozdně gotický palác tvrze jsou v budově zachovány i cenné konstrukce z doby barokní přestavby. Jde zejména o rozměrnou, atypicky formovanou, černou kuchyni a velký sál se zmíněným trámovým stropem, který byl po desetiletí ukrytý pod omítaným podhledem (původní trámový strop byl zakryt pravděpodobně již v průběhu první poloviny 19. století). Zámecká budova je zastřešena vysokou mansardovou střechou, původně doplněnou o věž se zvonem, v místě známým pod lidovým označením \"robotníček\" (věž byla sejmuta, zvon se však zachoval a po obnově věže bude navrácen zpět).\n\nK hlavní budově přiléhají klasicistní stáje a částečně podsklepená stodola (sklepy jsou renesančního a pozdně barokního stáří). V areálu jsou dochovány fragmenty zástavby staršího dvora, zrušeného při spojení zámku s usedlostí čp. 3. Nejvýraznějším zbytkem tohoto dvora je izolovaně situovaná brána, opatřená masivními opěráky, nápadně umístěná v zadní části parcely. V areálu loveckého zámku je také umístěna půlkruhová renesanční kašna, původně pocházející ze zámku Stránecká Zhoř.\n\nSídlí zde Regionální muzeum Horního Pooslaví zaměřené na dějiny regionu. V letech 2012 až 2018 je v režii vlastníka a provozovatele muzea připravována publikace, která bude zaměřena na historický vývoj stavebních památek a osídlení obce Kněževes. V rámci publikace bude řešena také historie zdejšího šlechtického sídla. Práce na publikaci probíhá formou důsledné archivní rešerše v kombinaci s průzkumem terénu. Výše uvedené i zcela nové informace k dějinám sídla i obce zde budou doplněny o patřičné citace archivních pramenů.\n\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "121033", "url": "https://cs.wikipedia.org/wiki?curid=121033", "title": "Horní Štěpánov", "text": "Horní Štěpánov\n\nObec Horní Štěpánov () se nachází v okrese Prostějov v Olomouckém kraji. Žije zde obyvatel. Obec s osadami Pohora a Nové Sady leží v severní části Drahanské vrchoviny označované jako Konická vrchovina. Samotná obec Horní Štěpánov je situována směrem od jihu na sever v délce asi tří kilometrů. Nové Sady navazují na severní část obce a osada Pohora je vysunuta 3 km na západ.\n\nPrvní písemná zmínka o obci pochází z roku 1275. Do roku 1948 náležela obec do soudního okresu jevíčského, který byl součástí okresu Moravská Třebová, do roku 1960 patřila do okresu boskovického a nyní je i s oběma připojenými osadami součástí okresu prostějovského v Olomouckém kraji.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru obce se nacházejí přírodní rezervace Uhliska, Pod Švancarkou a přírodní památky V chaloupkách a Pohorská louka.\n\n\n\n"}
{"id": "121034", "url": "https://cs.wikipedia.org/wiki?curid=121034", "title": "Velké Všelisy", "text": "Velké Všelisy\n\nObec Velké Všelisy se nachází v okrese Mladá Boleslav, kraj Středočeský. Rozkládá asi třináct kilometrů západně od Mladé Boleslavi, má čtyři části a celkem zde žije obyvatel.\n\nPrvní písemná zmínka o obci je z roku 1180, kdy český kníže Bedřich daroval vesnici pražskému biskupu Vališovi. Obec měla zajišťovat výživu kněží a mnichů na Hradčanech, Vyšehradě a Staré Boleslavi. Další historické zprávy jsou z roku 1338, kdy byly Všelisy majetkem staroboleslavské kapituly.\n\nV 16. století došlo k rozdělení obce na Velké a Malé Všelisy. Malé Všelisy byly kvůli svému propojení s Hradčany a Vyšehradem nazývány také Všelisky nebo Pražské Všelisky.\n\nNásledná historie Malých a Velkých Všelis je plná jejich slučování a rozdělování: v roce 1842 byly tyto dvě obce administrativně sloučeny. V roce 1921 byly naopak osamostatněny a tento stav trval do roku 1979. Od 1. ledna 1980 byly k Velkým Všelisům administrativně připojeny obce Malé Všelisy, Zamachy a Nemyslovice. Poslední z těchto tří obcí vydržela ve společném svazku jen do 30. června 1990. Ke 29. dubnu 2011 zde bylo přihlášeno k trvalému pobytu 367 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Veliké Všelisy \"(přísl. Krušiny, 700 obyvatel, poštovní úřad, telegrafní úřad)\" byly v roce 1932 evidovány tyto živnosti a obchody: autobusová doprava, družstvo pro rozvod elektrické energie v Krušinách, holič, 2 hostince, kolář, kovář, 2 krejčí, obuvník, pekař, pohodný, 2 porodní asistentky, 2 řezníci, švadlena, 3 obchody se smíšeným zbožím, trafika, velkostatek Weinmann.\n\nVe vsi Malé Všelisy \"(235 obyvatel, samostatná ves se později stala součástí Velkých Všelis)\" byly v roce 1932 evidovány tyto živnosti a obchody: hostinec, 2 kováři, krejčí, 11 rolníků, obchod se smíšeným zbožím, spořitelní a záložní spolek pro Malé Všelisy a Veliké Všelisy, trafika.\n\nVe vsi Velké Zamachy \"(350 obyvatel, samostatná ves se později stala součástí Velkých Všelis)\" byly v roce 1932 evidovány tyto živnosti a obchody: 2 hostince, kolář, kovář, 7 rolníků, řezník, obchod se smíšeným zbožím, výroba hospodářských strojů, trafika.\n\nPo odtržení Nemyslovic jsou od 1. 7. 1990 až do současnosti Velké Všelisy tvořeny následujícími částmi obce:\n\n\nTyto údaje pocházejí ze sčítání lidu.\n\nPro větší přehlednost je toto období rozděleno do tří tabulek.\n\nLegenda k tabulkám:\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Chotětov ve vzdálenosti 6 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v červnu 2011 autobusové linky jedoucí do těchto cílů: Bělá pod Bezdězem, Bezno, Mladá Boleslav, Praha \n\n"}
{"id": "121035", "url": "https://cs.wikipedia.org/wiki?curid=121035", "title": "Vojnův Městec", "text": "Vojnův Městec\n\nVojnův Městec (německy \"Münchsberg\") je městys ležící na Vysočině, v CHKO Žďárské vrchy, přibližně 5 km jihovýchodně od Ždírce nad Doubravou a 14 km severozápadně od Ždáru nad Sázavou. Žije zde obyvatel. Protéká tudy Městecký potok, který je pravostranným přítokem řeky Doubravy. Samotná zástavba, jakož i téměř celý katastr se rozkládá v Čechách, jelikož však v dobách komunistického režimu byla provedena úprava katastrální hranice se sousední moravskou Cikhájí, zasahuje katastr Vojnova Městce od té doby i na Moravu.\n\nVojnův Městec patří mezi nejstarší české osady, které vznikly na pomezí Čech a Moravy v první vlně kolonizace zdejších hvozdů podél Liběcké stezky. Za zakladatele se považuje žďárský cisterciácký klášter. První zmínka o obci se datuje k roku 1293.\n\nNázev obce Vojnův Městec se vyvíjela postupně. V první polovině 14. století se osada jmenovala Heinrichsdorf (Jindřichova ves), poté povýšila na městečko Münprech. V dalších letech obýval městečko Vojna ze Štětína. V 15. století získala obec svůj přívlastek „Vojnův“ od posledního majitele Jana Vojny ze Štětí (později z Městce). Jan Vojna také jako jeden z posledních užíval Městeckou tvrz (ta se do dnešní doby nedochovala), která pravděpodobně byla vystavena na ochranu Liběcké stezky.\n\nV době baroka zde zanechal svůj odkaz významný stavitel Jan Blažej Santini Aichel, a to stavbou Němečkova hostince z počátku 18. století. Městečko bylo také ovlivněno řadou válek. Za třicetileté války, v roce 1643, bylo vydrancováno Švédy. Napoleonovým vojskům se v roce 1805 musela obec vyplatit 500 zlatými. Oběti na životech občanů obce přinesla první i druhá světová válka. Na jejich památku je v obci vystaven památník padlých.\n\nOd 23. ledna 2007 byl obci vrácen status městyse. V letech 2006–2010 působil jako starosta Ing. Josef Macek, od roku 2010 tuto funkci zastává Karel Malivánek.\n\nJižně od vesnice leží přírodní rezervace Štíří důl.\n\n\n\nNarodili se zde:\n\n\n\n"}
{"id": "121036", "url": "https://cs.wikipedia.org/wiki?curid=121036", "title": "Všeradice", "text": "Všeradice\n\nObec Všeradice se nachází v okrese Beroun, kraj Středočeský, asi 11 km jižně od Berouna, v kotlině mezi Brdy a Českým krasem, u východního konce hřebene Housina. Žije zde obyvatel.\n\nPrvní zmínka o obci je z roku 1324. Dnešní ves Všeradice vznikla splynutím dvou osad. V původních Všeradicích byly tvrz a dvůr, mlýn, fara a kostel svatého Bartoloměje. V horní osadě, která nesla název Trnová, býval poplužní dvůr a zemanský statek. Roku 1640 byla vesnice vypálena švédským vojskem a Trnová na čas zanikla. Byla znovu osídlena, avšak roku 1809 její jméno zaniklo a usedlosti přešly pod Všeradice.\n\nÚzemí Podbrdska ve 12. století ovládl rod Buziců erbu sviní hlavy. Jeho příslušník Oldřich Zajíc z Valdeka věnoval Všeradice augustiniánskému klášteru u Ostrova v Brdech, později zvanému U svaté Benigny-Dobrotivé. Tato darovací listina datovaná 12. března 1262 je nejstarší dochovanou zmínkou o Všeradicích.\n\nZdejší nejznámější rodačkou je česká spisovatelka a vlastenka Magdalena Dobromila Rettigová, rozená Artmannová, která se 31. ledna 1785 narodila na zdejším zámku, jak připomíná pamětní deska. Dalším významným rodákem byl zdejší Žid Aaron M. Pollak, který byl průkopníkem tovární výroby fosforových zápalek. V roce 1840 spoluzaložil za tímto účelem firmu ve Vídni. Je mu přičítán vynález zápalkové krabičky se zásuvkou a se zapalovací plochou po straně krabičky, které začal vyrábět roku 1847. Později získal právo označovat své zápalky značkou „c. k. výsadní“ a roku 1869 mu byl udělen rytířský predikát, nechal se rovněž pokřtít na jméno Alfred.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Všeradice \"(561 obyvatel, katol. kostel, synagoga)\" byly v roce 1932 evidovány tyto živnosti a obchody: autodopravce, dlaždič, holič, 4 hostince, kolář, 2 kováři, krejčí, 2 obuvníci, 2 řezníci, pražírna sladové kávy, 3 obchody se smíšeným zbožím, Spořitelní a záložní spolek pro Všeradice, trafika, velkostatek Vaněk.\n\nVes je rozložena po obou stranách Všeradického potoka, který jí protéká od západu od úbočí hřebene Housina směrem k východu a má zde spíše charakter nevelké strouhy. Centrum vesnice na pravém břehu potoka tvoří zástavba kolem silnice vedoucí od křižovatky u pošty a prodejny Coop směrem k všeradickému zámku. Nedaleko pošty se při severní straně ulice nachází památkově chráněný dům čp. 29. Chátrající hlavní budova zámku je také památkově chráněná. Bývalá zámecká sýpka byla zrekonstruována na muzeum Magdaleny Dobromily Rettigové, galerii a kulturní sál. Jedno křídlo bývalého zámku, známé jako zámecký pivovar, bylo zrekonstruováno na hotel s restaurací.\n\nObdobně vede komunikace souběžná s potokem i v levobřežní části vesnice, zde se nachází kostel svatého Bartoloměje (přes silnici proti kostelu se nachází dvojice památkově chráněných výklenkových kapliček, pod kostelem nenápadný památkově chráněný domek ev. č. 29), dále směrem k západu pak hostinec Na Růžku, bývalá synagoga (nyní kostel Církve československé husitské), budova obecního úřadu s Muzeem pravěku, a nejblíže Housině a Bykoši pak tzv. horní náves, jádro bývalé vesnice Trnová, při jejímž severním okraji se nachází památkově chráněná usedlost čp. 65 s nápadným ozdobným štítem.\n\nStředem vesnice prochází hranice CHKO Český kras, do níž spadá část ležící severně od silnic, které procházejí obcí západovýchodním směrem, od Bykoše přes střed vsi na Nesvačily.\n\nZápadně od vsi se na území Všeradic nachází kopec Kluk (394 m n. m.), ke Všeradicím patří i severní a východní část východní poloviny hřebene Housina i s jejím vrcholem 434 m n. m. Na Housinu vede od všeradické železniční zastávky modře značená turistická trasa.\n\nÚzemí obce jižně od vesnice protíná jednokolejná regionální železniční Trať 172 Zadní Třebaň - Lochovice. Doprava na ní byla zahájena roku 1901. Na území obce, asi půl kilometru jižně od jejího centra, leží železniční zastávka \"Všeradice\". Po trati 172 jezdilo v roce 2011 v pracovních dnech 8 párů osobních vlaků, o víkendu 7 párů osobních vlaků.\n\nJižní hranici katastrálního území tvoří silnice II/115 Jince - Hostomice - Řevnice - Dobřichovice, po níž prochází kolem Všeradic též páteřní cyklotrasa č. 3. Silnici 115 spojují se vsí Všeradice dvě souběžné silnice, k silnici 115 kolmé: do východní části vesnice vede silnice III/11536 od Podbrd, západní částí vesnice prochází kolem železniční zastávky a přes bývalou osadu Trnová silnice III/11537, která dále pokračuje na severozápad na Bykoš. V jihozápadní části vesnice z ní odbočuje silnice III/11538, která jihovýchodním úpatím kopce Kluk vede na jihozápad do Nových Dvorů u Lážovic. Na křižovatce u pošty a prodejny Jednota odbočuje silnice III/11526 zástavbou vsi na východ směrem k zámku, před nímž se stáčí na severovýchod k hostinci Na Růžku a kostelu svatého Bartoloměje a pokračuje na Nesvačily. Za vsí se z ní odděluje silnice III/11527 na sever do Vinařic.\n\nPřímo v obci se nacházejí dva páry autobusových zastávek. Zastávka „Všeradice“ se nachází na silnici III/11526 u prostranství mezi poštou a prodejnou Jednota. Zastávka „Všeradice, žel. st.“ se nachází na silnici III/11537 poblíž železniční zastávky. Obsluhu Všeradic zajišťují k roku 2014 spoje čtyř autobusových linek Středočeské integrované dopravy, všechny provozované dopravcem PROBO BUS a.s., přičemž jednotlivé spoje mají různé trasy a jen málo z nich jede v celé trase linky:\nO víkendu do vsi autobusy nejezdí, dopravní význam pro ni může mít pár ranních sobotních spojů a nedělní večerní spoj linky 470800 (C80) Strašice-Praha, zastavující v zastávce „Podbrdy, rozc.“ na silnici II/115 na jižní hranici katastrálního území Všeradice, něco přes 1 kilometr od všeradického zámku.\n\n"}
{"id": "121037", "url": "https://cs.wikipedia.org/wiki?curid=121037", "title": "Jasenná (okres Zlín)", "text": "Jasenná (okres Zlín)\n\nObec Jasenná se nachází v okrese Zlín ve Zlínském kraji, v údolí potoka Jasenky zhruba 5,5 km severovýchodně od Vizovic. Žije zde obyvatel.\n\nO osídlení území dnešní Jasenné v době předhistorické svědčí ojedinělé nálezy z doby bronzové i halštatské i žárové hroby lidu popelnicových polí.\n\nPrvní písemná zmínka o obci pochází z roku 1468. Jasenná patřila k vizovickému panství a její osudy s ním byly vždy spojovány. V roce 1567 koupil vizovické panství Zdeněk Kavka Říčanský z Říčan u Prahy, který na svém panství horlivě prosazoval evangelické vyznání. Ke svým poddaným se choval velmi tvrdě, avšak zasadil se o povýšení Vizovic v roce 1570 na město a nechal postavit zámek zvaný Nový Smilheim.\n\nPoddanské poměry byly takové, jako na ostatních vesnicích vizovského panství. Roku 1585 bylo v Jasenné 33 usedlostí, 8 pololánů, 16 čtvrtlánů, 7 podsedků a mlýn. Dle urbáře z roku 1775 bylo v Jasenné dědičné fojství na čísle 60. Později rozděleno na 3 selské usedlosti, číslo 60, 71 a 125. Byl to mlýn, při němž byla i pila, ale na nestálé vodě.\n\nV roce 1574 koupila panství Anna Kropáčka z Nevědomí, která povolila obsazovat faru jen kněžími evangelického vyznání. V tomto období působili téměř na všech farách v okolí evangeličtí duchovní. Evangelíci se těšili z náboženské svobody až do roku 1594, kdy panství koupil Emerich Dóczy, který začal potlačovat náboženské svobody. V roce 1777 byli poddaní vyzváni k písemnému přiznání své víry. Do poloviny května 1777 se přihlásilo k protestanství 60 obcí.\n\nVětší část obyvatel se živila zemědělstvím – polním hospodářstvím, chovem dobytka a ovocnářstvím. Ještě na přelomu 19. a 20. století zde bylo velmi rozšířeno salašnictví. V katastru obce bývalo až 18 salaší po 100 až 200 ovcí. Na salaši býval bača, který se zabýval přípravou žinčice, a valach s honákem, kteří ovce pásli.\n\nV době po první světové válce začala část místních obyvatel jezdit za zaměstnáním do okolních průmyslových podniků – do Vsetína, ale hlavně do Baťovy obuvnické továrny ve Zlíně.\n\nV Jasenné existuje fotbalový klub SK Jasenná, který v současnosti hraje soutěž okresní přebor. Fungují tu i mladší žáci a přípravka.\n\nV okolí Jasenné se rozkládají Vizovické vrchy, které se táhnou kolem všech okolních obcí. Nad obcí se v nadmořské výšce 635 metrů nachází 38metrová rozhledna Vartovna (patří do katastru obce Seninka). Z Jasenné k ní vedou dvě ze značených tras KČT.\n\nNejvýznamnějším turistickým cílem v obci je Národní kulturní památka Mikuláštíkovo fojtství. Tento objekt byl vystavěn v roce 1748 a řadí se k památkám karpatské architektury na Moravě. Dnes je v něm soukromé muzeum, které připomíná život na valašské vesnici a historii obce Jasenná. NKP Mikuláštikovo fojtství je v soukromých rukou potomků fojtovského rodu Mikuláštíků.\n\nKolem Jasenné je možné se vydat po Portášské naučné stezce od rozhledny Vartovna až k fojtství, které bývalo portášskou stanicí a dále k soše Portáše z roku 1941, která připomíná slavnou portášskou tradici v obci. Portáši byli strážci hranic panství a zároveň ochraňovali životy a majetky lidí.\n\nOd sochy Portáše se po další naučné stezce lze vydat na Oškerovy paseky - místo, které připomíná represi nacistů v konci druhé světové války vůči civilnímu obyvatelstvu. Rodina Oškerů byla za pomoc partyzánům vyvražděna. Dnes je zde umístěn malý památník připomínající tuto tragickou událost.\n\n\n\n"}
{"id": "121038", "url": "https://cs.wikipedia.org/wiki?curid=121038", "title": "Žlunice", "text": "Žlunice\n\nObec Žlunice se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1297.\n\n\n"}
{"id": "121039", "url": "https://cs.wikipedia.org/wiki?curid=121039", "title": "Horní Krupá", "text": "Horní Krupá\n\nHorní Krupá () je obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1283.\n\nV letech 1996-2010 působil jako starosta Hugo Pelikán, mezi lety 2010-2014 byl starostou Josef Jelínek. Od roku 2014 je starostou Václav Lacina ml.\n\nObec Horní Krupá v roce 2004 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Horní Krupá v roce 2006 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Horní Krupá v roce 2009 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí.\n\nDne 9. prosince 2015 byl obci předsedou Poslanecké sněmovny Parlamentu ČR na základě žádosti přidělen znak a vlajka. Sami obyvatelé předtím vybrali návrh ve dvoukolové soutěži z 12 návrhů. Znak vytvořil heraldik Jan Tejkal.\n\nŠtít znaku je zlato-zeleně dělený zeleno-zlatě vlnitě děleným vlnitým břevnem. Nahoře vpravo jsou černé zkřížené ostrve, vlevo nahoře černá zkřížená hornická kladívka. V dolní části je zlatý kalich umístěný mezi čtyřmi zlatými šesticípými hvězdami, po dvou z každé strany.\n\nVlajka je velmi podobná. Její list tvoří čtyři vodorovné pruhy, žlutý, vlnitý zelený, vlnitý žlutý a zvlněný zelený, a to v poměru 7:1:1:7. V horním žlutém pruhu jsou vedle sebe černé zkřížené ostrve a hornická kladívka. V dolním zeleném pruhu je kalich po stranách provázený žlutými šesticípými hvězdami, vždy po dvou. Poměr šířky k délce listu je 2:3.\n\nZkřížené ostrve odkazují k pánům z Lichtenburka, za jejichž vlády na hradě Ronovec obec ve 13. století vznikla. Hornická kladiva pak symbolizují dřívější těžbu stříbra.\n\n\n\nSoučástí obce jsou i samoty Lysní mlýny a Kráty.\n\n"}
{"id": "121040", "url": "https://cs.wikipedia.org/wiki?curid=121040", "title": "Bolehošť", "text": "Bolehošť\n\nObec Bolehošť () leží v nížinné části okresu Rychnov nad Kněžnou, kraj Královéhradecký na úpatí Orlických hor. Dělí se na tři části, Bolehošť, Bolehošťskou Lhotu a Lipiny. Obklopena je ze tří stran lesy a na východ od obce se rovinatý povrch mění v pahorkatinu vrcholící v Orlických horách. Žije zde  obyvatel.\n\nObec má rozsáhlou historii, kde se měnili i majitelé. Byly zde vybudovány dvě tvrze. Stará tvrz byla dobyta a rozbořena ve 14. století. Po rozboření staré verze byla vybudována nová tvrz, jejíž část základů se dochovala až do začátku 19. století. Jednou z významných dominant byla výstavba loveckého zámečku za Jeronýma Colloreda nad Bolehošťskou Lhotou.\n\nO obci Bolehošť a Bolehošťská Lhota je první zachovalá písemná zmínka z roku 1394, i když historicky je pravděpodobné, že tyto osady vznikly v dřívější době. Osada Lipiny byla založena v roce 1709. Nejstarší zachovalou památkou obce je zvon odlitý v roce 1644 v Hradci Králové. Další historickou památkou na plochém návrší nad Bolehošťskou Lhotou je lovecký zámek z roku 1700 vystavěný Jeronýmem Colloredem. \n\nV době pobělohorské odešlo z tohoto území mnoho rodin do exilu. Prokazatelná fakta jsou uvedena na stránce Bolehošťská Lhota. \n\nVýznamnou a charakteristickou plodinou pro místní zemědělství je pěstování zelí a jeho zpracování na kysané zelí. Pěstují se zde ale i další plodiny podle druhu zeminy. V dřívějších dobách byla obec obklopena močály a mokřinami, dokladem toho byla i řada rybníků v obci. Půda je zde velmi rozmanitá od černozemě, na níž se právě pěstuje zelí, až po chudé půdy písčité a jílovité. V 19. a 20. století se zde dobývala i zásaditá slatina (rašelina), těžil se zde i travertin. To byla sypká luční křída, která sloužila jako náhrada za strojená hnojiva. U obce je také opukový lom, který poskytoval stavební kámen a těžil se zde i bílý štukový písek.\n\nPoblíž obce se také nachází přírodní rezervace Chropotínský háj. Ten tvoří smíšený les s bohatým bylinným podrostem, který je typickým přirozeným listnatým lesem. Rezervace o rozloze 18,7 ha se nachází severozápadně od obce, vyhlášena byla v roce 1955. Předmětem ochrany je zbytek lužního lesa s bohatou vegetací. Lužní dubové porosty mají bohaté keřové a bylinné patro, převážná většina porostů (přes 90 %) se svým složením blíží přirozenému stavu. Jednotlivě zde rostou i mohutné staré duby. V rezervaci rostou vzácné rostliny jako např. pižmovka mošusová (Adoxa moschatellina), česnek ořešec (Allium scorodoprasum), sasanka hajní (Anemonoides nemorosa) a sasanka pryskyřníkovitá (A. ranunculoides), áron plamatý (Arum maculatum), lýkovec jedovatý (Daphne mezereum), svízel Schultesův (Galium schultesii), jaterník trojlaločný (Hepatica nobilis), kosatec žlutý (Iris pseudacorus), zapalice žluťuchovitá (Isopyrum thalictroides) a další. V háji se nachází též uznaná bažantnice, proto sem nelze vstupovat celoročně.\n\nObec nabízí svým obyvatelům i návštěvníkům nejen udržované a čisté prostředí, ale také kulturní a sportovní vyžití. Název obce vstoupil do paměti mnoha návštěvníkům každoročních závodů koňských spřežení, které se zde konají více než 15 let, pravidelně v září. Obec je protkána několika cyklistickými stezkami, po nichž se lze dostat např. do Třebechovic pod Orebem, Hradce Králové, Týniště n. O., Opočna, Jaroměře, případně do Orlických hor. Bolehošť je také součástí mikroregionů Poorlicko a Vrcha. Během návštěvy naší obce lze využít např. letní zahrádky obecního hostince nebo si lze odpočinout v malém parčíku uprostřed obce, kde je i turistický altánek s mapami a kamennou Zvoničkou.\n\n\n\n\n"}
{"id": "121042", "url": "https://cs.wikipedia.org/wiki?curid=121042", "title": "Štoky", "text": "Štoky\n\nŠtoky (něm. \"Stecken\") jsou městys v okrese Havlíčkův Brod, kraj Vysočina. Žije zde obyvatel. Do vysídlení německého obyvatelstva byly součástí tzv. jihlavského jazykového ostrova.\n\nÚzemí obce Štoky bylo osídleno pravděpodobně před koncem prvního tisíciletí našeho letopočtu. Souvislé osídlení oblasti se datuje do 12. a 13. století, kdy do oblasti začali pronikat němečtí kolonisté z Bavorska. Velkým impulzem pro místní rozvoj byl poté objev drahých kovů v oblasti (stříbra).\n\nPrvní písemný záznam o obci je z roku 1347, kdy jsou Štoky doloženy jako farní ves. V následujících letech byla v obci doložena funkce rychtáře (1365) a kostel postavený v gotickém slohu (1372). Oblast Štoků a později samotná ves byla postupně v držení Řádu německých rytířů, benediktinů (?), premonstrátů (?) a pánů z Lichtenburgu.\n\nVe 20. letech 15. století zasáhly obec husitské bouře a od roku 1436 jsou zde jako držitelé doloženi Trčkové z Lípy. Za jejich držby získaly Štoky v 16. století celou řadu práv, mnohdy stvrzených samotným panovníkem – povýšení na městečko (?), konání jarmarků, právo používat pečeť, právo soudní etc. Oblast byla také zasažena reformačním hnutím. Krutou daň si na Štokách vybrala třicetiletá válka v 17. století - oblast byla zcela zpustošena a vylidněna, v letech 1624/1625 je v obci zaznamenán pouze kostel a panský dvůr. Noví osídlenci se v obci objevili již krátce po roce 1650, s nimi jsou doloženy vznikající cechy např. punčochářský a konání výročních trhů.\n\nVýznamným se pak pro obec stalo až 18. století, kdy je obec zmiňována jako poštovní stanice. Po roce 1740 byla budována erární silnice Praha–Vídeň, která vsí procházela. Kolem roku 1760 byl vybudován štocký zámek ve stylu pozdního baroka. V okolí obce se také konaly vojenské manévry, jichž se osobně účastnil císař Josef II. Obci byly tehdy (již poněkolikáté) potvrzena privilegia a výsady a byla povýšena na městečko (1766). Významnou regionální událost pak přinesl až rok 1805 kdy počátkem prosince došlo v okolí k bitvě mezi bavorským zadním vojem francouzského vojska a Rakušany, kteří nestihli bitvu u Slavkova. V trojím střetu zvítězili nakonec Rakušané, ztráty na obou stranách byly asi 1600 mužů.\n\nV průběhu 19. století se pak čile rozvíjel kulturní a společenský život, ačkoli byla obec z větší části německá (ještě v roce 1900 má se svou částí Zvonějovem 167 domů a 149 obyvatel českých a 1179 německých.), projevilo se v druhé polovině 19. stol. také české obyvatelstvo – roku 1880 byla založena česká „Beseda“. Činnost českých i německých spolků v obci zcela zanikla v průběhu první světové války 1914–1918.\n\nV roce 1871 byla uvedena do provozu železniční trať Rakouské severozápadní dráhy, procházející sousedním Dobronínem. Tam byla zřízena železniční stanice \"Polná-Štoky\", vzdálená od městyse asi 5 km. Tento název nesla ještě za Protektorátu, později byla přejmenována na \"Dobronín\".\n\n28. října 1918 byla vyhlášena ČSR, což se projevilo i ve Štokách, hned následujícího roku zahájila provoz česká škola. V letech 1935–1937 byla vybudována nová školní budova, v níž se vyučuje dodnes. Meziválečná kultura v obci byla bohatá, opět vznikla celá řada spolků a politických sdružení.\n\nV souvislosti s rokem 1938 zasáhla obci mobilizace, po Mnichově se však všichni povolaní vrátili zpět domů. Ve dnech 14. a 15. března 1939 byla obec a její instituce zabrána místními Němci a poté německou armádou. V průběhu války došlo pak k zatčení, věznění a dokonce i popravám několika štockých občanů. V květnu 1945 byla obec i s okolím po krátkém boji s nacisty osvobozena. Následovalo shromáždění a vysídlení naprosté většiny Němců.\n\nPo únorovém převratu roku 1948 bylo založeno JZD a zlikvidováni všichni živnostníci a samostatní zemědělci. Nastala doba kolektivního zemědělství a budování staveb podporujících jeho údajný rozvoj. Roku 1968 se obyvatelstvo postavilo proti okupaci ČSSR zeměmi Varšavské smlouvy.\n\nPo listopadu 1989 začala v obci vznikat občanská sdružení, formovaly se základny politických stran. Do druhé poloviny 90. let nastal dočasný útlum stavebních činností a zastavil se i růst populace. Od 10. října 2006 byl obci vrácen status městyse. V letech 2006-2010 působil jako starosta Zdeněk Novák, od roku 2010 tuto funkci zastává Pavel Královec.\n\nV současnosti se obec dynamicky rozvíjí (v souladu s územním plánem). Bylo zřízeno několik nových stavebních ploch, které jsou určeny pro výstavbu rodinných domků. Po roce 2000 byl v obci zbudován Dům s pečovatelskou službou. Dnes probíhají práce na stavbě nového zdravotního střediska, které nahradí stávající zastaralou budovu. Obnovuje se kanalizační systém. Po dokončení řady rodinných domů se opět pozvedla i populace Štoků a okolí.\n\n\nKatastrem městyse prochází dálnice D1 s exitem 104 Větrný Jeníkov a silnice I/38 v úseku Havlíčkův Brod - Štoky - Jihlava.\n\nDále silnice II/131 v úseku II/348 - Petrovice - D1 - Větrný Jeníkov; silnice II/348 v úseku Herálec - Úsobí - Štoky - Polná; II/350 v úseku Štoky - Pozovice - Smilov - Přibyslav.\nSilnice III. třídy:\n\n\n\n\n"}
{"id": "121043", "url": "https://cs.wikipedia.org/wiki?curid=121043", "title": "Šlapanov", "text": "Šlapanov\n\nŠlapanov je obec v okrese Havlíčkův Brod v Kraji Vysočina. Žije zde obyvatel. Obcí protéká říčka Šlapanka.\n\nPrvní písemná zmínka o obci pochází z roku 1257, kdy patřila mezi jednu ze čtyř hornických vsí Lichtenburků, ze zápisu o desátkovém darování Smila z Lichtenburka. V roce 1278 byl vyjmut z horní pravomoci města Brodu. Díky nalezištím stříbra se ze Šlapanova stalo prosperující městečko, avšak úpadek těžby znamenal i úpadek osídlení. Do poloviny 14. století dolování pokračovalo za podpory německobrodského nákladníka Thunlina, avšak obec se zmenšovala až tak, že opět byla řazena pouze mezi vsi. V držení pánů z Lichtenburka a pánů z Lipé zůstal Šlapanov až do konce 13. století, roku 1351 Šlapanov vlastnil měšťan Thunlin z Brodu, v roce 1413 se stal majitelem Jan z Pacova a Batelova, v roce 1455 jeho syn Havel. Od roku 1496 se obec stala součástí polenského panství. V letech 1548 - 1727 byla v majetku Německého Brodu, poté byla obec převedena pod střítežské panství. Roku 1874 zde místní občané založili Sbor dobrovolných hasičů.\n\nV letech 1869-1880 spadala obec pod okres Polná, v letech 1880 patří pod okres Německý Brod (později Havlíčkův). Od roku 1961 Šlapanov spravuje jako místní část Šachotín. Německé obyvatelstvo bylo po roce 1945 na základě Benešových dekretů odsunuto a německý název vesnice \"Schlappenz\" změnili na současný \"Šlapanov\".\n\nRozkládá se v Hornosázavské pahorkatině. Vsí protéká řeka Šlapanka, do níž se v katastru Šlapanova vlévají Pozovický a Šachotinský potok. Směrem na jihozápad od obce je odkryv biotitických migmatitů.\n\nPodle sčítání 1921 zde žilo v 77 domech 545 obyvatel, z nichž bylo 289 žen. 90 obyvatel se hlásilo k československé národnosti, 441 k německé. Žilo zde 542 římských katolíků a 3 příslušníci Církve československé husitské.\n\nKatastrální území obce čítá 1598 ha, z toho 864 ha patří Šlapanovu, 275 ha místní části Kněžská a 459 ha Šachotínu.\n\nStarosty či předsedy MNV od roku 1945 postupně byli:\nObec zřizuje Základní školu a Mateřskou školu Šlapanov. Obecní úřad vydává měsíčník \"Šlapanovský občasník\".\n\nNachází se zde zdravotní středisko, 3 obchody se smíšeným zbožím, 2 hostince a úřadovna České pošty, která tu sídlí od roku 1877. Šlapanov a Šachotín jsou plynofikovány. Funguje zde kabelová televize.\n\nLeží podél silnice II. třídy č. 350 z Jihlavy do Přibyslavi. Do Polné, ležící 12 km jihovýchodně, a Havlíčkova Brodu, který se nachází 10 km směrem na severozápad, vedou silnice III. třídy. Od Přibyslavi leží obec 8 km jihozápadně.\n\nObcí prochází od roku 1871 železniční trať z Havlíčkova Brodu do Jihlavy, vybudovaná jako úsek Rakouské severozápadní dráhy, s železniční stanicí \"Šlapanov\".\n\n\n"}
{"id": "121044", "url": "https://cs.wikipedia.org/wiki?curid=121044", "title": "Branžež", "text": "Branžež\n\nObec Branžež se nachází v okrese Mladá Boleslav, kraj Středočeský. Rozkládá se sedmnáct kilometrů severovýchodně od Mladé Boleslavi a sedm kilometrů východně od města Mnichovo Hradiště. Žije zde obyvatel.\n\nPrvní písemná zmínka o obci pochází z roku 1388. V roce 1951 byl nucen se do obce přestěhovat brigádní generál František Slunečko a pobýval tam až do 60. let.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nOkolí Branžeže a Komárovského rybníka je z geologického hlediska charakterizováno výskytem křemenných pískovců a rašeliny. V této lokalitě se nachází minerál vivianit, který na vzduchu modrá.\n\nSilniční doprava\n\nObcí prochází silnice III. třídy, ve vzdálenosti 2,5 km lze dorazit do Kněžmostu.\n\nŽelezniční doprava\n\nŽelezniční trať ani stanice na území obce ani v její blízkosti nejsou.\n\nAutobusová doprava\n\nObcí projížděly v pracovních dnech května 2011 autobusové linky:\n\n\n"}
{"id": "121045", "url": "https://cs.wikipedia.org/wiki?curid=121045", "title": "Újezd pod Troskami", "text": "Újezd pod Troskami\n\nObec Újezd pod Troskami se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1320.\n\n\n\n"}
{"id": "121046", "url": "https://cs.wikipedia.org/wiki?curid=121046", "title": "Dolní Lánov", "text": "Dolní Lánov\n\nObec Dolní Lánov (německy \"Nieder Langenau\") se nachází v okrese Trutnov, kraj Královéhradecký, zhruba 4,5 km jihovýchodně od města Vrchlabí. Rozkládá se v údolí říčky Malé Labe severním okraji Krkonošského podhůří. Žije zde  obyvatel. Součástí Dolního Lánova jsou vedle vlastní obce též dvě malé osady, a sice Malý Lánov a Kovársko (dříve \"Schmidtdorf\").\n\nPrvní písemná zmínka o obci pochází z roku 1359.\n\n\n"}
{"id": "121049", "url": "https://cs.wikipedia.org/wiki?curid=121049", "title": "Žeravice", "text": "Žeravice\n\nŽeravice ( ) jsou obec v okrese Hodonín v Jihomoravském kraji, 8 km východně od Kyjova. Žije zde obyvatel.\n\nPrvní písemná zmínka o obci pochází z roku 1235. Na území dnešního katastru obce se na počátku 15. století nacházela ves Horenčice. Roku 1412 se již uvádí jako pustá. Vladislav Jagellonský povýšil 14. června 1503 Žeravice na městečko s právem pořádání trhů.\n\nDle sčítání lidu v roce 2011 žilo v obci 1 055 obyvatel, z nichž se 430 (40,8 %) přihlásilo k české národnosti, 300 (28,4 %) k moravské, 10 (0,9 %) ke slovenské, 1 k Slezské a 1 k německé. 270 (25,6 %) obyvatel svou národnost neuvedlo.\n\nV roce 2011 se 468 (44,4 %) obyvatel označilo za věřící, 331 (31,4 %) se jich přihlásilo k Římskokatolické církvi, 10 k Církvi československé husitské a 1 ke Svědkům Jehovovým. 201 (19 %) obyvatel se označilo jako bez náboženské víry a 385 (36,5 %) na otázku víry neodpovědělo. Místní farnost s kostelem Stětí svatého Jana Křtitele je součástí kyjovského děkanátu.\n\nV obci bylo 342 domů, z toho 337 rodinných.\n\n\n\n\n"}
{"id": "121050", "url": "https://cs.wikipedia.org/wiki?curid=121050", "title": "Hodonice (okres Tábor)", "text": "Hodonice (okres Tábor)\n\nObec Hodonice () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1268.\n\nZápadně od vesnice protéká potok Židova strouha. Část jeho údolí je chráněna jako přírodní památka Židova strouha.\n\n\n"}
{"id": "121051", "url": "https://cs.wikipedia.org/wiki?curid=121051", "title": "Ostružno (okres Jičín)", "text": "Ostružno (okres Jičín)\n\nObec Ostružno se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1227.\n\n\n"}
{"id": "121052", "url": "https://cs.wikipedia.org/wiki?curid=121052", "title": "Drslavice (okres Prachatice)", "text": "Drslavice (okres Prachatice)\n\nObec Drslavice (\"Drißlawitz\") se nachází v okrese Prachatice, kraj Jihočeský, zhruba 6 km zsz. od Prachatic. Leží v Šumavském podhůří (podcelek Vimperská vrchovina, okrsek Bělečská vrchovina). Žije zde  obyvatel.\n\nPrvní písemná zmínka o obci pochází z roku 1384.\n\n\n\n"}
{"id": "121053", "url": "https://cs.wikipedia.org/wiki?curid=121053", "title": "Věstín", "text": "Věstín\n\nVěstín () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1349.\n\nVe vsi jsou evidovány dvě kulturní památky:\n\n\n"}
{"id": "121054", "url": "https://cs.wikipedia.org/wiki?curid=121054", "title": "Bukovno", "text": "Bukovno\n\nObec Bukovno se nachází v okrese Mladá Boleslav, kraj Středočeský. Rozkládá se asi šest kilometrů severozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1387. Ke dni 23. 1. 2009 zde žilo 671 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Bukovno s 769 obyvateli v roce 1932 byly evidovány tyto živnosti a obchody: autodoprava, 3 holiči, 3 hostince, kolář, kovář, 2 krejčí, obuvník, 12 rolníků, řezník, sedlář, 2 obchody se smíšeným zbožím, spořitelní a záložní spolek, stavební družstvo, trafika, truhlář, zámečník.\n\nVe vsi Líny s 300 obyvateli (v roce 1932 samostatné vsi, ale která se později stala součástí Bukovna) byly evidovány tyto živnosti a obchody: 2 hostince, kovář, obuvník, 6 rolníků, 2 obchody se smíšeným zbožím, trafika, velkostatek.\n\n\n\nSilniční doprava\n\nObcí prochází silnice II/259 Mladá Boleslav – \"Bukovno\" – Mšeno – Dubá.\n\nŽelezniční doprava\n\nBukovno leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla v tomto úseku zahájena roku 1905. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků. Na území obce leží dvě mezilehlé železniční zastávky \"Bukovno\" a \"Líny\".\n\nAutobusová doprava\n\nV obci měla v pracovních dnech května 2011 zastávky příměstská autobusová linka Mladá Boleslav-Katusice-Bělá pod Bezdězem,Bezdědice \"(9 spojů tam i zpět)\" \n\n"}
{"id": "121055", "url": "https://cs.wikipedia.org/wiki?curid=121055", "title": "Jeřišno", "text": "Jeřišno\n\nJeřišno () je obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1406.\n\nV letech 1869-1920 byly Čečkovice osadou obce Jeřišno a v letech 1961-1990 opět částí Jeřišna.\n\nV letech 2006-2010 působil jako starosta Pavel Jecha, od roku 2010 tuto funkci zastává Dagmar Vaňková.\n\n\n\n"}
{"id": "121056", "url": "https://cs.wikipedia.org/wiki?curid=121056", "title": "Blatno (okres Louny)", "text": "Blatno (okres Louny)\n\nObec Blatno () se nachází v okrese Louny v Ústeckém kraji. Jedná se o nejjižnější obec Ústeckého kraje. Žije v ní obyvatel.\n\nPrvní písemná zmínka o obci pochází z roku 1253.\n\n\n\n"}
{"id": "121057", "url": "https://cs.wikipedia.org/wiki?curid=121057", "title": "Oselce", "text": "Oselce\n\nObec Oselce se nachází v okrese Plzeň-jih, kraj Plzeňský. Žije zde obyvatel. Obec se skládá ze tří vesnic; kromě Oselců ještě z Kotouně a Nové Vsi.\n\nPrvní písemná zmínka o obci pochází z roku 1394.\n\n\n\n"}
{"id": "121058", "url": "https://cs.wikipedia.org/wiki?curid=121058", "title": "Nebílovy", "text": "Nebílovy\n\nObec Nebílovy (dříve \"Nebylov,\" německy \"Nebillau\") leží na jižním Plzeňsku, 16 km jižně od Plzně, 11 km severovýchodně od Přeštic a 11 km severozápadně od Blovic. Rozkládá se ve zvlněné Plzeňské pahorkatině, 428 m nad mořem. Žije zde obyvatel.\n\nPrvní písemná zmínka o obci pochází z roku 1327, kdy obec i s tvrzí \"(dnešním zámkem)\" vlastnil jakýsi Racek z Nebílova. Za husitských válek byla obec zpustošena. V roce 1705 se tehdejší majitel panství – zámožný generál hrabě Adam ze Steinau rozhodl, že nepříliš rozlehlou tvrz přestaví na nový barokní zámek. Stavba byla zahájena roku 1706. V letech 1784–1789 byl zámek opět stavebně upravován. Kolem roku 1850 žilo ve 47 domech 380 obyvatel. Toho roku bylo reakcí na zrušení nevolnictví zavedeno nové územně-správní rozdělení monarchie. Nebílovy se tak staly obcí v okrese Plzeň. Národní obrození znamenalo zakládání mnohých občanských spolků a sdružení - např. čtenářsko-hospodářská beseda \"(1890)\" nebo Sbor dobrovolných hasičů \"(1895)\". Již počátkem 20. století byly Nebílovy spojeny autobusovou dopravou s Plzní. Toto spojení bylo sice přerušeno v období první světové války, ale v roce 1923 bylo opět obnoveno. Za druhé světové války, v roce 1943, získala obec telefonní spojení \"(z Blovic)\". Nebílovy byly osvobozeny 7. května 1945 americkou armádou. Byl vytvořen místní národní výbor. V 50. letech se do objektu zámku přesunuly kanceláře MNV, JZD \"(zal. 1953)\", otevřeno bylo koupaliště a postavena požární zbrojnice. V letech 1964–1990 spadaly Nebílovy pod MNV Netunice. Po roce 1989 začal být opravován velmi zchátralý objekt zámku, otevřen pro veřejnost byl v roce 1998, ale jeho náročná rekonstrukce stále pokračuje. V témže roce se Nebílovy staly vesnicí roku západních Čech. V současnosti se v obci rozvíjí výstavba rodinných domů, které si ve zdejší oblasti staví zejména Plzeňané.\nPodle údajů MVČR ze 14. 5. 2007 žilo na území obce 312 obyvatel. 50,64 % z tohoto počtu tvořily ženy. Mládež do 15 let byla v obci zastoupena 11,86 %, což je relativně málo.\n\nV roce 2001 bylo 97,27 % obyvatel obce národnosti české a 0,91 % národnosti slovenské.\n\nPodle údajů ze Sčítání lidu 2001 bylo 20,91 % obyvatel obce věřících. Z tohoto počtu se 66,67 % přihlásilo k církvi římskokatolické a 21,74 % k církvi československé husitské.\n\nV roce 2001 dosahovala nezaměstnanost v obci 6,53 %. Toto číslo se ale od té doby zřejmě změnilo. V době sčítání bylo napočítáno 153 ekonomicky aktivních obyvatel, z čehož 29,41 % bylo zaměstnáno v průmyslu, 12,42 % ve stavebnictví a 11,11 % v zemědělství. Ostatní obory hospodářství měly procentuální zastoupení v zaměstnanosti pod 10 %.\n\nPři SLBD 01 bylo v Nebílovech napočítáno 107 domů. 87 z nich (tj. 81,30 %) bylo obydlených. Přes 50 % budov v obci bylo postaveno v letech 1946 - 1980.\n\nZ celkové výměry katastru obce 526 ha tvoří více než 65 % zemědělská půda, z čehož orná půda je v katastru zastoupena asi 45 %. 27 % rozlohy je tvořeno lesy. Pouhé 2 % plochy katastru je tvořeno zastavěnými plochami.\n\nObcí prochází silnice II/183 z Rokycan přes Přeštice do Domažlic. Východně od Nebílov prochází silnice I/20, která spojuje Plzeň s Pískem a Českými Budějovicemi.\n\nAutobusovou dopravu zajišťují 2 linky spol. ČSAD Plzeň: Plzeň - Nebílovy a Plzeň - Řenče, Vodokrty. Autobusové spojení existuje jen v pracovní dni.\n\n\n"}
{"id": "121059", "url": "https://cs.wikipedia.org/wiki?curid=121059", "title": "Dolní Studénky", "text": "Dolní Studénky\n\nObec Dolní Studénky (německy \"Schönbrunn\") se nachází v okrese Šumperk v Olomouckém kraji, zhruba 3,5 km jižně od Šumperka. Žije zde obyvatel. V obci se nachází základní škola (1.–5. ročník) a dvě mateřské školy. V budově obecního úřadu sídlí pobočka České pošty, místní knihovna, dětská lékařka a kadeřnictví. Působí zde několik místních zájmových organizací - Sbor dobrovolných hasičů, Tělovýchovná jednota Sokol, Český svaz žen, Český zahrádkářský svaz, myslivecké sdružení a Český svaz chovatelů. Centrem kulturního a sportovního dění je modernizovaný areál za budovou Sokola.\n\nKaždé léto se v obci koná mezinárodní hudební festival \"Hudba bez hranic\", který v jeho průběhu navštíví až 5 tisíc lidí. Festival vrcholí koncerty populárních českých a slovenských zpěváků a zpěvaček (Lucie Bílá, Václav Neckář, Jana Kirscher, Miro Žbirka, skupina Olympic a další). Mezi další pravidelné akce patří obecní a hasičské plesy, zahradní posezení, pálení čarodějnic, turnaje ve volejbale (Turnaj osvobození, Odborářský turnaj), pohárové soutěže hasičů, pálení čarodějnic nebo Vánoční koncerty.\n\nObec v roce 2017 vydala aktualizovaný sborník \"Dolní Studénky, Králec, Třemešek: Příběh obce v údolí Desné\" popisující historii a současnost vesnice. O části obce Třemešek a jeho historii pojednává kniha \"Historie zámku a panství Třemešek\". Čtyřikrát ročně vychází \"Dolnostudénský zpravodaj\".\n\nPrvní písemná zmínka o obci pochází z roku 1353. Od 1. ledna 1980 do 23. listopadu 1990 byla obec spolu se svou částí Králec součástí města Šumperk.\n\nV obci k 1.1.2019 žije 1 382 lidí - mužů 696, žen 686. V obci trvale žije 8 cizinců, s přechodným pobytem 4 lidé. Průměrný věk obyvatel je 42,7 let.\n\nV den sčítání lidu 2011 v obci žilo 1 257 lidí ve 498 hospodařících domácnostech.\n\nZ celkového počtu obyvatel bylo 634 mužů (50,4 %) a 623 žen (49,6 %). Svobodných bylo 465 obyvatel (37 %; 263 mužů, 202 žen), ženatých nebo vdaných 584 obyvatel (46,5 %), rozvedených 109 obyvatel (8,7 %; 56 mužů, 53 žen), vdovců 22 (1,8 %) a vdov 76 (6 %.\n\nCelkem v obci žilo 1 080 lidí ve věku 15 a více let (85,9 %; 543 mužů, 537 žen). Základní (včetně neukončeného) vzdělání mělo 191 obyvatel (17,7 %; 60 mužů, 131 žen), střední včetně vyučení (bez maturity) mělo 424 obyvatel (39,3 %; 265 mužů, 159 žen), úplného středního vzdělání s maturitou dosáhlo 285 obyvatel (26,4 %; 121 mužů, 164 žen), nástavbové studium mělo 31 obyvatel (2,9 %; 16 mužů. 15 žen), vyššího odborného vzdělání dosáhlo 14 obyvatel (1,3 %; 9 mužů, 5 žen) a vysokoškolské vzdělání mělo 106 obyvatel (9,8 %; 55 mužů, 51 žen).\n\nZ celkového počtu obyvatel se k české národnosti hlásilo 680 obyvatel (54,1 %; 342 mužů, 338 žen), moravské národnosti 222 obyvatel (17,7 %; 122 mužů, 100 žen), slezské národnosti 1 žena, slovenské národnosti 6 obyvatel (2 muži, 4 ženy), polské národnosti 1 žena a německé národnosti 1 žena. Národnost nebyla uvedena u 304 obyvatel (24,2 %; 150 mužů, 154 žen).\n\nZ celkového počtu obyvatel bylo věřících 296 lidí (23,6 %), z nichž 102 (48 mužů, 54 žen) se nehlásilo k žádné církvi ani náboženské společnosti a 194 (86 mužů, 108 žen) se hlásilo k církvi nebo náboženské společnosti. Celkem se k římskokatolické církvi hlásilo 162 obyvatel (72 mužů, 90 žen), k církvi československo husitské 3 obyvatelé (1 muž, 2 ženy), k českobratrské církvi evangelické 3 obyvatelé (1 muž, 2 ženy), k náboženské společnosti Svědkové Jehovovi se hlásili 3 obyvatelé (1 muž, 2 ženy) a k pravoslavné církvi v českých zemích 6 obyvatel (5 mužů, 1 žena). Bez náboženské víry bylo 444 obyvatel (35,3 %; 241 mužů, 203 žen) a svou náboženskou víru neuvedlo 517 obyvatel (41,1 %; 259 mužů, 258 žen).\n\nHlavní silnicí v obci je III/3703 spojující obce Postřelmov-Sudkov-Dolní Studénky-Šumperk. Místní částí Králec a Třemešek prochází silnice III/44635 spojující Dolní Studénky a Nový Malín. Severovýchodní částí obce prochází silnice III/44636 spojující Třemešek-Šumperk. Západní částí obce bude procházet stavba I/44 Bludov-obchvat s předpokládaným uvedením do provozu v roce 2023. Na tento obchvat bude v budoucnu navazovat přeložka silnice I/44 v úseku Šumperk-Rapotín.\n\nObcí prochází cyklotrasa 6114 Nedvězí-Šumperk-Velké Losiny-Staré Město-hranice s Polskem a cyklotrasa 6187 Dolní Studénky-Šumperk-Velké Losiny-Vernířovice.\n\nTuristické rozcestníky v obci jsou Dolnostudénská, Králec, U Třemešku a Třemešek-zámek.\n\nObec se člení na dvě části:\n\n\n\n\n"}
{"id": "121061", "url": "https://cs.wikipedia.org/wiki?curid=121061", "title": "Ruda (okres Žďár nad Sázavou)", "text": "Ruda (okres Žďár nad Sázavou)\n\nRuda () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1353.\n\nObec leží na silnici II/602, spojující Velké Meziříčí a Velkou Bíteš, ale především Jihlavu a Brno a je vzdálená cca 2 km od dálnice D1. Obec je plynofikována a je celá pokrytá bezdrátovým internetem. V obci se nachází základní škola (první stupeň), kostel sv. Jiljí, sbor dobrovolných hasičů, hostinec, knihovna, obchod s potravinami, kulturní dům, fotbalové hřiště.\n\nObec pořádá například cyklistickou akci \"Zlaté kolo Vysočiny\" nebo setkání příznivců traktorů s názvem \"Traktorfest\".\n\n\n\nÚzemím obce prochází dálnice D1 s exitem 153 (Lhotka). Kříží se zde silnice II/390 v úseku Osová Bítýška - D1 - Tasov a silnice II/602 v úseku Velká Bíteš - Ruda - Velké Meziříčí. Severní částí katastru prochzáí silnice III/03719 v úseku Březejc - Ronov - Ořechov\n\n\n\n"}
{"id": "121062", "url": "https://cs.wikipedia.org/wiki?curid=121062", "title": "Hněvkovice (okres Havlíčkův Brod)", "text": "Hněvkovice (okres Havlíčkův Brod)\n\nHněvkovice () jsou obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1262. V letech 1869–1929 byla vesnice Budeč osadou obce Hněvkovice a od roku 1961 je Budeč částí obce.\n\n\n\n\n"}
{"id": "121063", "url": "https://cs.wikipedia.org/wiki?curid=121063", "title": "Stará Paka", "text": "Stará Paka\n\nObec Stará Paka se nachází v okrese Jičín v Královéhradeckém kraji. Žije zde obyvatel\n\nPrvní písemná zmínka o obci pochází z roku 1357.\n\n\n\nStav popisovaný Ottovým slovníkem trvá i v roce 2012: železniční stanice \"Stará Paka\" je železničním uzlem, kde se kříží železniční trať Pardubice - Jaroměř - Liberec s tratí Chlumec nad Cidlinou - Trutnov; dále z ní vychází regionální trať Mladá Boleslav - Stará Paka. Na ní je v místní části Ústí ještě zastávka \"Ústí u Staré Paky\".\n\n\n"}
{"id": "121064", "url": "https://cs.wikipedia.org/wiki?curid=121064", "title": "Ves Touškov", "text": "Ves Touškov\n\nVes Touškov (německy \"Tuschkau\", \"Tuschkau Dorf\" či dříve též \"Touškov Hartmanův\") je vesnice v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o vsi je z roku 1243.\n\n\n\n\n\n"}
{"id": "121065", "url": "https://cs.wikipedia.org/wiki?curid=121065", "title": "Štěpánov nad Svratkou", "text": "Štěpánov nad Svratkou\n\nŠtěpánov nad Svratkou (do roku 1951 jen \"Štěpánov\", ) je městys v okrese Žďár nad Sázavou v Kraji Vysočina. Obcí protéká řeka Svratka, do které se zde vlévá říčka Hodonínka. Žije zde obyvatel.\n\nCo se týká názvu obce, existují tři teorie. Podle první tu rostl velký počet jabloní neboli štěpů, podle druhé je název odvozen od jména loupeživého rytíře Štěpána sídlícího na Hradisku. Podle třetí verze – nejpravděpodobnější – byl název odvozen snad od jména Štěpána z Medlova, jehož přítomnost zde souvisela snad se správou zeměpanských stříbrných dolů.\n\nŠtěpánov založil Štěpán II. z Medlova (uváděný v pramenech v letech 1234–1256) zřejmě v 1. polovině 13. století. Na listině olomouckého biskupa Dětřicha pro doubravický klášter z 15. února 1285 je podepsán i farář Heřman ze Štěpánova. Roku 1348 patřil zubštejnskému panství, v roce 1360 k hradu Pyšolci a během 15. století přešel k Pernštejnu. V roce 1483 tvořil zvláštní část panství právě Štěpánov a vesničky Olešnička, Vrtěžíř, Kozlov, Lesoňovice, Koroužné a Švařec. V roce 1544 patřil ke štěpánovské rychtě Borovec, dále Čtyři dvory, Vrtěžíř, Lesoňovice, Koroužné, Švařec a Kobylnice (Nivsko). S označením městečko se u Štěpánova poprvé setkáváme v roce 1551 v pernštejnských sirotčích registrech, povýšen byl ale až v letech 1561–1584. V roce 1598 byla robota změněna na plat.\n\nŠtěpánov se postupně stává průmyslovým centrem panství. Od 13. století se zde těžilo stříbro, měď a železná ruda. V 18. století se s dolováním přestalo, i když v letech 1916–1919 se provedly neúspěšné pokusy o znovuobnovení těžby v místních dolech. Střediskem železářství se staly obce Borovec a Olešnička, které se Štěpánovem zcela splynuly. Celkem zde stávali tři vysoké pece (1720–1760; 1761–?; 1862–?). Železářství v Olešničce navázalo v 18. století na starší rozsáhlý hutní komplex, doložený od první poloviny 17. století do prvních let následujícího století v Nedvědici. Roku 1876 byla vysoká pec odstavena a v roce 1952 zbořena. V roce 1814 byl ve Štěpánově vyroben první provozuschopný parní stroj v habsburské monarchii.\n\nOd roku 2010 je starostkou obce PaedDr. Šárka Kunčíková.\n\n\n\n\nŠtěpánov nad Svratkou se skládá ze dvou částí, které leží na čtyřech katastrálních územích:\n\nRaritou Štěpánova nad Svratkou jsou názvy ulic a částí. Sice se nejedná o názvy oficiální, ale místní jim jinak neřeknou. Cestu tak lze zahájit na Šumavě, pokračovat přes Slovensko, Balkán až na Tahiti.\n\nU Hamru (dříve zde stával borovecký hamr – odtud název) v roce 1936 stávala první sauna v republice.\n\nV okolí Štěpánova se natáčel seriál \"Četnické humoresky\" a americký film \"Můj obr\".\n\n\n\n"}
{"id": "121066", "url": "https://cs.wikipedia.org/wiki?curid=121066", "title": "Krásná Hora", "text": "Krásná Hora\n\nKrásná Hora () je obec v okrese Havlíčkův Brod v Kraji Vysočina. Žije zde obyvatel. V obci je knihovna, kostel, mateřská škola, základní škola pro první stupeň, poštovní a obecní úřad. Krásnou Horou protéká Perlový potok, který je levostranným přítokem řeky Sázavy.\n\nPrvní písemná zmínka o obci pochází z roku 1379. V letech 1869–1930 byly Bratroňov a Čekánov osadami obce a obě vsi se znovu od roku 1961 staly částmi obce. Od 26. listopadu 1971 sem jako místní část spadají Bezděkov a od 1. července 1980 Broumova Lhota.\n\n\n\n\nSoučástí obce jsou dále osada Svitálka a samota Křemen v katastrálním území Kojkovic, nachází se u silnice III/34740 směrem k Lipnici nad Sázavou. Historické názvy Svitálky jsou Svítalka a Křiwoláč. Dodnes jsou na tento název v blízkosti osady upomínky. V blízkosti protéká Křivoláčský potok a nachází se tam les Křivoláč. V roce 1855 patřila Svitálka pod Kojkovice v Čáslavském kraji. V roce 2010 ve Svitálce bylo 12 domů a žilo tam 18 obyvatel.\n\n"}
{"id": "121068", "url": "https://cs.wikipedia.org/wiki?curid=121068", "title": "Bušanovice", "text": "Bušanovice\n\nObec Bušanovice se nachází v okrese Prachatice, kraj Jihočeský, zhruba 4 km ssz. od Vlachova Březí, 6,5 km jv. od Volyně a 12,5 km ssz. od Prachatic. Leží v Šumavském podhůří (podcelek Bavorovská vrchovina, okrsek Husinecká vrchovina); protéká jí Černý potok, který náleží do povodí řeky Blanice. Žije zde  obyvatel.\n\nPrvní písemná zmínka o obci pochází z roku 1315.\n\n\n29. ledna 2007 byla v obci uvedena do provozu sluneční elektrárna, která v době zprovoznění byla největší v Česku. Její maximální výkon byl asi 600 kW. Solární panely byly rozmístěny na ploše přes 6 000 m. Více než třetina z pořizovací ceny elektrárny (85 milionů Kč) byla hrazena dotací ministerstva průmyslu a obchodu. Investiční náklady představovaly 141 600 Kč/kW instalovaného výkonu. Odhadovaná roční výroba má dosáhnout 620 000 kWh, což odpovídá koeficientu ročního využití 11,8 %. Počátkem roku 2008 byla rozšířena kapacita přibližně na dvojnásobek instalovaného výkonu.\n\n\n"}
{"id": "121069", "url": "https://cs.wikipedia.org/wiki?curid=121069", "title": "Proseč", "text": "Proseč\n\nMěsto Proseč () se nachází v okrese Chrudim v Pardubickém kraji. Žije zde obyvatel.\n\nProseč vznikla v druhé polovině 12. nebo ve 13. století na území v majetku benediktinského kláštera v Podlažicích. Na počátku jejích dějin stál zřejmě útulek pro pocestné putující po stezce od Chrudimi na Moravu (název \"Proseč\" naznačuje místo prosekané v pohraničním hvozdu). S tím souvisí i zasvěcení kostela sv. Mikuláši, mj. patronu obchodníků a lidí na cestách. První písemné zmínky o obci jsou z poloviny 14. století (1349 list arcibiskupa Arnošta z Pardubic, zmiňuje prosečský kostel a farnost; k roku 1368 se mluví o „oppidum Prossiecz“ – opevněném osídlení, městečku Proseč).\n\nPři tažení husitských vojsk r. 1421 byl vypálen jak podlažický klášter, tak Proseč jako jeho majetek. Oblast se dostala do držení husitských hejtmanů, rod Kostků z Postupic vystavěl v nedaleké obci Boží dům kolem roku 1470 hrad (odsud nový název obce Nové Hrady), od té doby náležela Proseč k novohradskému panství.\n\nNa počátku 17. století získal panství katolický rod Trautsonů. Osvícenské 18. století přináší do Proseče mnohé změny. Roku 1719 získává Proseč první městské privilegium a právo na konání dvou týdenních a dvou výročních trhů a následujícího roku městský znak. Je založena také první škola vedle kostela. Ve 20. letech proběhlo přerozdělení půdy rovnoměrně mezi hospodáře a v souvislosti s tím také výstavba nového náměstí s jednotnými dřevěnými domky s podsíňkami (v posledním dochovaném z těchto domků se v současné době nachází muzeum). Proseč měla rychtu, pod níž patřili i obyvatelé vsí Záboří, Martinice, Paseky, Podměstí (dnes městské části), Svatá Kateřina, Bor a Zderaz. Roku 1750 získává novohradské panství rod ze Chamaré, následujícího roku získává Proseč druhé městské privilegium a také sloup se sochou sv. Trojice, stojící uprostřed náměstí. V Proseči je obnovena samostatná farnost a u kostela vystavěna fara. Po vydání tolerančního patentu vzniká i evangelický (resp. helvetský) sbor a spolu s ním škola, kostel a fara.\n\nOd 17. století se datuje historie prosečského sklářství. Pracovalo se v panských sklárnách v Záboří a později na Posekanci (na plochách uvolněných těžbou dřeva pro provoz sklárny vznikly obce Paseky a Martinice). Sklářští odborníci přišli z Německa, později na ně navázaly domácí osobnosti, které se uplatnily i po uzavření sklárny roku 1883 – Bohdan Kadlec jako ředitel sklárny v Harrachově a Alois Metelák jako ředitel sklářské umělecké školy v Železném Brodě. Z dalších průmyslových odvětví se v Proseči rozvíjelo lnářství a plátenictví, po jejich úpadku spojeném s nástupem bavlnářství potom výroba dýmek, nejdříve domácká, postupně vznikají dílny s celoročním provozem s více zaměstnanci a samostatné pasírny.\n\nProseč se dál rozvíjela i v 19. století, její podobu radikálně proměnil požár roku 1868, při kterém dřevěné náměstí lehlo popelem. Postupně vzniká v obci pošta, četnická stanice, spolek hasičů, čtyřtřídní obecná i pokračovací průmyslová škola (současně funguje i dvoutřídní evangelická škola). Založen byl také spolek ochotnického divadla, Svatojosefská jednota, Sokol a jeho katolický protějšek Orel. Život nejen na Prosečsku zachytila ve svých dílech spisovatelka Teréza Nováková, která zde zakoupila domek a jezdila sem na letní i dlouhodobé pobyty. Nové století přináší další změny ve vzhledu náměstí – domy jsou přestavovány na zděné, nastavují se patra, je postavena nová radnice a po přesunutí hřbitova je realizována novostavba kostela. Přibývají nové ulice. Ve třicátých letech udělila Proseč (na doporučení prezidenta T. G. Masaryka) domovské právo německým spisovatelům Heinrichu a Thomasi Mannovým a dalším členům jejich rodiny, které jim umožnilo vycestovat z fašistického Německa do Spojených států. Jejich přítelem byl známý germanista a syn Terézie Novákové, profesor Arne Novák. Za války operovaly na Prosečsku skupiny partyzánů. V roce 1945 fungovalo v Proseči 18 podniků na výrobu dýmek, většina z nich byla ale během komunistického režimu zlikvidována. Přesto dýmkařská tradice žije dodnes jak v tovární podobě, tak jako domácí řemeslo, a je prezentována v Muzeu dýmek, údajně jediném muzeu dýmek v Česku.\n\nDruhá polovina 20. století přinesla sadovou úpravu náměstí a velký stavební rozvoj, který znamenal propojení zástaveb Proseče, Záboří a Podměstí v jeden celek i rozšíření obce do všech směrů. Byla vybudována mateřská škola a komplex základní školy. Zaměstnání poskytovaly především podniky Elektro-Praga, Li-Ra, Modena, Pragoděv, Koh-i-noor, Centropen, Kara, DIPRO (Družstvo invalidů Proseč), JZD a několik kamenolomů. Po roce 1989 tyto podniky kromě Dipra z Proseče odešly nebo zanikly, rozvíjelo se však soukromé podnikání a také cestovní ruch, podporovaný především Sdružením obcí Toulovcovy Maštale, které v okolí provozuje síť cyklostezek, tři rozhledny a přímo v Proseči turistické infocentrum. Pořádá také každoroční závody horských kol.\n\nPokračuje také tradice literární soutěže Proseč Terézy Novákové a její žákovské verze Malá Proseč Terézy Novákové. Občanské aktivity zahrnují řadu sportovních aktivit (Sokol, Orel, fotbalisté, hokejisté, paintball, freestyle BMX...), dobrovolné hasiče (Proseč, Záboří, Česká Rybná, Miřetín), kulturně společenské aktivity, funguje zde mateřská a základní škola, městská knihovna, kino, Skaut, mateřské centrum, klub seniorů, pěvecké soubory, římskokatolická farnost a farní sbor Českobratrské církve evangelické.\n\nKe dni 17. března 2011 byl obci obnoven status města. Během léta 2015 obec přejmenovávala místní poštu (adresní místo) z původního názvu „Proseč u Skutče“ odebráním přívlastku „u Skutče“. Ve stejné době také byly přejmenovány zdejší ulice a náměstí.\n\nKostel sv. Mikuláše je připomínán už k roku 1350 jako farní. Z původní gotické stavby se dochoval presbytář – dnes levá (východní) kaple nové stavby, pětiboká s šesti pískovcovými žebry a plochým kulatým svorníkem. Do vnějšího zdiva sakristie je začleněn profilovaný gotický portál. Původní stavba byla několikrát rozšiřována, v letech 1912–1913 byl postaven nový prostorný kostel kolmo na osu původního, s presbytářem na jihojihovýchodě. Architektem byl Bóža Dvořák, nový kostel navrhl v gotizujícím stylu.\n\nV interiéru jsou velké malby provedené po první světové válce malířem Antonínem Häuslerem podle šablon Mikoláše Alše. Malby nad bočními kaplemi a v závěru nového presbytáře zobrazují české světce – Václava, Ludmilu a Cyrila s Metodějem, zajímavé je zvýraznění národnostního vyznění vyobrazením hory Řípu, pluhu Přemysla Oráče, lipové větvičky apod.; svatý Václav na malbě odložil do pozadí svůj štít s přemyslovskou orlicí a místo něj přijal pod ochranu znak Československé republiky. Podruhé najdeme československý znak na klenbě závěru presbytáře, v pravé kapli je znak Proseče. Další vyobrazení – Beránek Boží se symboly víry, naděje a lásky, Maria na trůnu, čtyři evangelisté. V levé kapli jsou starší malby zachycující výjev z podobenství o milosrdném Samaritánovi a setkání Abrahama s Melchisedechem.\n\n\n\n\nMěsto Proseč má 7 místních částí a 8 osadních částí:\n\n\n"}
{"id": "121070", "url": "https://cs.wikipedia.org/wiki?curid=121070", "title": "Třemošnice", "text": "Třemošnice\n\nMěsto Třemošnice (j. č., tedy: \"ta Třemošnice;\" německy\":Tremoschnitz\") se nachází v okrese Chrudim, kraj Pardubický, 25 km jihozápadně od Chrudimi. Městem protéká Zlatý potok, který je pravostranným přítokem řeky Doubravy. Žije zde obyvatel.\n\nPrvní písemná zmínka o obci pochází z roku 1564. K rozvoji obce došlo po spojení s panstvím Ronov nad Doubravou. V roce 1750 byl na místě staré tvrze postaven malý zámek. Předpokládá se i podíl Jana Blažeje Santiniho na jeho výstavbě. Součástí zámku je kaple, která je dnes přístupná veřejnosti.\n\nRoku 1816 byla založena slévárna, později též strojírna, kterou po první světové válce koupila společnost vedená Josefem Bartošem. Závod byl rozšířen a začal pracovat na zakázkách pro železnici. Ve dvacátých letech přichází Jindřich Šnobl, který zde zůstává do roku 1945 na pozici závodního v továrně a během druhé světové války se účastní odboje. Ve třicátých letech zde strávil několik dovolených poslanec a pozdější prezident Antonín Zápotocký. Po druhé světové válce byl podnik přejmenován na KOVOLIS, roku 1967 byl postaven závod DAKO. Podnik přestál období ekonomické transformace po roce 1989 a v současné době funguje pod názvem DAKO CZ.\n\n1. července 1994 získala Třemošnice status města.\n\n\nDo Třemošnice vede od 14. února 1882 jedna z prvních místních železničních tratí, tzv. lokálek z Čáslavi. V minulosti existovalo také její pokračování z Čáslavi severozápadně do Močovic. 17. října 1882 zde došlo k prvnímu použití telefonu na železnici na území dnešní ČR.\n\n\nV Třemošnici nestojí žádný kostel či jiná velká sakrální stavba. V minulosti docházeli věřící římskokatolického vyznání do kostela v blízkém Ronově nad Doubravou, dnes se pravidelně slouží mše svaté pro věřící v zámecké kapli. Jsou snahy o výstavbu kostela Božího Milosrdenství podle návrhu architekta Davida Vávry.\n\n\n\n\n"}
{"id": "121071", "url": "https://cs.wikipedia.org/wiki?curid=121071", "title": "Neurazy", "text": "Neurazy\n\nObec Neurazy se nachází v okrese Plzeň-jih v Plzeňském kraji. Leží mezi městy Nepomuk a Plánice v nadmořské výšce 488 m, na severozápadním úpatí Plánické vrchoviny, jejíž nejvyšší vrcholy jsou Rovná (728 m n. m.), Barák (706 m n. m.), Na Balkáně (706 m n. m.) a Stírka (706 m n. m.). Vrcholová část této vrchoviny tvoří přírodní parky Kakov - Plánický hřeben. Obec je součástí uskupení obcí Mikroregion Nepomucko a tvoří ji 7 částí. Žije zde obyvatel.\n\nS okolním světem spojují Neurazy pouze autobusy – prochází jimi státní silnice II. třídy č. 187. Nejbližší železniční stanice je až v 11 km vzdáleném Nepomuku. V sousedství obce leží Klikařov na severu, Soběsuky na severovýchodě, Kolna a Kramolín na východě, Polánka na jihovýchodě, Pohoří a Bližanovy na jihu, Mlýnské Struhadlo na jihozápadě a Radochovy s Partolticemi na severozápadě.\n\nPrvní písemná zmínka o obci pochází z roku 1551. Místo ležící na prastaré obchodní stezce vedoucí z Prahy přes Vrčeň a Klatovy do Bavor je však mnohem starší. Bylo jednou z vesnic patřících cisterciáckému klášteru v Klášteře založenému roku 1144. Na Plátěné hoře mezi Vojovicemi a Novou Vsí se v letech 1419 a 1424 nacházely husitské tábory.\nZdejší kostel byl do roku 1772 filiálním kostelem myslívského kostela Nanebevzetí Panny Marie, načež byl povýšen na expozituru. V roce 1789 žilo ve vsi kolem 550 obyvatel, do roku 1910 se jejich počet zvýšil na 728. Roku 1910 zahájila vyučování zdejší dvoutřídka, kterou navštěvovaly i děti z Bližanova, Klikařova a Vojovic. V roce 1913 byl v Neurazech postaven nový kostel. K jeho vysvěcení došlo o dva roky později. Mezi lety 1921 a 1922 byla na jihovýchod od vsi vybudována pila, jež byla po dlouhou dobu jediným podnikem ve vesnici.\n\n\n\n\n"}
{"id": "121072", "url": "https://cs.wikipedia.org/wiki?curid=121072", "title": "Nová Ves u Chotěboře", "text": "Nová Ves u Chotěboře\n\nNová Ves u Chotěboře () je obec v okrese Havlíčkův Brod v Kraji Vysočina. Žije zde obyvatel. Obcí protéká Novoveský potok, který je levostranným přítokem řeky Doubravy.\n\nPrvní písemná zmínka o vesnici pochází z roku 1347.\n\nDo východního cípu katastrálního území zasahuje přírodní rezervace Svatomariánské údolí.\n\n\n\n\n"}
{"id": "121073", "url": "https://cs.wikipedia.org/wiki?curid=121073", "title": "Libuň", "text": "Libuň\n\nObec Libuň se nachází v okrese Jičín, kraj Královéhradecký, zhruba 7,5 km severozápadně od Jičína. Leží v Jičínské pahorkatině (podcelek Turnovská pahorkatina, okrsek Turnovská stupňovina); protéká jí na svém horním toku potok Libuňka. Žije zde obyvatel.\n\nPrvní písemná zmínka o obci pochází z roku 1369.\n\n\n\n\n"}
{"id": "121074", "url": "https://cs.wikipedia.org/wiki?curid=121074", "title": "Cerekvice nad Loučnou", "text": "Cerekvice nad Loučnou\n\nObec Cerekvice nad Loučnou se nachází v okrese Svitavy v Pardubickém kraji, na břehu řeky Loučné, v půli cesty mezi městy Litomyšl a Vysoké Mýto. Žije zde  obyvatel.\n\nProchází tudy železniční trať Choceň–Litomyšl se stanicí a se zastávkou v centru obce. V obci je pošta, škola, zdravotnické středisko, čistírna odpadní vod. Proběhla tu plynofikace.\n\nPrvní písemná zmínka o obci pochází z roku 1167.\n\n\n\n\n"}
{"id": "121075", "url": "https://cs.wikipedia.org/wiki?curid=121075", "title": "Chorušice", "text": "Chorušice\n\nObec Chorušice se nachází v okrese Mělník, kraj Středočeský. Rozkládá se asi šestnáct kilometrů východně od Mělníka. Žije zde obyvatel. Součástí obce jsou i vesnice Choroušky, Velký Újezd a Zahájí.\n\nPrvní písemná zmínka o obci pochází z roku 1228, kdy je obec připomínána jako majetek kláštera sv. Jiří v Praze.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chorušice \"(504 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: autobusová doprava, cihelna, obchod s dobytkem, elektrárna hospodářského strojního družstva, hospodářské strojní družstvo pro Chorušice, holič, 2 hostince, 2 koláři, kovář, mechanik, mlýn hospodářského strojního družstva, obuvník, pekař, 9 rolníků, 2 řezníci, sadař, 3 obchody se smíšeným zbožím, Spořitelní a záložní spolek v Chorušicích, trafika, truhlář, obchod se zvěřinou a drůbeží.\n\nVe vsi Velký Újezd \"(472 obyvatel, samostatná obec se později stala součástí Chorušic)\" byly v roce 1932 evidovány tyto živnosti a obchody: výroba cementového zboží, obchod s dobytkem, Družstvo pro rozvod elektrické energie ve Velkém Újezdě, 3 hostince, kolář, 2 kováři, krejčí, pekař, 7 rolníků, řezník, sedlář, 2 obchody se smíšeným zbožím, Spořitelní a záložní spolek pro Velký Újezd, trafika, 2 truhláři, velkostatek Semenářské společnosti.\n\n\nDopravní síť\nVeřejná doprava 2012\n\nObcí vedou cyklotrasy č. 0008 V Lukách – Řepínský důl – Chorušice – Vrátno – Nosálov a č. 8146 U Grobiána – Kanina – Chorušice – Mělnické Vtelno.\n\n"}
{"id": "121076", "url": "https://cs.wikipedia.org/wiki?curid=121076", "title": "Božejov", "text": "Božejov\n\nMěstys Božejov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352.\n\nOd 10. října 2006 byl obci vrácen status městyse.\n\n\n\n\n"}
{"id": "121077", "url": "https://cs.wikipedia.org/wiki?curid=121077", "title": "Horní Bradlo", "text": "Horní Bradlo\n\nObec Horní Bradlo se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1329.\n\nV roce 1865 koupil v Dolním Bradle tři statky sklářský mistr Jan Rükl. Na získaných pozemcích začal na jaře 1866 stavět sklářskou huť, která byla slavnostně vysvěcena po kněžně Auerspergové jako „Huť Vilemínina“ 3. ledna 1867. Sklárnu vedl Janův syn František, který se zasloužil o rozkvět hutě i celé vsi. Za vydatné pomoci Františka Rükla byla postavena škola. Po smrti syna zakladatele sklárny Františka Rükla, nechala jeho manželka paní Růžena Rüklová v letech 1892-93 postavit nad Bradlem kapli zasvěcenou Panně Marii s rodinnou hrobkou. Slavnostního svěcení zvonů 30. srpna 1894 se účastnil také František Ladislav Rieger. Roku 1893 byl z podnětu paní Rüklové založen v obci sbor dobrovolných hasičů, postaven dělnický dům, tzv. blahobyt a byl vybudován samospádový vodovod (1896). Syn Antonín Rükl se zasloužil v roce 1903 o založení spolku Sokol. Stejný rok se neúspěšně jednalo i o výstavbě železnice z Třemošnice do Malče, Bradla, Kamenice a Skutče.\n\nHlavním výrobním sortimentem skelné huti bylo duté sklo a olovnatý křišťál. Skláři nebyli místní lidé, ale sklářské rody z jiných sklářských hutí. Sklárna fungovala až do 1. světové války, kdy byla výroba zastavena. V roce 1919 byla výroba obnovena a trvala do počátku 2. světové války. Po roce 1945 skončila hutní výroba skla. Začaly se zde vyrábět skleněné vánoční ozdoby, jejichž výroba trvá dodnes. Komín huti byl zbourán v roce 1961.\n\n\n\n"}
{"id": "121079", "url": "https://cs.wikipedia.org/wiki?curid=121079", "title": "Hořovičky", "text": "Hořovičky\n\nObec Hořovičky, dříve Německé Hořovice (něm. \"Deutsch Horschowitz\"), se nachází v okrese Rakovník, kraj Středočeský, zhruba 12 km jihovýchodně od Podbořan a 15 km severozápadně od Rakovníka. Obcí prochází silnice I/6, spojující Prahu a Karlovy Vary. Žije zde obyvatel.\n\nPrvní písemná zmínka o Hořovičkách pochází z roku 1392, kdy Maršík z Hrádku věnoval plat z Hořoviček (\"in villa Horzowitz\") kostelu Nanebevzetí P. Marie ve Strojeticích. Název lze podle jazykovědce Antonína Profouse vykládat dvojím způsobem, buď z osobního jména \"Hoř\", tj. zkrácené podoby jmen jako \"Hořislav\" či \"Hořimír\", nebo od příjmení \"Hora\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Německé Hořovice \"(něm. Deutsch Horschowitz, nyní Hořovičky, přísl. Šmikousy, 580 obyvatel, poštovní úřad, telegrafní úřad, telefonní úřad, četnická stanice, katol.  kostel, evang.  kostel, sirotčinec)\" byly v roce 1932 evidovány tyto živnosti a obchody: lékař, pekař, družstvo pro rozvod elektrické energie (Elektrizitätsgenossenschaft für die Gemeinde Deutsch Hořowitz), 2 řezníci, 2 holiči, hostinec, 3 obchody se smíšeným zbožím, 2 hotely (Blauer Stern, Stadt Wien), továrna na barvy a laky Heinz&Sohn, 10 rolníků, hospodářské, nájemní, úsporné a stavební družstvo ve Šmikousích, sedlář, zámečník, kovář, krejčí, 3 švadleny, 2 obuvníci, Spar- und Darlehenskassenverein für Deutsch-Hořowitz, spořitelní a záložní spolek pro Německé Hořovice, trafika, truhlář, +obchodník s dobytkem, kolář, cihelna Heinz&Sohn.\n\nVe vsi Hokov \"(něm. Hokau, 375 obyvatel, samostatná obec se později stala součástí Hořoviček)\" byly v roce 1932 evidovány tyto živnosti a obchody: půjčovna mlátiček, řezník, zahradník, 3 hostince, 4 obchody se smíšeným zbožím, 12 rolníků, kovář, krejčí, obuvník, trafika.\n\nVe vsi Vrbice \"(něm. Fürwitz, 256 obyvatel, samostatná obec se později stala součástí Hořoviček)\" byly v roce 1932 evidovány tyto živnosti a obchody: stavitel, hostinec, 3 obchody se smíšeným zbožím, 2 rolníci, mlýn, kovář, obuvník, trafika.\n\n\nObec Hořovičky se skládá ze čtyř částí na čtyřech katastrálních územích:\n\nZ hlediska římskokatolické správy obec spadá do farnosti Petrovice u Rakovníka v pražské arcidiecézi, ale její část Bukov do farnosti Jesenice, tedy do plzeňské diecéze.\n\nDopravní síť\n\nVeřejná doprava 2011\n\n"}
{"id": "121080", "url": "https://cs.wikipedia.org/wiki?curid=121080", "title": "Samšina", "text": "Samšina\n\nObec Samšina se nachází v okrese Jičín, kraj Královéhradecký, zhruba 4,5 km východně od Sobotky a 8,5 km zsz. od Jičína. Na svém horním toku skrze ni protéká Žehrovka. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "121081", "url": "https://cs.wikipedia.org/wiki?curid=121081", "title": "Ostrov nad Oslavou", "text": "Ostrov nad Oslavou\n\nOstrov nad Oslavou () je městys v okrese Žďár nad Sázavou v Kraji Vysočina. Jeho součástí je místní část Suky. Celkem zde žije obyvatel.\n\nPrvní písemná zmínka o obci pochází z roku 1356.\n\nS účinností od 1. prosince 2006 byl 10. listopadu 2006 obci vrácen status městyse.\n\n\nMěstysem prochází silnice 1. třídy č. 37. Koncem roku 1953 byla uvedena do provozu železniční trať Havlíčkův Brod - Brno s železniční stanicí \"Ostrov nad Oslavou\" ve svahu severovýchodně nad zastavěnou částí obce.\n\n\n\n\n"}
{"id": "121082", "url": "https://cs.wikipedia.org/wiki?curid=121082", "title": "Dolní Třebonín", "text": "Dolní Třebonín\n\nObec Dolní Třebonín () se nachází v okrese Český Krumlov v Jihočeském kraji, necelých 9 km severovýchodně od Českého Krumlova. Žije zde  obyvatel.\n\nPrvní písemná zmínka o obci pochází z roku 1375 (\"Praynstain\"). Ke dni 19. 4. 2012 zde žilo 1300 obyvatel.\n\n\n"}
{"id": "121083", "url": "https://cs.wikipedia.org/wiki?curid=121083", "title": "Mladějov", "text": "Mladějov\n\nObec Mladějov se nachází v okrese Jičín v Královéhradeckém kraji. Žije v ní obyvatel. \n\nPrvní písemná zmínka o obci pochází z roku 1352.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku obce.\n\n\nPrvní písemné zmínky o mladějovské tvrzi jsou ze 14. století. Až do 17. století se pravděpodobně jednalo a dřevěnou stavbu. Roku 1623 byla tvrz prodána Albrechtovi z Valdštejna a Mladějov byl veden jako součást panství Kost.\n\nPo Valdštejnově zavraždění v roce 1634 se majitelé tvrze střídali. Po roce 1738 nová majitelka panství, svobodná paní Anna Terezie Unwertová, nechala středověké sídlo přestavět v klasicistní zámek.\n\nV roce 1778, během války o bavorské dědictví, měl na mladějovském zámku svůj hlavní štáb císař Josef II. V první polovině 19. stol. zámek často navštěvoval ředitel pražské techniky František Josef Gerstner, autor projektu stavby koněspřežné dráhy České Budějovice – Linec. V červnu roku 1832 zde strávil u své dcery i poslední dva týdny svého života a je pohřben na místním hřbitově. V 20. století nechali noví majitelé, jejichž potomkům byl zámek vrácen v rámci restitucí v roce 1992, svoje sídlo přestavět do pseudobarokní podoby. V noci na 3. ledna 2002 zámek zcela vyhořel, příčiny požáru nebyly nikdy objasněny. Během následujících tří let se však majitelům podařilo budovu zámku opět obnovit.\n\nV obci se nachází gotický kostek sv. Jiljí ze 14. století, který byl roku 1786 zčásti částečně upraven v barokním slohu. V jeho sousedství se nachází mohutná dřevěná hranolová zvonice z roku 1793. Součástí komplexu církevních staveb je dále barokní fara z roku 1740 a barokní socha sv. Linharta.\n\nV seznamu nemovitých kulturních památek, nacházejících se na katastrálním území Mladějov v Čechách, je kromě kostela svatého Jiljí, sochy svatého Linharta a dvoupatrové dřevěné zvonice zapsán též náhrobek Františka Josefa Gerstnera. Mladějovský zámek byl pod katalogovým číslem 1000141097 zapsán na státním seznamu nemovitých památek do 20. ledna 2003, následně z důvodu změn po požáru bylo od památkové ochrany tohoto objektu upuštěno.\n\nNa území obce se nachází velký lom, v němž jsou těženy sklářské písky. Těžební prostor má rozlohu 1,7 km². Toto ložisko je největším prostorem těžby kvalitních sklářských písků na území České republiky. Zhruba 40% vytěžené suroviny je transportována do skláren po železnici - ze stanice Libuň na železniční trati z Turnova do Hradce Králové vede na okraj těžebního prostoru poblíž Hrdoňovic železniční vlečka.\n\nPůvodně byl v prostoru severně od Mladějova a Střelče těžen kvádrový kaolinický pískovec, který byl používán jako stavební kámen. Byly z něj vyráběny též dlažby, schody, brusné kotouče nebo pomníky. Pískovec od Mladějova byl použit například při stavbě budovy Ministerstva obchodu v Praze, jednoho z kostelů v Hradci Králové a nemocnic v Jilemnici a Jičíně. Nejstarší písemná zmínka o těžbě pískovce u Střelče je z roku 1893.\n\nNa jihozápadním okraji zastavěného území se nachází železniční stanice Mladějov v Čechách, ležící na železniční trati z Mladé Boleslavi do Libuně a Staré Paky, dokončené v roce 1906. V pracovní dny do Mladějova zajíždí z Jičína šest autobusových spojů. Od autobusové zastávky v centru obce vychází červeně značená turistická cesta, která vede na východ přes hrad Pařez a Prachovské skály až do Jičína. Na sever k hradu Trosky směřuje modře značená turistická stezka. Mladějovem prochází dálková cyklotrasa č. 14, která vede z Rožďalovic až na hraniční přechod s Polskem Hrádek nad Nisou - Porajów.\n\n\n"}
{"id": "121084", "url": "https://cs.wikipedia.org/wiki?curid=121084", "title": "Nové Mitrovice", "text": "Nové Mitrovice\n\nObec Nové Mitrovice (německy \"Neu-Mitrowitz\") se nachází v okrese Plzeň-jih, kraj Plzeňský. Žije zde obyvatel. Nové Mitrovice leží třicet kilometrů jihovýchodně od Plzně a leží v jižní části Brd. Pod správu obecního úřadu spadají části Nové Mitrovice, Mítov, Nechánice a Planiny.\n\nPrvní písemná zmínka o vesnici pochází z roku 1626.\n\n\n\nDne 21. března 1862 se v obci narodil Ludvík Lošťák, český básník, hudební skladatel a publicista († 17. října 1918).\n\n"}
{"id": "121085", "url": "https://cs.wikipedia.org/wiki?curid=121085", "title": "Chocnějovice", "text": "Chocnějovice\n\nObec Chocnějovice ( \"\") se nachází v okrese Mladá Boleslav, kraj Středočeský. Rozkládá se asi 19 kilometrů severně od Mladé Boleslavi a 6 kilometrů severně od města Mnichovo Hradiště. Žije zde obyvatel.\n\nPrvní písemná zmínka o obci pochází z roku 1322.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chocnějovice se 161 obyvateli v roce 1932 byly evidovány tyto živnosti a obchody: družstvo pro rozvod elektrické energie, 2 hostince, kovář, krejčí, mlýn, obchod se smíšeným zbožím, trafika.\n\nVe vsi Drahotice s 250 obyvateli (v roce 1932 samostatné vsi, která dnes spadá pod Chocnějovice) byly evidovány tyto živnosti a obchody: družstvo pro rozvod elektrické energie, 2 hostince, kovář, obuvník, 2 rolníci, řezník, obchod se smíšeným zbožím, spořitelní a záložní spolek, trafika.\n\n\n\n\nSilniční doprava\n\nObcí prochází silnice III. třídy. Katastrální území obce protíná silnice II/277 Mnichovo Hradiště - Český Dub.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Loukov u Mnichova Hradiště ve vzdálenosti 7 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Český Dub, Lázně Kundratice, Mladá Boleslav, Mnichovo Hradiště, Praha, Turnov.\n\n"}
{"id": "121086", "url": "https://cs.wikipedia.org/wiki?curid=121086", "title": "Včelákov", "text": "Včelákov\n\nMěstys Včelákov (německy \"Tschelakow\") se nachází v okrese Chrudim, kraj Pardubický. Včelákov leží v nadmořské výšce 507 m n. mořem. Žije zde  obyvatel.\n\nPrvní písemná zmínka o obci pochází z roku 1349. Obec byla založena s největší pravděpodobností podlažickými benediktiny.\n\nOd 10. října 2006 byl obci vrácen status městyse.\n\n\n\nZákladní škola leží na Škroupově náměstí.\n\nVčelákovská škola byla založena již roku 1734. Zpočátku měla škola pouze jednu dřevěnou místnost pro výuku. Učitelem na škole byl i Jan Škroup, vnuk již známého Františka Škroupa. Roku 1791 došlo k první přestavbě školy, jednalo se o zvětšení vyučovací místnosti. Úvaha o stavbě nové školy se objevila v 70. letech 18. století, kdy škola měla poskytovat vzdělání nejméně 200 dětem. Roku 1876 byla stavba schválena a škola tak byla rozšířena. Od roku 1915 byly k vyučování využívány 4 třídy. Do roku 1932 byla ve škole vybudována i kuchyň a zavedena elektřina. Tragickou událost – vypálení Ležáků roku 1942 a odvedení 4 žáků docházejících z Ležáků přímo ze včelákovské školy, připomíná pomník stojící pře školou. Dále výuka probíhala v obecné škole a zřizována byla i škola měšťanská, ta se avšak potýkala s nedostatkem žáků. Přijetím nového školského zákona, roku 1953, byla zavedena osmiletá školní docházka. Od roku 1960 začala modernizace školy a později i její renovace. V roce 1989 se na škole začaly vyučovat cizí jazyky, a to anglický a německý a roku 2002 byla vybudována i počítačová učebna.\n\n\"My jsme svět – svět jsme my\" – název školního časopisu, který je na škole žáky a učiteli vydáván už od roku 1993. Jednu z básní si pro svou čítanku vybral Jiří Žáček.\n\nŠkolní knihovna byla otevřena roku 1994 a žákům je zpřístupněna vždy o velké přestávce. Roku 2007 došlo k rozšíření knižní nabídky a knihovna byla zpřístupněna i veřejnosti. Dnes knihovna také pořádá různé společenské akce pro děti i rodiče.\n\n"}
{"id": "121087", "url": "https://cs.wikipedia.org/wiki?curid=121087", "title": "Uhelná Příbram", "text": "Uhelná Příbram\n\nUhelná Příbram () je městys v okrese Havlíčkův Brod v Kraji Vysočina. Žije zde obyvatel. Západně od obce se nachází přírodní památka Pod Kazbalem. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení vlajky obce.\n\n\"Příbram Uhlířská pod Hochšteinem\" vznikla nejspíše ve 13. století během kolonizační vlny na Českomoravské Vysočině jako uhlířská osada pro potřeby dolů, hutí a mincovny v Kutné Hoře. První písemná zmínka ní pochází z roku 1352. O poptávce po dřevěném uhlí a vytěžení zásob v okolí Kutné Hory svědčí i to, že se vyplácelo dovážet uhlí z místa vzdáleného vzdušnou čarou 30 km.\n\nV padesátých letech 14. století byla Uhelná Příbram poddaným městečkem na panství Lichtenburků na Žlebech. V roce 1356 koupil žlebské panství císař Karel IV., panství však ponechal v užívání vdově po původním majiteli Hynkovi ze Žleb, Anežce. V 70. a 80. letech 14. století byl držitelem panství Markvart z Vartemberka, roku 1388 mu však byly statky králem Václavem IV. za účast na odboji odňaty. Královským zbožím však bylo žlebské panství jen krátce, již roku 1396 bylo panství žlebské připsáno královskému hejtmanovi vratislavskému Štěpánovi z Opočna. Roku 1402 se panství zmocnil král Zikmund Lucemburský, který jej roku 1406 prodal kutnohorskému mincmistrovi Petru Zmrzlíkovi ze Svojšic. Ke konci vlády Václava IV. přešlo žlebské panství opět do královských rukou, správa byla svěřena purkrabímu na hradě Lichnice. Po husitských bouřích se dostává žlebské panství roku 1434 do rukou Jiříka z Dubé.\n\nRoku 1629 koupil panství Jan Trčka z Lípy, tomu byl však majetek zkonfiskován a žlebské panství a tím i Uhelnou Příbram získal hrabě Leonard Helfried z Meggau. V letech 1662-1723 patřilo panství českému místodržiteli svobodnému pánu z Kaiserštejna. Poté přešla Uhelná Příbram do rukou hraběte Bredy, po něm společně s blízkým Úhrovem svobodnému pánu Dubskému a od roku 1745 hraběti Bernesovi. Od roku 1752 až do roku 1887 náležela Uhelná Příbram, již jako součást úhrovského panství, rodu Dobřenských z Dobřenic. Roku 1887 prodal Václav Dobřenský panství, jehož větší část koupila Innsbrucká pojišťovna. V roce 1889 zakoupili panství vídeňští stavitelé Hanuš a Lang, ale již roku 1892 bylo opět prodáno, tentokráte v exekuční dražbě, uherským židům Jakubu Dentschovi a Ludvíku Haasovi. Ti panství v roce 1898 prodali poslednímu majiteli Albertu Dubovi, který pak panství rozprodal po jednotlivých dvorech a pozemcích.\n\nRoku 1795 obdržela Uhelná Příbram majestát na trhy, nikdy jej však nevyužívala. Škola byla v Uhelné Příbrami založena kolem roku 1690, výuka však probíhala po jednotlivých staveních, kde zrovna byla volná větší místnost. Výstavba nové školy začala v roce 15. dubna 1878, otevřena byla 28. dubna 1879. Budova školy slouží dodnes svému účelu.\n\nOd 10. října 2006 byl obci vrácen status městyse.\n\n\n\nKostel Archanděla Michaela tvoří dominantu obce. Obklopen hřbitovem stojí na vrcholku Strážného vrchu. Jedná se o původně gotický kostel pocházející z první poloviny 14. století, první písemná zmínka o něm pochází z roku 1352. Ve druhé polovině 18. století byl barokně upraven. Vedle kostela se nachází barokní fara z roku 1760.\n\n"}
{"id": "121088", "url": "https://cs.wikipedia.org/wiki?curid=121088", "title": "Prosetín (okres Žďár nad Sázavou)", "text": "Prosetín (okres Žďár nad Sázavou)\n\nProsetín () je obec v okrese Žďár nad Sázavou v Kraji Vysočina. Žije zde obyvatel. Severně od obce se nachází přírodní památka Kocoury.\n\nPrvní písemná zmínka o obci pochází z roku 1349.\n\n\n\n\n\n\n"}
{"id": "121089", "url": "https://cs.wikipedia.org/wiki?curid=121089", "title": "Mnichovice", "text": "Mnichovice\n\nMěsto Mnichovice se nachází v okrese Praha-východ, kraj Středočeský. Rozkládá se asi dvacet devět kilometrů jihovýchodně od centra Prahy a osm kilometrů jihovýchodně od města Říčany. Žije zde obyvatel. Součástí města jsou i vesnice Božkov a Myšlín.\n\nPrvní písemná zmínka o obci pochází z roku 1135. 19. května 2000 byla tato vesnice předsedou Poslanecké sněmovny Václavem Klausem povýšena na město.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Mnichovice \"(2200 obyvatel)\" byly v roce 1932 evidovány tyto živnosti a obchody (výběr):\n\n\nDopravní síť\n\nVeřejná doprava 2011\n\nV roce 1837 děkan Vojtěch Vilibald Kramerius založil na faře knihovnu. V roce 1892 je založena čtenářsko-ochotnická beseda a v roce 1921 (po vydání knihovnického zákona v roce 1919) ustavena knihovnická rada. V prosinci roku 1922 požádala knihovní rada spisovatele Aloise Jiráska, zda může knihovna nést jeho jméno, Alois Jirásek 24. ledna 1923 odpověděl kladně.\n\nV roce 1945 vznikají knihovny na Božkově a v Myšlíně, v 60. letech 20. století se knihovny slučují v jednu a vzniká dnešní knihovna, od roku 1990 má znivu obnoven název na Jiráskova knihovna Mnichovice, která plní funkci kulturní a vzdělávací instituce a poskytuje veřejně přístupný internet. \n\nDo roku 2009 existovala samostatná \"Římskokatolická farnost Mnichovice\". V rámci procesu slučování farností v pražské arcidiecézi došlo k 1. červenci 2009 ke sloučení ondřejovské, choceradské a mnichovické farnosti a vznikla nástupnická organizace Římskokatolická farnost Mnichovice.\n\nPravidelné bohoslužby se v kostele Narození Panny Marie konají v neděli v 8:30, dále pak v úterý, středu a pátek v 17:30. V pátek od 18:00 a 1. neděli v měsíci v 15:00 se konají eucharistické adorace. Výuka náboženství probíhá během školního roku na faře ve středu (18:00), pátek (14:00 a 18:15) a v sobotu (10:00). V sobotu od 10:30 se koná modlitba rozjímavého růžence.\n\n\n"}
{"id": "121090", "url": "https://cs.wikipedia.org/wiki?curid=121090", "title": "Dešenice", "text": "Dešenice\n\nMěstys Dešenice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1272, kdy na zdejší tvrzi sídlil rytíř Rydkéř (\"Rudgerus de Deschenicz\"). Opravená tvrz byla zpřístupněna roku 2015, kdy bylo v bývalém pivovaru (výroba skončila 1946), otevřeno Muzeum šumavského pivovarnictví. Vařit pivo začali Kolovratové a po nich Hohenzollernové. Od roku 1928 byl pivovar ve vlastnictví Akciového pivovaru ve Stodu a vařilo se do roku 1946.\n\nOd 10. října 2006 byl obci vrácen status městyse.\n\n\n\n\n\n"}
{"id": "121091", "url": "https://cs.wikipedia.org/wiki?curid=121091", "title": "Chotiněves", "text": "Chotiněves\n\nObec Chotiněves se nachází v okrese Litoměřice v Ústeckém kraji. K 1. lednu 2017 zde bylo registrováno obyvatel.\n\nPrvní písemná zmínka o obci pochází z roku 1323.\n\nNarodil se tu politik Karl Ungermann (1852–1915), starosta Křešova, okresní starosta ve Štětí a na počátku 20. století i poslanec Českého zemského sněmu.\n\n\n\n\n\n"}
{"id": "121092", "url": "https://cs.wikipedia.org/wiki?curid=121092", "title": "Dlouhomilov", "text": "Dlouhomilov\n\nObec Dlouhomilov (německy \"Lomigsdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1356.\n\nV katastru obce jsou evidovány tyto kulturní památky:\n\n\nOd roku 1880 v obci působí sbor dobrovolných hasičů, k únoru 2016 měl sbor 48 členů. Samospráva obce od roku 2011 pravidelně vyvěšuje na počest významných osobností moravské historie červeno-zlatou moravskou vlajku.\n\n\n\n"}
{"id": "121093", "url": "https://cs.wikipedia.org/wiki?curid=121093", "title": "Osová Bítýška", "text": "Osová Bítýška\n\nOsová Bítýška () je obec v okrese Žďár nad Sázavou v Kraji Vysočina. Žije zde obyvatel.\n\nOsovou Bítýškou prochází silnice I. třídy č. 37 a železniční trať Havlíčkův Brod - Křižanov - Brno, na které je zřízena železniční zastávka \"Osová Bítýška\".\n\nPrvní písemná zmínka o obci pochází z roku 1264.\n\n\nV obci se také nachází Diecézní centrum života mládeže Mamre brněnské diecéze, umístěné v budově fary, která byla pro tyto účely zrekonstruována v letech 1992–2000.\n\n\n\n\n"}
{"id": "121094", "url": "https://cs.wikipedia.org/wiki?curid=121094", "title": "Božanov", "text": "Božanov\n\nObec Božanov (německy \"Barzdorf\") se nachází v okrese Náchod v Královéhradeckém kraji. Součástí obce je i osada Studená Voda. Žije zde obyvatel.\n\nObec se rozkládá podél Božanovského potoka pod Broumovskými stěnami, na samé hranici s Polskou republikou - státní hranice odděluje katastr Božanova od území gminy Radków v kladském okrese v Dolnoslezském vojvodství. Dominantou obce a okolní krajiny je strmý vrch Koruna (769 m) v Broumovských stěnách, který poskytuje rozhled na část Broumovské kotliny, polskou Hejšovinu (\"Szczeliniec\") a Bor (\"Skalniak\") a za dobrého počasí i na Jeseníky. Při nejzápadnějším úseku hranice katastru Božanova se nachází hora Božanovský Špičák (773 m n. m.) s četnými skalními útvary ve vrcholových partiích.\n\nPravěké osídlení lokality dokládá nález kamenné sekerky v blízké vesnici. Z konce 13. století v listinném falzu byl uveden latinský název \"flumen Bosanow\" pro Božanovský potok. Předpokládá se, že roce 1253 vysadil lokátor Berthold emfyteutickým právem ves tzv. lánového typu, která v pramenech ze 14. a 15. století nesla označení \"Berthelsdorf\" podle svého zakladatele. V průběhu 17. století je uváděn název \"Banzdorf\" a počínaje 18. stoletím \"Barzdorf\", současný Božanov. Ves je doložena „in originali“ až listinou z 15. března 1256, mocí které udělil opat Martin jmenovanému Bertoldovi právo osídlit zdejší lokalitu „sivam Policensem circa Bosanow et circa Stenawam“. V první polovině 19. století patřila obec mezi početně největší poddanské vesnice broumovského panství.\n\nBenediktini, kteří zde zavedli poměrně prosperující zemědělské a lesní hospodářství. Podle klášterního urbáře z roku 1406 byla poddanská ves Božanov sestavena z 27 lánů, když jeden lán obsahoval 80 korců (cca 23 hektarů) výměry. V tzv. Hesseliově urbáři broumovského kláštera z roku 1677 lze nalézt kolorovaný pohled na zdejší ves a záznam o založení panské myslivny, zajišťující těžbu dřeva z okolních lesů. Tehdy stávalo v Božanově 51 selských statků v dědičném držení, 14 domů s polem a 3 mlýny, přičemž v čp. 1 se nacházela tzv. šolcovna (rychta). Až do počátku 17. století zde existovala benediktinská fara, v průběhu třicetileté války byla místní farnost zrušena a Božanov byl přifařen k sousednímu kostelu v Martínkovicích. V roce 1743 zde byl vystavěn filiální kostel sv. Magdalény a v roce 1790 zde byla nově zřízena dřevěná školní budova. V roce 1784 byla v sousedství založena osada Studená (\"Kaltwasser\"), která byla původně samostatnou správní jednotkou. V roce 1833 vykazoval Božanov 272 domů a 1660 obyvatel, o desetiletí později v roce 1843 evidoval stejný počet domů, ale více – 1724 – lidí. Navíc tehdy ještě samostatná osada Studená evidovala k roku 1833 – 13 domů a 93 obyvatel, k roku 1843 – 13 domů a 104 obyvatel. Tím patřila zdejší lokalita nejen mezi početně největší poddanské vesnice broumovského panství (druhá v pořadí za nedalekým Šonovem), ale ze statistického hlediska předčila i některá sídla v kategorii měst (např. Českou Skalici) nebo byla na jejich úrovni (např. Nové Město nad Metují). Obyvatelstvo bylo převážně (cca 95 %) německé národnosti.\n\nPočínaje rokem 1850 se Božanov stal samostatnou obcí s vlastním samosprávným úřadem, do jehož kompetence patřila i územní správa sousední osady Studená. Jinak prosperující obec si zároveň udržela zemědělský ráz i po zrušení poddanství v roce 1849. Nástupem průmyslu ve druhé polovině 19. století ale došlo k pozvolnému odlivu místní populace do nově se tvořících sousedních průmyslových aglomerací Broumova a Meziměstí i do vzdáleného zámoří (Chile). Obec Božanov (spolu s osadou Studená) podle soudobých úředních statistik dlouhodobě stagnovala, přesto se život v obci nadále rozvíjel běžným tempem. V roce 1875 zde byla postavena nová škola – kamenná budova, roku 1898 zde byla zřízena malá továrna na výrobu zemědělských strojů (fa. Cölestin Ringel), v následujících letech (do roku 1938) bylo v Božanově evidováno celkem 38 drobných živností. Na přelomu let 1913 a 1914 byla do obce zavedena elektřina a v letech 1921–1922 byl zřízen obecní vodovod. Dále se v obci nacházely poštovní úřad, pobočka celnice a oddíl finanční stráže, spořitelna a záložna (Reifeisenka), chudobinec a školka. Působily zde spolky místních hasičů, válečných veteránů, myslivců, cvičenců a řada dalších odborových sdružení.\n\nV říjnu 1938 byl Božanov spolu s celým Broumovskem zabrán Německou říší. V květnu 1945 byl znovu navrácen pod správu Československé republiky a dle rozhodnutí vítězných mocností došlo k organizovanému odsunu místního německého obyvatelstva a ke konfiskaci jeho majetku. Obec byla nově osídlena českými přistěhovalci z vnitrozemí. Byla zde ustavena místní správní komise, v roce 1946 místní národní výbor. Zemědělskou činnost původního klášterního statku převzal státní statek Broumov, který zde zřídil výrobní jednotku. Počet obyvatel i domů se ale opět snížil. Po komunálních volbách 24. 11. 1990 zanikl místní národní výbor a byl zde opět zřízen obecní úřad.\n\n\n"}
{"id": "121095", "url": "https://cs.wikipedia.org/wiki?curid=121095", "title": "Libošovice", "text": "Libošovice\n\nObec Libošovice se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1352.\n\n\n\n\n"}
{"id": "121096", "url": "https://cs.wikipedia.org/wiki?curid=121096", "title": "Borovnice (okres Rychnov nad Kněžnou)", "text": "Borovnice (okres Rychnov nad Kněžnou)\n\nObec Borovnice () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nBorovnice se připomíná poprvé v roce 980, kdy patřila tvrz a vesnice Slavníkovcům. Později připadla Vršovcům. Po pokusu o vyhubení tohoto rodu v roce 1108 byla připojena k majetku Sedleckého kláštera. Již v roce 1174 byla ovšem Borovnice spolu s okolními vesnicemi v držení Drslavců z Potštejna.\n\nBěhem husitských válek neměla Borovnice stálého držitele. Dalšími známými držiteli vsi byli Sudličkové z Borovnice. V roce 1480 vlastnil ves Matěj Sudlička z Borovnice, který byl současně hejtmanem hradu Litice. Po roce 1487 však Borovnice střídala při různých prodejích často své majitele. Při prodeji, který se uskutečnil mezi Kateřinou z Perštejna a Václavem Okrouhlickým z Kněnic, se připomíná i tvrz. Kateřina Okrouhlická z Kněnic posléze Borovnici přinesla jako věno v roce 1587 Janovi staršímu Kapounovi ze Svojkova. Po třiceti letech a pánech z Kounic tvrz a ves získal pozdější generál stavovské jízdy Jan mladší z Bubna a Závrší.\n\nBorovnice byla dále ve vlastnictví Rudolfa Zejdlice ze Šenfeldu, Albrechta z Valdštejna, Vincenta Muschingera z Gumpendorfu, Marty ze Seretheimu a Matěje Adama z Bloenštejna. Jak tvrz vypadala a kdo ji postavil, není známo. Ví se jen, že se na východní straně přimykala k hospodářskému dvoru a tvořila s ním zřejmě jeden obranný systém. Tvrz a dvůr byly na severní a západní straně obehnány vodním příkopem, na jihu chráněny potokem. Na východě dosahoval až ke dvoru tzv. Větší rybník, existující dodnes, který zároveň napájel vodní příkop. Stará nepohodlná tvrz, která byla správním střediskem panství o 10 vesnicích, byla v polovině 17. století opuštěna a zanikla.\n\nJan Petr Hoberk z Hennersdorfu přesídlil do nového zámku, vybudovaného naproti staré tvrzi, která stála na místě dnešního domu č. 10. Od roku 1688 patřila Borovnice hraběnce Terezii Eleonoře ze Žďáru, vdově po španělském generálovi, Petru ml. hraběti z Ugarte, která nechala o čtyři roky později stavět poutní kostel Panny Marie Bolestné na blízkém vrchu Homoli se dvěma bočními kaplemi a s výjimečně dlouhým přístupovým schodištěm. To je považováno za nejdelší v České republice. A je jakousi středoevropskou obdobou dlouhých poutních schodišť z tehdejšího barokního Španělska či Portugalska. Areál na Homoli hraběnka dokončila již roku 1696. Po její smrti v lednu 1705 patřila obec se zámkem její jediné dceři Marii Maxmiliáně komtese z Ugarte, provdané hraběnce Zárubové z Hustířan (zemř. 1711). Poté připadla Borovnice jejímu synovi hraběti Josefu Antonínu Zárubovi z Hustířan, který postavil sochu sv. Jana Nepomuckého. Po jeho smrti v roce 1744 vlastnila panství Josefova dcera hraběnka z Rogendorfu. Roku 1756 byla Borovnice prodána knížeti Františku Oldřichu Kinskému z Vchynic a Tetova, který ji připojil k nedalekému panství rodu Kinských v Chocni a od roku 1830 byla majetkem poboční větve rodu Kinských z Kostelce nad Orlicí. Zámecká budova sloužila jako sídlo majitelů až do roku 1705. Od té doby byla převážně využívána jako obydlí správce dvora a jeho zaměstnanců, později byl zámek využíván jako administrativní budova JZD. Roku 1972 byl, namísto nutné opravy, beze zbytku zbořen. Jeho místo dnes zaujímá zahrada patřící k domu čp. 39. K zámku patřil dvůr, jehož některé části zůstaly zachovány.\n\n\nV dalších částech obce:\n\n\n\n\n"}
{"id": "121097", "url": "https://cs.wikipedia.org/wiki?curid=121097", "title": "Bohdaneč", "text": "Bohdaneč\n\nObec Bohdaneč () se nachází v okrese Kutná Hora ve Středočeském kraji, zhruba 20 km jižně od Kutné Hory a 9 km severovýchodně od Zruče nad Sázavou. Žije zde obyvatel. Součástí obce jsou i vesnice Dvorecko, Kotoučov, Prostřední Ves, Řeplice a Šlechtín. Obcí protéká Ostrovský potok, který je pravostranným přítokem řeky Sázavy.\n\nPrvní písemná zmínka o obci pochází z roku 1233, kdy řád Německých rytířů daroval ves klášteru želivskému. První tvrz podle Augusta Sedláčky \"povstala\" ve 14. století, mezi majiteli se připomíná Ropert, předek pána z Hodkova . Bohuslav a Heřman Otrybec z Hodkova získali Bohdaneč s již stojící tvrzí kolem roku 1440, Heřman roku 1454 zemřel. Po něm se na Bohdanči připomíná roku 1510 další Heřman, který se také píše Bohdanecký z Hodkova. Kuneš Bohdanecký na Suchdole obec povýšil na městečko. Byl poslední z tohoto rodu, roku 1525 Bohdaneč prodal a koupil Žleby Žleby.. V době bělohorské byli majiteli Trčkové z Lípy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bohdaneč u Zbraslavic \"(730 obyvatel, poštovní úřad, telegrafní úřad, telefonní úřad, katol. kostel, četnická stanice)\" byly v roce 1932 evidovány tyto živnosti a obchody: holič, 2 hostince, kolář, kovář, krejčí, lom, 2 mlýny, 3 pekaři, pila, 4 řezníci, 5 obchodů se smíšeným zbožím, spořitelní a záložní spolek v Bohdanči, trafika.\n\n\nDopravní síť\n\nVeřejná doprava 2011\n\n"}
{"id": "121098", "url": "https://cs.wikipedia.org/wiki?curid=121098", "title": "Chotusice", "text": "Chotusice\n\nObec Chotusice () se nachází v okrese Kutná Hora, kraj Středočeský, asi 4 km severně od města Čáslav. Žije zde obyvatel. Součástí obce je i vesnice Druhanice. Při východním okraji obce protéká říčka Brslenka, na horním toku nazývaná také Čáslavka, která je levostranným přítokem řeky Doubravy.\n\nPrvní písemná zmínka o obci pochází z roku 1142. V blízkosti proběhla v roce 1742 prusko-rakouská bitva u Chotusic.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Chotusice \"(přísl. Druhanice, 1253 obyvatel, telegrafní úřad, telefonní úřad, poštovna, katol. kostel, živnostenské společenstvo)\" byly v roce 1932 evidovány tyto živnosti a obchody: lékař, cihelna, obchod s dobytkem, holič, 5 hostinců, kolář, 3 kováři, 2 krejčí, výroba lihovin, mlýn, 2 obuvníci, pekař, výroba poživatin, 10 rolníků, 5 řezníků, 8 obchodů se smíšeným zbožím, spořitelní a záložní spolek v Chotusicích, 3 trafiky, 2 truhláři, zámečník.\n\n\nV těsné blízkosti obce je vojenské letiště, kde sídlí 21. základna taktického letectva Armády České republiky.\n\nSeverně od obce se nachází přírodní památka Kamajka.\n\nDopravní síť\n\nVeřejná doprava 2011\n\n"}
{"id": "121099", "url": "https://cs.wikipedia.org/wiki?curid=121099", "title": "Mladý Smolivec", "text": "Mladý Smolivec\n\nObec Mladý Smolivec se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1414.\n\n\n\n"}
{"id": "121100", "url": "https://cs.wikipedia.org/wiki?curid=121100", "title": "Všejany", "text": "Všejany\n\nObec Všejany se nachází ve Středočeském kraji v okrese Mladá Boleslav, 18 km jižně od Mladé Boleslavi. Žije zde obyvatel. Obec se skládá ze Všejan na levém břehu a vesnice Vanovice na pravém břehu Vlkavy.\n\nPrvní písemná zmínka o obci pochází z roku 1382.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Všejany \"(přísl. Radenice, Vanovice, Všejanská Zavadilka, 1280 obyvatel, četnická stanice, katol.kostel)\" byly v roce 1932 evidovány tyto živnosti a obchody: autodoprava, 2 cihelny, 2 obchodníci s dobytkem, 2 holiči, hospodářské strojní družstvo pro Všejany, 5 hostinců, klempíř, 3 koláři, 2 kováři, 3 krejčí, 2 mlýny, obchod s obuví Baťa, 3 obuvníci, 3 pekaři, 2 pohřební ústavy, porodní asistentka, 3 řezníci, 5 obchodů se smíšeným zbožím, Katolický spořitelní a záložní spolek pro Všejany, Spořitelní a záložní spolek pro Všejany, stavební hmoty, 3 obchody se střižním zbožím, šrotovník, švadlena, 2 trafiky, 4 truhláři, obchod s uhlím, velkostatek, zahradník, zámečník.\n\n\nObce Rejšice a Všejany si jednou vyměnily své kostelní zvony, avšak ty se v noci vracely na své místo a v půli cesty se srazily. Všejanský zapadl do studánky a tam zůstal. Ani když se zachytil ženě do praného prádla, nezachránila jej, jen zaklela a zvon se potopil navždy.\n\nSilniční doprava\n\nDo obce vede silnice III. třídy. Území obce prochází silnice I/38 Kolín - Nymburk - Mladá Boleslav - Doksy.\n\nŽelezniční doprava\n\nObec Všejany leží na železniční trati 071 Nymburk - Mladá Boleslav. Jedná se o jednokolejnou celostátní trať, doprava byla na trati zahájena roku 1870. Přepravní zatížení tratě 071 mezi v roce 2011 činí obousměrně 5 rychlíků a 10 osobních vlaků. Na území obce leží mezilehlá železniční zastávka \"Všejany\", zastavují zde pouze osobní vlaky.\n\nAutobusová doprava\n\nV obci zastavovaly v červnu 2011 autobusové linky jedoucí do těchto cílů: Dobrovice, Lysá nad Labem, Mladá Boleslav, Nymburk.\n\n\n"}
{"id": "121101", "url": "https://cs.wikipedia.org/wiki?curid=121101", "title": "Jičíněves", "text": "Jičíněves\n\nObec Jičíněves se nachází v okrese Jičín, kraj Královéhradecký, něco přes 7 km jižně od Jičína. Žije zde obyvatel.\n\nJičíněvsí prochází silnice I. třídy č. 32 a železniční trať Nymburk - Jičín, na které je zřízena zastávka \"Jičíněves\". Kromě ní jsou zde ještě dvě zastávky v Bartoušově.\n\nObec Jičíněves je poprvé zmiňována roku 1366. Až do počátku 17. století byla Jičíněves samostatným panstvím, připojeným Albrechtem z Valdštejna k hradu Veliši.\n\n\n\n"}
{"id": "121102", "url": "https://cs.wikipedia.org/wiki?curid=121102", "title": "Dlažov", "text": "Dlažov\n\nObec Dlažov (něm. \"Glosau\") se nachází v okrese Klatovy, kraj Plzeňský. Žije zde obyvatel.\n\n\n\n\n"}
{"id": "121103", "url": "https://cs.wikipedia.org/wiki?curid=121103", "title": "Chrášťany (okres Rakovník)", "text": "Chrášťany (okres Rakovník)\n\nObec Chrášťany se nachází v okrese Rakovník, kraj Středočeský, zhruba 6 km severozápadně od Rakovníka. Asi 2½ km severně od Chrášťan prochází státní silnice I/6 Praha – Karlovy Vary. Přímo v obci se mimoúrovňově kříží železniční Trať 126 Rakovník–Louny–Most s tratí 125 Krupá–Kolešovice.\n\nŽije zde obyvatel. Obec je jedním z center českého chmelařství.\n\nPrvní písemná zmínka o obci pochází z roku 1295 (\"Unka de Kraschan\"). Název souvisí se slovem \"chrást\", tj. „chrastí“, „klestí“, „drobný dřevinatý porost“ a označoval tedy ves lidí bydlících v chrastí, u chrastí či přistěhovalých z místa jménem Chrást.\n\nLegenda o založení obce vypráví o rytíři, který projížděl po území dnešních Chrášťan a napadli ho zde lapkové. Rytíř utekl a schoval se kdesi v chroští (z toho dnešní název Chrášťany), které ho před lapky zachránilo. Na tom místě pak nechal vystavět kapličku (ta je dnes po rekonstrukci a stojí ve východní části obce u spojovací silnice Rakovník – E48).\n\nZaložení sboru dobrovolných hasičů proběhlo roku 1883. Narodil se tu zemědělský pedagog, agronom a mladočeský politik Rudolf Treybal.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chrášťany \"(přísl. Nový Dvůr, 1050 obyvatel, katol.  kostel)\" byly v roce 1932 evidovány tyto živnosti a obchody: 4 hostince, kapelník, kolář, 2 kováři, 3 krejčí, malíř pokojů, 2 obuvníci, pekař, 4 obchody s lahvovým pivem, 2 rolníci, 3 řezníci, 2 sadaři, 4 obchody se smíšeným zbožím, spořitelní a záložní spolek pro Chrášťany, obchod se střižním zbožím, švadlena, 2 trafiky, 2 truhláři, 2 obchody s uhlím, velkostatek, zámečník.\n\n\nObec Chrášťany se skládá ze dvou částí, které leží v katastrálním území \"Chrášťany u Rakovníka\":\n\nZ hlediska římskokatolické správy obec spadá do farnosti Petrovice u Rakovníka, ale její část Nový Dvůr do farnosti Rakovník.\n\nDopravní síť\n\nVeřejná doprava 2011\n\n"}
{"id": "121104", "url": "https://cs.wikipedia.org/wiki?curid=121104", "title": "Blížejov", "text": "Blížejov\n\nObec Blížejov se nachází v okrese Domažlice v Plzeňském kraji. Leží 380 metrů nad mořem šest kilometrů jihovýchodně od Horšovského Týna v údolí potoka Zubřina v Chodské pahorkatině, a osm kilometrů severovýchodně od Domažlic. Žije v ní obyvatel.\n\nPrvní písemná zmínka o obci pochází z roku 1324, kdy ji vlastnili zemané z Blížejova, starší název obce také \"Blíživa.\" Obec byla rozdělena na několik částí, které držely postupně různé rody. Jeden díl existoval jako samostatný statek, na něm na ostrohu nad rozcestím silnic byl postaven kostel a vznikla tvrz připomínaná prvně v roce 1552. Majitelé byli Blížejovští z Blížejova (Blíživa), příbuzní Osvračínských, a po nich Henigátové ze Seeberka, kteří jej spojili s Nahošicemi. V roce 1757 bylo na nahošické části uváděno 11 poddaných, na chotiměřském dílu vsi 1, na blížejovském statku 3 a při Horšovském Týnu 1 poddaný.\n\nPodle sčítání lidu ze dne 1. prosince 1930 zde bylo 71 domů, kde žilo 194 Němců, 188 Čechů a 9 příslušníků jiné národnosti. V roce 1987 zde žilo 497 obyvatel, v roce 2001 zde žilo 570 obyvatel v 157 domech.\n\nKostel svatého Martina, biskupa, je původně ze druhé poloviny 14. století, upraven kolem 1556, v 17. století a ve druhé třetině 18. století. Kostel dal postavit pán z Chotiměře Kašpar Gottfried ze Žebnice řečený Bernášek. Kostel je s boční věží, gotickým vchodem s renesančním portálem s heraldickou výzdobou (analogicky s portály horšovskotýnského zámku) a s raně barokním štítem. Nynější vchod je v barokním průčelí. Skrze dveře pohled do lodi: hlavní oltář s obrazem sv. Martina (v roce 1890 od Ignace Amerlinga) a dva boční oltáře z doby kolem roku 1750. V presbytáři pás nástěnných maleb (z konce 14. století) a vyobrazení vladyky Gottfrieda ze Žebnice a jeho dvou manželek (na dřevě z roku 1559). Svatyni doplňují náhrobky Henigarů, Širntingárů a dalších rodů, které vlastnily okolní statky, z 16. až 18. století. Na podzim roku 1999 a počátkem roku 2000 byla provedena výměna střešní krytiny. Po roce 2000 probíhala další rekonstrukce kostela.\n\nNa návsi stojí barokní budova blížejovského zámku postavená během osmnáctého století.\n\n\n\n"}
{"id": "121105", "url": "https://cs.wikipedia.org/wiki?curid=121105", "title": "Lípa (okres Havlíčkův Brod)", "text": "Lípa (okres Havlíčkův Brod)\n\nLípa () je obec v okrese Havlíčkův Brod v Kraji Vysočina, zhruba šest kilometrů jihozápadně od Havlíčkova Brodu. Žije zde obyvatel.\n\nPrvní písemná zmínka o obci pochází z roku 1351. Z roku 1351 a 1353 je vesnice doložena pod názvem \"Schonlinden\", roku 1383 \"Krasna Lipa\". Jméno \"Lípa\" se objevuje v roce 1496, 1544 \"Lippy\" a 1629 \"Przy Lippy\". V 19. století bylo používáno jak české jméno \"Lípa\", tak německé \"Linden\".\n\nV průběhu druhé světové války nechala Ústředna pro židovské vystěhovalectví na Krausově statku zřídit přeškolovací tábor pro mladé židovské muže s kapacitou 400 míst. Mladí Židé se zde měli podle nacistických úřadů naučit pracovat v zemědělství a „přivyknout disciplíně“, byli však také nasazeni při „mimořádných úkolech“ (např. při stavbě železnice či odklízení sněhu). Od července 1940 do února 1945 jím prošlo 1353 lidí, většina z nich byla poslána do Terezína a jiných táborů. Odhaduje se, že přežilo jen sto osob. Na budově v místě někdejšího tábora je umístěna pamětní deska s textem: „Zde byl v letech 1941 až 1945 židovský pracovní tábor. Na paměť těch, kteří zde trpěli a nepřežili.“\n\nObec v roce 2014 získala ocenění v rámci soutěže Vesnice Vysočiny 2014, tj. konkrétně obdržela Oranžovou stuhu za spolupráci obce a zemědělského subjektu. V roce 2015 získala obec ocenění v soutěži Vesnice Vysočiny 2015, konkrétně obdržela Bílou stuhu za činnost mládeže. V roce 2016 získala obec nejvyšší ocenění v soutěži Vesnice Vysočiny 2016, tj. Zlatou stuhu.\n\n\n\n\n"}
{"id": "121106", "url": "https://cs.wikipedia.org/wiki?curid=121106", "title": "Mlázovice", "text": "Mlázovice\n\nMěstys Mlázovice se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1369. Od 12. dubna 2007 byl obci vrácen status městyse.\n\n\n\n"}
{"id": "121107", "url": "https://cs.wikipedia.org/wiki?curid=121107", "title": "Střevač", "text": "Střevač\n\nObec Střevač se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1340, kdy ji vlastnil Sdesso Straník ze Střevače a Nadslavi, totožný patrně se Zdenkem Straníkem, připomínaným roku 1361. Roku 1460 se uvádí Petr na \"Třevači\" a roku 1654 dokonce \"městys Trzewacze\".\n\nBoží muka se nalézají u křižovatky silnic III. třídy směřujících do Nadslavi a Batína asi 500 m západně od centra obce Střevač. Pilířová boží muka jsou umístěna na nízkém soklu s římsou, na které stojí pilíř s reliéfem Panny Marie umístěným ve středu pilíře. Na soklu je vytesán letopočet A 1759. Pilíř je zakončen rovněž římsou, na které je umístěna kaplice, s volutovými ozdobami po stranách a s reliéfem krucifixu a lebky uprostřed přední části. Kaplice je zakončena kamennou koulí. Pískovcová boží muka jsou tradičním krajinotvorným prvkem dokládajícím práci neznámého barokního sochaře z roku 1759 a jsou chráněna od 18. dubna 2002 jako kulturní památka ČR. Národní památkový ústav tyto boží muka uvádí v katalogu památek pod rejstříkovým číslem ÚSKP 51953/6-6268.\n\n\n\n"}
{"id": "121108", "url": "https://cs.wikipedia.org/wiki?curid=121108", "title": "Dobré", "text": "Dobré\n\nObec Dobré () se nachází v podhůří Orlických hor v okrese Rychnov nad Kněžnou, kraj Královéhradecký. Leží 10 km východně od Opočna a 12 km severně od Rychnova nad Kněžnou. Žije zde  obyvatel.\n\nPrvní písemná zmínka o obci pochází z roku 1367. Jméno mělo původně podobu mužského rodu (Dobrý/Dobri, Dobrej/Dobrey/Dobray). Pomalý kontinuální rozvoj narušovaly události jako husitské války, válka třicetiletá aj. Ves patřila např. ke zboží cisterciáckého kláštera ve Svatém Poli (Klášter nad Dědinou), majetkům Jana z Chlumu a z Ratibořic (od 1458), Trčkům z Lípy (od 1542) aj.\n\n\nPůsobí zde spolky hasičů, včelařů, zahrádkářů, myslivců, Klub žen, klub stolního tenisu, fotbalu a florbalu.\n\n\n\n"}
{"id": "121109", "url": "https://cs.wikipedia.org/wiki?curid=121109", "title": "Hluboká (okres Chrudim)", "text": "Hluboká (okres Chrudim)\n\nObec Hluboká se nachází v okrese Chrudim, kraj Pardubický. Součástí obce jsou i vesnice Dolany, Chlum a Střítež. Žije zde obyvatel.\n\nPrvní písemná zmínka o obci pochází z roku 1418.\n\n\n"}
{"id": "121110", "url": "https://cs.wikipedia.org/wiki?curid=121110", "title": "Běstvina", "text": "Běstvina\n\nObec Běstvina se nachází v okrese Chrudim v Pardubickém kraji. Žije zde  obyvatel.\n\nMezi přírodovědci je obec známa jako místo, kde se koná každoroční odborné soustředění nejúspěšnějších řešitelů krajských kol biologické a chemické olympiády.\n\nPrvní písemná zmínka o obci pochází z roku 1137.\n\n\n\n\n"}
{"id": "121111", "url": "https://cs.wikipedia.org/wiki?curid=121111", "title": "Vilémov (okres Havlíčkův Brod)", "text": "Vilémov (okres Havlíčkův Brod)\n\nVilémov (), pro rozlišení označovaný i jako Vilémov u Golčova Jeníkova, je městys v okrese Havlíčkův Brod v Kraji Vysočina. Leží v podhůří Železných hor na okraji Českomoravské vrchoviny v nadmořské výšce 358 m n. m. Vilémovem protéká říčka Hostačovka a její levostranný přítok Babský potok. Žije zde obyvatel.\n\nSpádovým městem Vilémova je téměř třítisícové město Golčův Jeníkov, vzdálené od městyse 5 kilometrů. Obcí s rozšířenou působností je pro Vilémov město Chotěboř.\n\nVe 12. století založili benediktini klášterní areál Vilémov s kostelem sv. Petra a Pavla, kvadraturou a hospodářským dvorem, kolem něhož postupně vyrostlo hrazené městečko. Klášter byl již roku 1119 označen \"monasterium Wilemow\" a roku 1121 nadán hrabaty Heřmanem/Hermannem a Vilémem/Wilhelmem ze Sulzbachu u Norimberka. Název Vilémov je odvozen od osobního jména Vilém – jednoho ze zakladatelů. V roce 1253 se nazýval \"Wilhelmszell\" - Vilémova cela. V roce 1278 byl klášter vypálen vojsky krále Rudolfa Habsburského a v roce 1421 byl klášter dobyt husitskými vojsky Pražanů, mniši uprchli do Uherčic a konvent zde již nebyl obnoven.\nV roce 1469 se u vsi střetla vojska Matyáše Korvína a Jiřího z Poděbrad, proběhla tzv. bitva u Vilémova. Matyáš Korvín nakonec v nedalekém Úhrově kapituloval a k události se váže známý obraz Mikoláše Alše \"Setkání Jiřího z Poděbrad s Matyášem Korvínem\".\nKlášter byl zrušen roku 1575, císař Rudolf II. zpustlé budovy s poplužním dvorem, okolními vesnicemi, lesy a rybníky prodal Beneši Benedovi z Nečtin, který si na ruinách konventních budov následujícího roku postavil tvrz. V letech 1604 - 1638 ji vlastnili Boryňové ze Lhoty.\n\nNa základech klášterních staveb vybudoval hrabě Václav Ferdinand Caretto-Millessimo po roce 1689 barokní zámek, který roku 1770 dal přestavět Jan Josef Caretto Millessimo podle plánů pražského architekta Jana Josefa Wircha. Roku 1727 byl na základech klášterního kostela Panny Marie, ze kterého se dochovala gotická věž, dostavěn barokní kostel sv. Václava.\nRoku1747 císařovna Marie Terezie městečku udělila privilegia na dva jarmarky ročně, tři dobytčí trhy ročně a jeden týdenní trh ve čtvrtek. Roku 1753 založil hrabě Jan Václav Caretto-Millessimo městský špitál. Roku 1788 byl v budově radnice otevřena škola, roku 1843 vyhořela. Posledním majitelem zámku byl do roku 1948 Alfréd Rajský z Dubnice.\n\nV roce 1945 byl znárodněn vilémovský závod na výrobu kovového zboží, později známý pod jménem \"Mars\". V roce 1948 byl zestátněn zámek a umístěna v něm škola. Roku 1991 byl zámek při privatizaci navrácen rodině původního majitele. V letech 1961–1990 byly k Vilémovu přičleněny jako místní část Bučovice a v roce 2006, 10. října byl obci vrácen status městyse. Obec Vilémov v roce 2001 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Vilémov v roce 2002 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. Obec Vilémov v roce 2003 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny. V roce 2004 se rovněž umístil na druhém místě v Evropská ceně obnovy vesnice.\n\nStarostové:\n\n\n\nMěstys Vilémov je převážně zemědělský a má 7 katastrálních území, na nichž hospodaří zemědělské obchodní družstvo a 6 soukromých zemědělců. Závod Antikoro zaměstnává přibližně 60 lidí a vyrábí struhadla, lopatky a poštovní schránky a další sortiment pro domácnost. Vedle dvou velkých podniků sídlí v městysu i řada dalších menších živnostníků, kteří působí v oblasti truhlářství, řeznictví nebo sklářství. Samozřejmostí je i odpovídající vybavenost v rámci služeb, najdete zde například kadeřnictví, pedikůru, autoopravnu apod.\n\nV městyse sídlí dále zdravotní středisko, pošta či místní knihovna. Gastronomické a ubytovací služby zajišťují dvě hospody (Pension U Mnicha a Velká hospoda) a tři obchody se smíšeným zbožím.\n\nV místní části Klášter sídlí mateřská a základní škola s tělocvičnou a posilovnou. Centrem kulturního dění je kulturní dům, sál Velké hospody a nově postavené víceúčelové kabiny u fotbalového hřiště. Pro maminky s dětmi působí ve Vilémově již několik let místní Rodinné centrum.\n\nZa prací dojíždějí obyvatelé do Třemošnice, Chotěboře, Golčova Jeníkova, Čáslavi a Havlíčkova Brodu.\n\nKaždoročně se v městyse pořádá tradiční Svatováclavská pouť a chovatelský den koní s průvodem městečkem, volejbalový či florbalový turnaj, vánoční a velikonoční koncerty v kostele sv. Václava, dětský karneval, pomlázka, pálení čarodějnic, ZŠ a MŠ pořádají Mikulášskou nadílku, konají se různé výstavy a besedy (s cestovatelskou tematikou). Každý rok se pořádá setkání důchodců, hasičský, myslivecký a obecní ples, od roku 2007 již ples městyse.\n\nZ našeho městyse pocházejí také známé Vilémovské boubelky, které pořádají každý rok „babský věneček“ s průvodem obcí, zdobení velikonočního stromu nebo slet čarodějnic. Městys uzavřel dohodu o spolupráci s turistickým družstvem Besnica-Janče ve Slovinsku, kde Boubelky vystupovaly na jejich slavnostech.\n\nDuchovní správu zajišťují dva farní úřady – Římskokatolická farnost v čele s P. Siardem Dušanem Sklenkou,OPraem. a Českobratrská církev evangelická s kazatelem Ladislavem Havelkou.\n\nUbytování je možné v jednom soukromém objektu – \"Pensionu U Mnicha\". Možnost ubytování nabízí jenom v letních měsících po domluvě i římskokatolický farní úřad (tel. 569 449 116) v opravené faře.\n\nPřes Vilémov vedou značené turistické stezky vedoucí na Pařížovskou (č. 5127) a Sečskou přehradu, zříceninu hradu Oheb a Lichnice (č. 4155).\n\n\nMěstys Vilémov má devět místních částí:\n\nSamotný Vilémov a Klášter, hlavní centrum, má 898 obyvatel, průměrný věk obyvatel v obci je 44 let. V městysu je 499 domů (z toho trvale obydlených je 397 a dále 35 chalup), počet bytů je 540.\n\n\n"}
{"id": "121112", "url": "https://cs.wikipedia.org/wiki?curid=121112", "title": "Bordovice", "text": "Bordovice\n\nObec Bordovice (německy \"Bordowitz\") se nachází 4,5 km od Frenštátu v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci \"bordowskich\" pochází z roku 1581 z Hukvaldského urbáře, v roce 1676 a opět roku 1715 se název psal \"Bordowitz\".\n\n14. prosince 1853 se v obci narodil František Jan Špaček, který emigroval do Ameriky, kde zemřel 9. prosince 1921. Jeho pravnučka Sissy Spacek je slavná filmová herečka.\n\nObec se člení na dvě základní sídelní jednotky: Bordovice a Paseky.\n\n\n\n"}
{"id": "121113", "url": "https://cs.wikipedia.org/wiki?curid=121113", "title": "Boršice", "text": "Boršice\n\nBoršice (do roku 1996 \"Boršice u Buchlovic\") je obec nacházející se v okrese Uherské Hradiště ve Zlínském kraji. Leží v podhůří Chřibů asi 10 km západně od Uherského Hradiště a 3 km jižně od Buchlovic. Žije zde obyvatel.\n\nPrvní písemná zmínka o obci pochází z roku 1202. Od roku 1850 je obec začleněna do okresu Uherské Hradiště.\n\n\n\n\n"}
{"id": "121114", "url": "https://cs.wikipedia.org/wiki?curid=121114", "title": "Biřkov", "text": "Biřkov\n\nObec Biřkov se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1339.\n\nV letech 2010–2014 byl starostou Roman Voplatek, od roku 2014 funkci vykonává Štěpánka Hofmannová.\n\n\n\n"}
{"id": "121116", "url": "https://cs.wikipedia.org/wiki?curid=121116", "title": "Buková (okres Prostějov)", "text": "Buková (okres Prostějov)\n\nObec Buková se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1547. Od svého vzniku patřila pod boskovické panství, respektive okres Boskovice a k okresu Prostějov byla připojena až roku 1960. Název obce je odvozen od bukového dřeva či od lesní trati stejného jména a je po celou dobu existence obce neměnný.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru obce se nacházejí chráněná území Bučina u Suché louky, Pod Liščím kupem, Prameniště Hamerského potoka U velké jedle a Rašeliniště v Klozovci, stejně jako nejvyšší vrchol Drahanské vrchoviny Skalky.\n\nObcí protéká Bukový potok, jenž pramení západně od obce. Jihozápadně od obce také pramení říčka Zábrana, do které Bukový potok vtéká.\n\n\nSamospráva obce od roku 2014 pravidelně 5. července vyvěšuje zlato-červenou moravskou vlajku. \n\n\n"}
{"id": "121117", "url": "https://cs.wikipedia.org/wiki?curid=121117", "title": "Borovnice (okres Žďár nad Sázavou)", "text": "Borovnice (okres Žďár nad Sázavou)\n\nBorovnice (dle ČSÚ pomnožné, ) jsou obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1350.\n\n\n\n\n"}
{"id": "121118", "url": "https://cs.wikipedia.org/wiki?curid=121118", "title": "Borkovice", "text": "Borkovice\n\nObec Borkovice () se nachází v okrese Tábor v Jihočeském kraji, pět kilometrů západně od Veselí nad Lužnicí a dva kilometry od obce Mažice. Žije zde obyvatel.\n\nPrvní písemná zmínka o obci pochází z roku 1354. Název obce není vyjasněn, může být odvozen od jména jednoho z prvních osadníků nebo od typického \"borku,\" rašelinové cihly pro otop.\n\nV okolí se v minulosti, asi od roku 1840, těžila ručně rašelina v podobě borků – způsobem zvaným píchání borků. Od dubna, května na rašeliništi začali tzv. hazeči speciálními rýči (ostré nabroušené želízko úhlového tvaru) krájet a vyrýpávat rašelinné cihly, někde až do hloubky 3 metrů; pak voziči vyházené borky srovnali na výkladišti, kde tyto vysýchaly přes léto; vysušené rašelinové cihly sloužily v zimě v širokém okolí (až na Třeboňsku, v Táboře, Týně nad Vltavou, Českých Budějovicích a Milevsku) jako hlavní topivo. V letech 1943–1945 zde pracovali vězňové z pracovně výchovného tábora v Plané nad Lužnicí. V polovině dvacátého století byla v místech kolem obce Borkovice zahájena průmyslová těžba rašeliny. Po vytěžení hlavních ložisek byla v sedmdesátých letech těžba zastavena.\n\nSeverně od vesnice se nachází přírodní rezervace Kozohlůdky a Borkovická blata a přírodní památka Veselská blata. Borkovická a Veselská blata jsou zpřístupněna pomocí naučné stezky Borkovická blata.\n\n\n"}
{"id": "121119", "url": "https://cs.wikipedia.org/wiki?curid=121119", "title": "Brod nad Tichou", "text": "Brod nad Tichou\n\nObec Brod nad Tichou (německy \"Bruck am Hammer\") se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1243. Bylo to území, které tvořilo bránu do města Planá. Hlavní brodské území leželo za řekou Tichou, kde byla tvrz a kostel. Tvrz byla obývána brodskými rytíři.\n\nRoku 1431 byla tvrz i vesnice zcela zničena. Později přišli noví osídlenci ze Švábska-Württemberska a z Rheinlandu a vybudovali zcela novou tvrz a ves. Od té doby byl Brod osídlen Němci. Na staré mapě z období Rakouska-Uherska se obec nazývala Brucli.\n\nVe štítě znaku vyjádřil autor tři zásadní skutečnosti týkající se obce. První figura znázorňuje černý dřevěný most s jedním obloukem a vyjadřuje německé jméno vsi Brücke, poprvé uváděno v roce 1308. Modrá pata stříbrného štítu vyjadřuje polohu obce na potoku Tichá (dnes Hamerský potok, který je horním přítokem Mže) a vyjadřuje české pojmenování vsi podle brodu, místa vhodného pro přechod. Třetí obrazec, červená rožmberská růže, připomíná dva nejstarší známé držitele obce Vítka a Bedřicha, kteří pocházeli z vedlejší větve jihočeských Vítkovců a měli ve svém erbu pětilistou růži, podobně jako jejich potomci. Autorem znaku je Pavel Ryba z Pernolce.\n\n\n"}
{"id": "121120", "url": "https://cs.wikipedia.org/wiki?curid=121120", "title": "Bělá (okres Semily)", "text": "Bělá (okres Semily)\n\nObec Bělá se nachází v okrese Semily, kraj Liberecký. Leží v údolí řeky Olešky, asi 12 km jihovýchodně od Semil. Žije zde  obyvatel.\n\nPrvní písemná zmínka o obci pochází z roku 1542.\n\nBělá leží na silnici II. třídy spojující Košťálov a Starou Paku. Autobusové spojení je minimální, využívána je především železniční doprava.\n\nZajímavostí Bělé jsou dvě železniční zastávky na dvou tratích, vzdálené od sebe pouhých 300 m. Starší z nich, \"Bělá u Staré Paky\", leží na trati Jaroměř - Liberec a zastavují zde osobní vlaky linky Liberec – Nová Paka. Východněji a níže v údolí Olešky pak leží zastávka \"Bělá u Staré Paky zastávka\" trati Chlumec nad Cidlinou – Trutnov, obsluhovaná v současnosti (2009) spěšnými vlaky Kolín – Trutnov a několika osobními vlaky.\n\n\n"}
{"id": "121121", "url": "https://cs.wikipedia.org/wiki?curid=121121", "title": "Chožov", "text": "Chožov\n\nObec Chožov se nachází v okrese Louny v Ústeckém kraji. Žije v ní obyvatel. Severovýchodně od vesnice se nachází přírodní památka Třtěnské stráně.\n\nPrvní písemná zmínka o obci pochází z roku 1057.\n\n\n\n"}
{"id": "121122", "url": "https://cs.wikipedia.org/wiki?curid=121122", "title": "Cikháj", "text": "Cikháj\n\nCikháj () je obec v okrese Žďár nad Sázavou v kraji Vysočina. Při jižním okraji obce protéká Stržský potok, který je levostranným přítokem řeky Sázavy. Žije zde obyvatel.\n\nV obci má brněnská Masarykova univerzita svůj penzion, kde se pravidelně konají různé akce učitelů i studentů této univerzity.\n\nModerní katastrální území obce se rozkládá po obou stranách historické česko-moravské zemské hranice. Samotná vesnice jakož i téměř celý její katastr leží na Moravě a tvoří výrazný výběžek směřující do Čech, ale některé pozemky \"(nebo jejich části)\" u jižní hranice v blízkosti silnice do sousední obce Světnova dříve náležely k sousední české obci, k jejímuž modernímu katastru dnes pro změnu náležejí některé pozemky původně tvořící okraj katastru Cikháje.\n\nPrvní písemná zmínka o obci pochází z roku 1662. Od roku 1850 náležela k obci také osada Kocanda, která pak byla k 6. březnu 1949 (dle Úředního listu až k 1. červenci 1950) připojena k Herálci. Od 1. července 1980 do 31. prosince 1991 byla sama Cikháj součástí města Žďár nad Sázavou, poté se osamostatnila.\n\n\n\n\n\n"}
{"id": "121123", "url": "https://cs.wikipedia.org/wiki?curid=121123", "title": "Ježov (okres Pelhřimov)", "text": "Ježov (okres Pelhřimov)\n\nObec Ježov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352.\n\n"}
{"id": "121124", "url": "https://cs.wikipedia.org/wiki?curid=121124", "title": "Jakubovice (okres Šumperk)", "text": "Jakubovice (okres Šumperk)\n\nObec Jakubovice (německy \"Jockelsdorf\" či \"Jokelsdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1351.\n\nV katastru obce jsou evidovány tyto kulturní památky:\nNadále není památkově chráněna:\n\n\n"}
{"id": "121125", "url": "https://cs.wikipedia.org/wiki?curid=121125", "title": "Krakov (okres Rakovník)", "text": "Krakov (okres Rakovník)\n\nObec Krakov se nachází v okrese Rakovník, kraj Středočeský, zhruba 9 km jihozápadně od Rakovníka. Žije zde obyvatel.\n\nPrvní písemná zmínka o obci (\"Krakow\") pochází z roku 1358.\n\n\n"}
{"id": "121126", "url": "https://cs.wikipedia.org/wiki?curid=121126", "title": "Jeviněves", "text": "Jeviněves\n\nObec Jeviněves se nachází v okrese Mělník, kraj Středočeský. Rozkládá se asi jedenáct kilometrů západně od Mělníka. Žije zde obyvatel.\n\nPrvní písemná zmínka o obci pochází z roku 1374.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Jeviněves \"(500 obyvatel)\" byly v roce 1932 evidovány tyto živnosti a obchody: cihelna, obchod s dobytkem, Hospodářské, nájemné, úsporné a stavební družstvo v Jeviněvsi, 2 hostince, kolář, kovář, 2 obchody s ovocem, pekař, 4 rolníci, řezník, sadař, 3 obchody se smíšeným zbožím, tesařský mistr, 2 trafiky, truhlář.\n\n\nDopravní síť\n\nVeřejná doprava 2012\n\nÚzemím obce vede turistická trasa Kralupy nad Vltavou – Nelahozeves – Jeviněves – Říp – Roudnice nad Labem.\n\n"}
{"id": "121127", "url": "https://cs.wikipedia.org/wiki?curid=121127", "title": "Holoubkov", "text": "Holoubkov\n\nHoloubkov je obec v okrese Rokycany, kraji Plzeňském, zhruba 8 km severovýchodně od Rokycan. Žije zde obyvatel. Holoubkov má dlouhou průmyslovou tradici, v dnešní době převažuje průmysl strojírenský, elektrotechnický a dřevařský.\n\nHoloubkov se rozkládá v širokém údolí Holoubkovského potoka ohraničeném vrchy Trhoň (624 m n. m.) a Vydřiduch (513 m n. m.). Geomorfologicky leží Holoubkov v Holoubkovské kotlině, která představuje nejjihozápadnější výběžek Hořovické brázdy, potažmo Hořovické pahorkatiny, vklíněný mezi Brdy na jihu a Křivoklátskou vrchovinu na severu. Katastr obce má velikost 421 ha. Okolí zastavěné lokality tvoří především lesy, na východě lužní louky a zemědělská pole. Přímo do centra obce zasahuje 14,5 ha velký Holoubkovský rybník, který tvoří místní dominantu. Nedaleko zástavby na severní straně obce probíhá v zářezu dálnice D5, naopak jižní část obce protíná železniční trať č. 170 Praha–Plzeň.\n\nPrvní písemná zmínka pochází z roku 1379, kdy byla „ves Holúbkov“ (\"villa Holubcow\") uvedena v rožmberském urbáři, soupise rožmberských statků. Ve zdejším kraji se dařilo železářství, které využívalo místních zdrojů surovin – železné rudy a dřeva okolních lesů. První vysoká pec je uváděna již na počátku 17. století spolu s několika hamry. Z toho vyplývá, že již v této době se musel nad vsí rozlévat rybník. Za třicetileté války byl Holoubkov vypálen a znovu osídlen až za 20 let. V 60. letech 19. století kupuje zbirožské panství německý baron Bethel Henry Strousberg, který má velké plány na industrializaci místního kraje. V Holoubkově rozšiřuje výrobu v železárnách a staví továrnu na železniční vagony. Plány jsou však příliš ambiciózní a tak čeká Strousberga zanedlouho bankrot. Železárny kupuje jeho bývalá pravá ruka Maxmilián Hopfengärtner. Už od poloviny 19. století se výroba začíná přeorientovávat na strojírenství – přesněji na obráběcí stroje. Tento výrobní program si místní závod udržuje do dnešních dnů. V třicátých letech 20. století těžce dolehla na zaměstnance strojírny Velká hospodářská krize. V roce 1886 vznikla místní škola a ve stejném roce i sbor dobrovolných hasičů.\n\nOd počátku 20. století se stává Holoubkov vyhlášeným letoviskem obyvatel Plzně i Prahy, hlavně díky okolním lesům, rybníku a dobré dopravní dostupnosti. O tom svědčí i velký počet vil v obci, nejznámější je Markova vila projektovaná Janem Kotěrou. Na konci druhé světové války byla nedaleko obce u Rokycan vytyčena demarkační linie mezi Sověty a americkými jednotkami. Sám Holoubkov byl osvobozen 10. května 1945 vojsky Rudé armády. V 70. a 80. letech změnilo centrum obce zcela svoji původně malebnou tvář letoviska z důvodu výstavby panelových bytových domů a objektů občanské vybavenosti. Vznikl také nový park, kam je přenesena socha granátníka z areálu továrny. Na přelomu tisíciletí byly opraveny dvě nejvýznamnější památky v obci – Markova a Hopfengärtnerova vila.\n\nV obci bývala až do konce 19. století velká železárna. Postupně výrobní program přecházel na strojírenskou výrobu. Po druhé světové válce byl podnik zestátněn a pod několika názvy (TOS, Kovosvit) se držel osvědčeného výrobního plánu velkých obráběcích strojů – hlavně soustruhů, frézek a vrtaček. Areál podniku byl postupně rozšiřován, takže dnes zabírá zhruba čtvrtinu zastavěné plochy obce. Na konci 90. let se podnik Kovosvit dostává do nesnází a areál je prodán dvěma německým firmám působícím v oboru. Jedna z nich si udržela část původního výrobního programu Kovosvitu. Tradice strojírenské výroby tedy pokračuje.\n\nDále v obci působí podnik vyrábějící slaboproudé rozváděče a kabelové skříně. A to již od 50. let minulého století. V dnešní době patří k lídrům oboru v České republice, kam míří i většina produkce. Posledním odvětvím průmyslu je dřevařský. U nádraží se nachází velký manipulační sklad dřeva, kde jsou kmeny nařezány na požadované délky a expedovány po železnici k zákazníkům. V obci působí také firma vyrábějící dřevěné přepravní palety.\n\nHoloubkov se nachází přímo v přepravním koridoru mezi západem a východem republiky, významném i v celoevropském měřítku. Již od počátku historie obce přes ni vedla potahová stezka, později přeměněná na silnici. Rostoucí doprava směrem na Západ v 90. letech 20. století si vyžádala urychlenou dostavbu dálnice D5. Tato liniová stavba probíhá v zářezu 300 metrů za severním okrajem obce. Nejbližší sjezd je EXIT 50 Mýto. Dnešním velkým problémem obce je opět narůstající kamionová doprava na silnici č. 605 vedoucí centrem obce i místních komunikacích. A to jak tranzitní, tak i doprava pro místní průmysl. Ten je plně závislý na silniční dopravě.\n\nŽeleznice protla Holoubkov v roce 1869, kdy byla zprovozněna Česká západní dráha Praha-Plzeň-Brod nad Lesy. V roce 1914 se stala v Holoubkově velká železniční nehoda rychlíku s osobním vlakem, která byla jedním z důvodů pro výstavbu druhé koleje. Ta je zprovozněna ve 30. letech. V letech 1986 a 1987 je trať elektrifikována, mezi roky 2009 a 2012 byla trať jako součást třetího železničního koridoru optimalizována. V Holoubkově je neobsazená železniční stanice, zastavují zde jen osobní vlaky. Ty jezdí v základním dvouhodinovém taktu mezi Berounem a Plzní. Nejbližší rychlíková stanice jsou Rokycany. Místní železniční nákladní doprava je vcelku čilá, tvoří ji však výhradně polenové dřevo a piliny z místního manipulačního skladu dřeva.\n\nOkolí obce tvoří dva přírodní parky – na jihu Přírodní park Trhoň a na severu Přírodní park Radeč. Součástí těchto přírodních parků jsou jednolité lesní komplexy, vhodné pro turistiku i cykloturistiku. Podobně i v CHKO Brdy, která začíná za Strašicemi, cca 7 km jižně. Na západ od obce se nacházejí Rokycany (8 km) a Plzeň (23 km), které slouží jako lokální centra.\n\n\n\n\n"}
{"id": "121129", "url": "https://cs.wikipedia.org/wiki?curid=121129", "title": "Korozluky", "text": "Korozluky\n\nKorozluky () je obec v okrese Most v Ústeckém kraji. Rozkládá se 8 km jihovýchodně od města Mostu a protíná ji silnice I/15, která zajišťuje z Mostu spojení na Prahu. Korozluky mají spojení s Mostem pomocí autobusové linky MHD č. 10. Obcí protéká Korozlucký potok, který za osadou Sedlec ústí do říčky Srpiny. Území obce východně od silnice č. 15 leží v CHKO České středohoří. Zde nad obcí vystupuje Jánský vrch (340 m). Žije zde obyvatel.\n\nPrvní písemná zmínka o vsi pochází z roku 1325, kdy byl jejím majitelem Petr z Korozluk. V roce 1408 se poprvé připomíná místní tvrz, kdy ves vlastnil Vchyna z Bělušic. Od vladyků z Bělušic získal ves s příslušenstvím v roce 1410 částečně cisterciácký klášter v Oseku a částečně bratrstvo Panny Marie a Božího těla v Mostě. V roce 1476 získal osecký klášter celou ves a vlastnil ji až do roku 1576, kdy se ves stala součástí statku Záluží u Mostu. V 17. století byla obec v majetku Hartyčů a Brunerů, v letech 1688–1786 patřila Rajským z Dubnice. Po zrušení náboženského bratrstva přešla část vsi do majetku města Mostu. Korozluky se staly samostatným statkem a na přelomu 18. a 19. století se jeho majitelé střídali. V roce 1850 se Korozluky staly osadou obce Vtelno a na počátku 20. století se staly samostatnou obcí. Škola byla v Sedlci a farní úřad v Lužici. Na počátku 20. století zde sídlil poštovní a telegrafní úřad.\n\nObyvatelstvo se živilo převážně zemědělstvím. U obce byl též lom na vápenec. Po roce 1948 bylo v obci založeno JZD a hospodařil zde též státní statek. Od roku 1959 zde existovalo zemědělské odborné učiliště, které bylo umístěno na korozluckém zámku, později bylo učiliště přeloženo do Podbořan. V roce 1960 se do té doby samostatná obec Sedlec se stala osadou Korozluk.\n\nV šedesátých letech 20. století byl postaven zemědělský areál Státních statků Bílina pro opravy zemědělské techniky. Tento areál je dnes využíván soukromými firmami k průmyslové výrobě. V roce 1971 byla zprovozněna část komunikace č. 15 směrem na Prahu protínající Korozluky. Její součástí je i most u Sedlce přes železniční trať a Srpinu, který byl v letech 2008–2009 kompletně rekonstruován.\n\nV okolí Korozluk se vyskytují zdroje minerální vody podobné Zaječické hořké. Voda z vrtu na severovýchodním okraji vesnice podle rozboru z roku 1968 obsahovala 2,81 g.l rozpuštěných minerálních látek (222 mg.l vápníku, 239,55 mg.l hořčíku, 114,25 mg.l sodíku, 1117,6 mg.l síranových iontů ad.).\n\nKorozluky získaly právo užívat obecní znak a vlajku na základě rozhodnutí předsedy Poslanecké sněmovny č. 51 ze dne 5. června 1998.\n\nV modrém štítě vyrůstají ze zeleného návrší na zelených stoncích tři zlaté květy, každý o dvanácti okvětních lístcích (hlaváček jarní).\n\nList tvoří sedm vodorovných pruhů, střídavě modrých a žlutých. Poměr šířky k délce listu je 2:3.\n\n\n\n\n\n"}
{"id": "121130", "url": "https://cs.wikipedia.org/wiki?curid=121130", "title": "Jestřabí (okres Zlín)", "text": "Jestřabí (okres Zlín)\n\nObec Jestřabí se nachází v okrese Zlín ve Zlínském kraji, v údolí řeky Vláry, zhruba 5,5 km jihozápadně od Brumova-Bylnice, 9 km jjz. od Valašských Klobouk a 28 km na jihovýchod od Zlína. Žije zde obyvatel.\n\nPrvní písemná zmínka o obci je z roku 1503.\n\n\n"}
{"id": "121131", "url": "https://cs.wikipedia.org/wiki?curid=121131", "title": "Krahulčí", "text": "Krahulčí\n\nObec Krahulčí () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Krahuyczie (1366), Krawgiczie (1385), Krahuljčiem (1447), Krahuyczij (1547), Krahulczy (1678), Krahulicžy (1718), Krahulči (1720), Krahultzy (1751), Krahultsch a Krahulčy (1846) až k podobám Krahultschy a Krahulčí v roce 1872. Místní jméno je přídavným jménem odvozeným od slova krahujec.\n\nPrvní písemná zmínka o obci pochází z roku 1366.\n\nKrahulčí leží v okrese Jihlava v Kraji Vysočina. Nachází se 1,5 km jižně od Hostětic, 3 km západně od Telče, 2 km severně od Horní Myslové a 3,5 km východně od Mrákotína. Geomorfologicky je oblast součástí Česko-moravské subprovincie, konkrétně Křižanovské vrchoviny a Javořické vrchoviny a jejich podcelků Dačická kotlina, Brtnická vrchovina a Jihlavské vrchy, v jejichž rámci spadá pod geomorfologický okrsky Třešťská pahorkatina (Brtnická) a Mrákotínská sníženina (Jihlavské vrchy). Průměrná nadmořská výška činí 531 metrů. Nejvyšší bod o nadmořské výšce 566 metrů se nachází na východní hranici katastru. Obcí protéká potok Myslůvka, na níž se rozkládají rybník Valcha a Suchý rybník, za kterým se ze severu do Myslůvky vlévá Krahulčí potok, na východním okraji území se nachází Pospíchalův rybník, jíž protéká Svatojanský potok. U polní cesty západně od obce cca 100 m jižně od silnice do Telče stojí památná 20metrová lípa velkolistá, jejíž stáří bylo v roce 1994 odhadováno na 200 let.\n\nPodle sčítání 1930 zde žilo v 42 domech 313 obyvatel. 308 obyvatel se hlásilo k československé národnosti a 4 k německé. Žilo zde 286 římských katolíků, 24 evangelíků a 1 příslušník Církve československé husitské.\n\nObec leží na katastrálním území Krahulčí u Telče a je členem Mikroregionu Telčsko a místní akční skupiny Mikroregionu Telčsko.\n\nObec má devítičlenné zastupitelstvo, v jehož čele stojí starosta Pavel Líbal.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 12. dubna 2013. Znak: V modrém štítě pod pěti zlatými hvězdami vedle sebe stříbrný červeně rozkřídlený krahujec se zlatou zbrojí a se stříbrným kamenným klínem v levém křídle. Vlajka: Modrý list s bílým červeně rozkřídleným krahujcem se žlutou zbrojí a s bílým kamenným klínem v levém křídle. Nad krahujcem pět šesticípých žlutých hvězd vedle sebe. Poměr šířky k délce listu je 2 : 3.\n\nV obci sídlí firmy Krahulík-MASOZÁVOD Krahulčí, a.s., VRABEL ENTERPRISE s.r.o., UNIPRO s.r.o., KOCANDA s.r.o., B.Fero a.s., AGROPELETY s.r.o., BH TRANS s.r.o., Penzion U Matějů, Penzion Za Vrškem, Pension Na Kocandě a Restaurace Na Kocandě. Obcí prochází silnice I. třídy č. 23 z Mrákotína do Telče. Dopravní obslužnost zajišťují dopravci ICOM transport, TRADO-BUS, Radek Čech - Autobusová doprava a ČSAD Jindřichův Hradec. Autobusy jezdí ve směrech Dačice, Mrákotín, Telč, Jindřichův Hradec, Blažejov, Kunžak, Strmilov, Studená, Brno, Třebíč, Praha, Stará Říše, Zadní Vydří a Želetava. Obcí prochází cyklistická trasa č. 5124 z Hostětic do Horní Myslové a žlutě značená turistická trasa.\n\nZákladní škola a mateřská škola Krahulčí je příspěvková organizace obce Krahulčí. Základní škola s 1.–4. ročníkem má kapacitu 40 dětí. Na druhý stupeň děti dojíždějí do základní školy v Telči. Mateřská škola má dvě třídy. Obec nechala vybudovat tenisové kurty. V obci se nachází kulturní dům s kapacitou 250 osob. Působí zde Sbor dobrovolných hasičů Krahulčí.\n\n\n\n\n"}
{"id": "121132", "url": "https://cs.wikipedia.org/wiki?curid=121132", "title": "Ivaň (okres Brno-venkov)", "text": "Ivaň (okres Brno-venkov)\n\nIvaň (německy \"Eibis\") je obec v okrese Brno-venkov v Jihomoravském kraji. Nachází se v Dyjsko-svrateckém úvalu. Žije zde obyvatel.\n\nJedná se o vinařskou obec v Mikulovské vinařské podoblasti (viniční trať Aeibis).\n\nPrvní písemná zmínka o obci pochází z roku 1257.\n\n\n\n"}
{"id": "121133", "url": "https://cs.wikipedia.org/wiki?curid=121133", "title": "Jívka", "text": "Jívka\n\nObec Jívka (německy \"Jibka\" nebo Jübka) se nachází v okrese Trutnov, kraj Královéhradecký. Žije zde  obyvatel. Obcí, respektive Vernéřovicemi, prochází silnice II/301 a Janovicemi a Hodkovicemi zase železniční trať 047 z Teplic nad Metují do Trutnova.\n\nJívka se skládá z několika původně samostatných vesnic a velkou zvláštností je, že správní středisko obce není v Jívce, ale v Horních Vernéřovicích, které leží na hlavní silnici a bydlí zde více obyvatel než v malé vesničce Jívce. Fakticky to ovšem způsobuje nemalé problémy v orientaci a hlavně v mapách, neboť za Jívku jsou často pokládány Vernéřovice a o malé vísce, kam vede jen úzká silnička, skoro nikdo neví. Tento stav vznikl po sloučení obcí, kdy se zdál název Vernéřovice nevhodný zřejmě jen kvůli dolům, které doposud patřily pod Jívku.\n\nSoučástí rozsáhlého území obce Jívka jsou bývalé vsi Dolní Vernéřovice, Hodkovice (k. ú. Hodkovice u Trutnova), Horní Vernéřovice, Janovice (k. ú. Janovice u Trutnova), Jívka a Studnice (k. ú. Studnice u Jívky). Jde však pouze o katastrální území obce, nikoli o její evidenční části.\n\nPrvní písemná zmínka o obci pochází z roku 1356.\n\n\n"}
{"id": "121134", "url": "https://cs.wikipedia.org/wiki?curid=121134", "title": "Koberovice", "text": "Koberovice\n\nObec Koberovice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1341.\n\n\nÚzemím obce prochází dálnice D1 s exitem 81 a silnice II/130 Ledeč nad Sázavou - Koberovice - Senožaty. Dále jsou zde silnice III. třídy:\n\n\n"}
{"id": "121135", "url": "https://cs.wikipedia.org/wiki?curid=121135", "title": "Krasíkovice", "text": "Krasíkovice\n\nObec Krasíkovice () se nachází v okrese Pelhřimov v Kraji Vysočina. Žije zde obyvatel.\n\nVýchodně od obce protéká říčka Bělá, která je pravostranným přítokem Hejlovky tekoucí severně od Krasíkovic. Soutok obou říček se nachází zhruba jeden kilometr na severoseverovýchod od obce.\n\nKrasíkovice jsou obklopeny územím města Pelhřimov (částmi Hodějovice, Radětín, Služátky a Pobistrýce), pouze v severní části se na čtyřmezí s pelhřimovskými katastry Pobistrýce a Hodějovice v jednom bodě stýkají s částí Těchoraz města Červená Řečice.\n\nPrvní písemná zmínka o obci pochází z roku 1379. Od 1. ledna 1980 do 31. prosince 1991 byla obec součástí města Pelhřimov.\n\n\n"}
{"id": "121136", "url": "https://cs.wikipedia.org/wiki?curid=121136", "title": "Kaničky", "text": "Kaničky\n\nKaničky () jsou obec, která se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1379.\n\n\n"}
{"id": "121137", "url": "https://cs.wikipedia.org/wiki?curid=121137", "title": "Kozojedy (okres Rakovník)", "text": "Kozojedy (okres Rakovník)\n\nObec Kozojedy se nachází v okrese Rakovník, kraj Středočeský, na návrší nad levým břehem Smolnického potoka, zhruba 18 km severovýchodně od Rakovníka a 11 km jižně od Loun. Žije zde obyvatel,\n\nNázev vesnice je odvozen z posměšného spojení \"ves kozojedů,\" tj. lidí, kteří jedí kozy. V historických pramenech se vyskytuje ve tvarech: de Kozojed (1316), de Kozogied (1380) nebo Kozogedy (1628).\n\nPrvní písemná zmínka o vesnici pochází z roku 1316. K 1. lednu 2014 zde žilo 97 obyvatel.\n\n\n"}
{"id": "121138", "url": "https://cs.wikipedia.org/wiki?curid=121138", "title": "Hřivice", "text": "Hřivice\n\nObec Hřivice se nachází v okrese Louny, kraj Ústecký, v údolí potoka Hasiny, zhruba 9 km jihozápadně od Loun. Žije zde obyvatel. Jihozápadně od obce se nachází přírodní památka Kozinecká stráň.\n\nJméno obce pravděpodobně pochází ze staročeského vlastního jména Griva. První písemná zmínka o obci pochází z roku 1316, kdy šlechtic Dalibor z Kozojed pohnal k zemskému soudu vladyky Petra, Příbíka a Oldřicha z Hřivic za to, že mu učinili škodu na jeho majetku v Divicích a Hořanech. Později se podle Hřivic psaly dva rytířské rody: Kozelkové ze Hřivic a Slachové ze Hřivic. Oba měly v erbu hříč. Slachové i Kozelkové Hřivice opustili do třicátých let 16. století. V roce 1535 prodal Jan Slach z Hřivic svou tvrz ve vsi Kateřině Bílenské z Chrámců, čímž panství Hřivických nad jejich rodovou vesnicí skončilo. Od 16. století byly Hřivice rozděleny na čtyři díly, přičemž každý z nich měl vlastní vrchnost a svého vlastního rychtáře. Tento stav trval až do roku 1849. Největší díl byl spojený s tvrzí.\n\nKupní smlouva z roku 1572 mezi Kateřinou Močidlanskou a Jiřím Horou z Ocelovic přináší o Hřivicích mnoho informací. Tvrz, zbořená někdy koncem 17. století, stávala ve dvoře a měla věžovitou podobu. Okolo vesnice byly lesy, rybníky, ovocné zahrady, chmelnice a vinohrady. Ve smlouvě se opakuje i nejstarší hřivické pomístní jméno Kuchyňka, použité už roku 1526 pro dubový les. Ještě v roce 1572 koupil tento hřivický díl Šebestián z Vřesovic. Ten připojil tvrz s jedenácti příslušnými statky k Novému hradu, s nímž byly spojeny až do zrušení roboty.\n\nV předhusitském období byly Hřivice sídlem farnosti. Písemně doloženo to je k roku 1355, kdy byl duchovním správcem farář Velislav. Zřejmě během husitských válek ale přestala být hřivická fara obsazena. Poslední zpráva o faráři v předbělohorském období pochází z roku 1549, pak už nejsou o faře ve Hřivicích žádné zprávy. Po třicetileté válce spadaly Hřivice do opočenské farnosti. Zde vedené hřivické matriky umožňují sledovat, jak se dotkly hladomory a morové epidemie v 18. století hřivických obyvatel. Morová epidemie z let 1713–1714 do Hřivic vůbec nedošla, zatímco při hladomoru počátkem 70. let 18. století byla úmrtnost takřka trojnásobná.\n\nNa východě obce při cestě na Hořany stávala osada Babylon. Toponymum Babylon se poprvé objevuje v jedné kupní smlouvě z roku 1526, tehdy je ještě nazýván loukou. Podruhé pak v konfiskačním protokolu z roku 1623, kterým byla majiteli Nového Hradu Volfovi st. z Vřesovic zabavena třetina majetku. Babylon je zde vyjmenovaný v jedné řadě s ostatními vesnicemi, jednalo se tudíž o sídlo. Babylon patřil do novohradského dílu Hřivic. Další zpráva z roku 1647 uvádí Babylon jako vylidněný. Podle berní ruly z roku 1654 stálo v Babylonu pět pustých usedlostí. Po třicetileté válce zde však byla dvě hospodářství obnovena. V příslušných urbářích lze posloupnost jejich majitelů sledovat od roku 1671. Babylon byl vždy jen osada, nikdy neměl vlastní samosprávu. \n\nŠkola ve Hřivicích byla postavena roku 1801 nákladem obcí Hřivice, Solopysky, Hořany, Konětopy a Markvarec. Do té doby navštěvovaly děti školu v Opočně nebo v Lipenci. Prvním hřivickým učitelem byl Vilém Teiml z Jesenice. Nová školní budova, dnešní čp. 22, byla postavena v roce 1864.\n\nHřivickým specifikem v oblasti obecní správy bylo, že každý z dílů vesnice – novohradský, litoměřický (majetek litoměřické kapituly) a postoloprtský měl svého vlastního rychtáře. Pouze díl města Žatce nikoliv, protože se skládal jen z jednoho statku. Tento stav skončil až se zrušením patrimoniální správy březnovou ústavou roku 1849. V roce 1850 byl ve Hřivicích zvolen první společný starosta pro celou obec, Václav Hábl.\n\nUž od období raného novověku bylo pro Hřivice charakteristické pěstování chmele. V pramenech je k roku 1526 uvedena chmelnice ve stráni naproti tvrzi. Hřivické chmelařství přečkalo i třicetiletou válku. Podle berní ruly pěstovali chmel poddaní téměř na všech obydlených statcích, jejich rozloha činila dva hektary. Podle údajů o sto let mladšího tereziánského katastru se rozloha poddanských chmelnic zvětšila dvojnásobně. V roce 1862 už hřivičtí chmelaři hospodařili na 38 hektarech. Celkem 90 % z toho patřilo jednotlivým pěstitelům, zbytek příslušel schwarzenberskému statku ve vsi. Na chmelařství se orientoval i nejstarší spolek ve vsi: Hospodářská besídka, založená roku 1879. Během 80. let 19. století se Hřivice staly střediskem chmelařství na Podlesí. Chmel byl dominantní zemědělskou plodinou i po druhé světové válce. \n\nDruhým nejstarším spolkem v obci byli hasiči, založení roku 1882. Spolu se Sokolem, který vznikl v roce 1913, hráli ve společenském a kulturním životě Hřivic hlavní roli. Místní sokolovna byla postavena roku 1934. V roce 1898 byla otevřena pošta a koncem 19. století zde pracoval lékař. Za první republiky zde byla četnická stanice, muzeum a knihovna. Elektřina byla do Hřivic zavedena roku 1924.\nV květnu 1945 došlo v obci a jejím okolí k několika střetům partyzánů, ukrývajících se v okolních lesích, a místních obyvatel s příslušníky wehrmachtu. Při přestřelkách 5. května a 8. května byli padlí na obou stranách. Obětem je věnovaný pomníček na návsi.\n\nV roce 1952 bylo založeno JZD, roku 1961 zaniklo místní muzeum. Při správní reformě v roce 1981 se Hřivice staly střediskovou obcí, pod níž spadalo deset vesnic. Tento stav trval až do roku 1990.\n\n\n\n\n"}
{"id": "121139", "url": "https://cs.wikipedia.org/wiki?curid=121139", "title": "Krumvíř", "text": "Krumvíř\n\nObec Krumvíř (německy \"Grumwirsch\") se nachází v okrese Břeclav v Jihomoravském kraji. Leží 4 km východně od města Klobouky u Brna, 20 km severovýchodně od Hustopečí a 23 km západně od Hodonína. Žije zde obyvatel.\n\nNázev se vyvíjel od varianty Grunwizen (1350), Gruenwisch (1371), Gronvíř (1436), Cronwize a Kronvíř (1459), Cromwiz (1506), Gromwirz (1595), Kromwierž (1673), Grumwirž a Krumwirž (1846), Grumwirsch a Krumvíř (1872). Místní jméno je odvozeno od německého grüne Wiese (zelená louka). Pojmenování je rodu mužského. Skloňuje se podle vzoru „stroj“, ale zdomácnělý je i tvar Grumvíř podle vzoru „les“. Dříve se tradoval původ jména od hromového víru (Hromovír), který se údajně při povodních ozýval pod osadou. Ještě v roce 1868 byl v obci založen čtenářský spolek Hromovír a \"Domovopisný sborník Hustopečsko\" takto v roce 1928 vznik názvu vysvětloval.\n\nKrumvíř leží v mírně zvlněném terénu pod krajními výběžky jihovýchodního cípu Ždánického lesa, při soutoku Spáleného potoka a Kašnice. Nivelační značka na průčelní zdi kostela udává nadmořskou výšku obce 190 m, nejvyšší místo v katastru je 266 m n. m. při polní cestě k Násedlovicím, nejnižší 178 m n. m. na hranici katastru za Rovinkami. Až do 19. století zasahovalo do okrajové jižní části dnešního katastru již zaniklé Kobylské jezero, rozlévající se v nížině pod Brumovicemi, Kobylím a Bořeticemi. Poblíž obce leží přírodní rezervace Louky pod Kumstátem.\n\nVesnice vznikla kolonizací. Její starší část se rozkládá v mírném svahu Novorovinské hory a pod ní u potoka, novější je tvořena protáhlou průjezdní ulicí při frekventované silnici II. třídy Brno–Čejč–Hodonín.\n\nPrvní písemná zmínka o obci pochází z roku 1350, období vlády Karla IV., ačkoli její vznik se odhaduje už z doby kolonizace českých zemí v průběhu 13. století. V roce 1350 coby zemanský statek náležely Alšíkovi z Krumvíře. Zemské desky kraje brněnského z té doby uvádí latinizované německé jméno Grunwiezen. V roce 1358 byla jako majitelka vedena Alžběta z Krumvíře, roku 1371 Jakub z Bojanovic. Církevně Krumvíř náležel ke kloboucké farnosti, jež byla zřízena při kostele sv. Vavřince ve 13. století, a zůstal pod ní až do roku 1872.\n\nJiž ve 14. století byly výnosnou hospodářskou složkou tři krumvířské rybníky na Spáleném potoku (Gronvíř, Hrubý či Horní, dále Prostřední neboli Čistý a Za dvorkem) a menší Rybníček na kašnickém potoku. V druhé polovině 15. století probíhaly o rybníky vleklé soudní spory. Počátkem 15. století byl Krumvíř stále v držení boleradických Kunštátů, do roku 1448 byl jeho majitelem Boček z Kunštátu. Za uherských válek, snad už od roku 1470 byla však osada vypleněna a v letech 1492 a 1506 již byla vedena jako pustá. V druhé polovině 15. století zanikly i další okolní osady: Divice, Harasy (Harasice), Kamenec, Kloboučky a Nesklovice.\n\nRoku 1492 prodal Boček Kuna z Kunštátu pustou ves Václavu z Ludanic a na Jemnici, jenž ji roku 1506 dále prodal Jindřichovi z Lipé. Tím byl Krumvíř připojen k hodonínskému panství, s nímž zůstal ve spojení po další čtyři století. Rod z Lipé již od 14. století držel nedaleké Čejkovice a v 15. století skupoval další okolní vsi. Po Jindřichovi se střídali v držení Hodonínska Jan, Pertold a bezdětný Čeněk V., po němž panství převzal synovec Jan IV. z Lipé. Ten v roce 1594 prodal celé panství s tehdy již osídleným Krumvířem hraběti Juliu Salmovi z Neuburku. Páni z Lipé byli stoupenci jednoty bratrské, a tak i v Krumvíři byla roku 1581 připomínána modlitebna bratrského sboru (pozdější zvonice). Kolem roku 1550 se zde usadili i němečtí novokřtěnci (habáni), císařským dekretem ze 17. září 1622 však ze země vypovězení. Juliův syn Weikhart Salm prodal panství roku 1600 uherskému šlechtici Štěpánu Illyésházymu, jenž je chtěl předat své manželce Kateřině z Erdödu, ale než se tak stalo, byl obžalován z velezrady a jeho statky zabaveny. Později se domohl milosti a panství bylo po jeho smrti převedeno vdově, která je roku 1614 prodala svému švagrovi Zdeňku Žampachovi z Potenštejna, rozhodnému katolíkovi v císařských službách. Na počátku třicetileté války měl Krumvíř 270 obyvatel v 41 osídlených domech, převážně nekatolického vyznání, po potlačení stavovské vzpoury však probíhala v celé zemi násilná rekatolizace. Zdeněk Žampach zemřel roku 1639 bezdětný a stejně tak i další majitel panství, jeho synovec Jindřich Burian ze Žampachu, jehož synovec Jan Burian ze Žampachu v roce 1647 odkázal panství své ženě Anně Heleně Kateřině Jakardovské ze Sudic. Od ní převzal Krumvíř i s Brumovicemi, Kobylím, Morkůvkami a Čejčem otec Jan Jakardovský ze Sudic.\nV převodní smlouvě roku 1648 už byl Krumvíř opět označen jako pustý bez jediného obyvatele, Jan Jakardovský však podporoval osídlování, a tak zde 8 let po třicetileté válce bylo vedeno 5 osídlených stavení, o 3 roky později již 10 (s 60 obyvateli) a v roce 1691 26 osídlených domů. Po několika desetiletích se začaly obhospodařovat i panské rybníky. Roku 1667 majitel panství zemřel a vdova prodala Krumvíř s dalšími obcemi manželu své tehdy již zesnulé dceři, hraběti Bedřichu z Oppersdorfu. Ten v roce 1692 prodal celé hodonínské panství Janu Adamovi, hraběti z Liechtenštejna a po jeho smrti si je rozdělily jeho dcery Marie Alžběta a Marie Antonie. Druhá z nich sestřin podíl odkoupila, roku 1731 se podruhé provdala za hraběte Hrzána z Harasova a po její smrti roku 1750 panství zdědily její děti z prvního manželství, Josef Czobor a Marie Antonie. Následujícího roku Czobor vykoupil sestřin podíl, zadlužil se však a celé panství bylo zprvu svěřeno do správy sestře, poté hraběti Gavrlanimu, ale nakonec jej 25. června 1762 vykoupil z konkurzu od zemského soudu císař František Lotrinský, manžel Marie Terezie.\n\nV roce 1774 vznikla mezi Krumvířem a Čejčem nová osada Terezín, která ukrojila část z krumvířského katastru. Roku 1780 již Krumvíř čítal 69 domů s 390 obyvateli. Rybníky se však už v tereziánském katastru neuváděly, neboť byly v polovině 18. století odvodňovány a vysušeny (Kobylské jezero bylo zrušeno až roku 1835). Rok 1785 přinesl založení osady Kašnice mezi Krumvířem a Klobouky, již osídlilo 36 rodin reformovaných evangelíků z východních Čech. V letech 1805 a 1809 na kraj dolehlo rekvírování procházejících francouzských vojsk císaře Napoleona. Ve 20. letech byla zpevněna silnice z Čejče přes Terezín a Krumvíř do Těšan, do té doby jen místy zpevněná hrubými kameny. Roku 1825 byl ve vsi postaven obecní hostinec, od roku 1827 se vyučovalo ve zdejší škole a začala vyjednávání o zřízení samostatné farnosti.\n\nOd roku 1848, kdy bylo zrušeno poddanství, náležel Krumvíř spolu s dalšími 11 obcemi k soudnímu okresu města Klobouky u Brna, který spolu s hustopečským a židlochovickým spadal pod hejtmanství v Hustopečích (s výjimkou let 1855–1868). Prvním starostou se stal František Vája, jenž ve funkci setrval do roku 1856. V roce 1855 a znovu za prusko-rakouské války roku 1866 zasáhla vesnici epidemie cholery. V roce 1867 byla zahájena stavba kostela, dne 25. června 1870 vysvěceného. V roce 1872 byla k němu vystavěna i fara. V roce 1873 pak byla zbořena stará zvonice (bývalá českobratrská modlitebna) a dva její zvony přeneseny do kostela. Obecní hostinec byl roku 1871 prodán a obec si ponechala jen část jeho stavby pro potřeby radnice. V 80. letech přestaly pracovat tři dožívající krumvířské větrné mlýny – „větřáky“. V letech 1902–1903 byla skrz nejstarší obecní část Chaloupky postavena silnice směrem k Bohumilicím a Hostěrádkám. Po tyfové epidemii roku 1907 byl zbudován izolační dům zvaný špitál, později osídlený jako obecní chudobinec. Od 15. září 1908 začaly jezdit nákladní vlaky s cukrovou řepou po nově zbudované železnici Čejč–Ždánice, od 15. února 1909 byla na trati zahájena i osobní doprava. V dubnu 1910 byl v Krumvíři založen Spořitelní a záloženský spolek Raiffeisenka. Od jara 1914 se začala stavět nová škola, ale její dokončení odsunula 1. světová válka až na rok 1916. Již počátkem září 1912 byl při vojenských manévrech ve vsi ubytován asi tisícihlavý znojemský pěší pluk č. 99. Dne 31. července 1914 přišel první povolávací rozkaz a po něm další; celkově bylo během války odvedeno přes 250 krumvířských mužů, 36 jich padlo. V roce 1917 byly pro zbrojní potřeby odevzdány dva zvony.\n\nSpolkový život v obci se rozvíjel už od roku 1845, kdy vznikl patrně první zdejší spolek, protialkoholický Spolek střídmosti. V roce 1868 byl založen čtenářský spolek Hromovír (po smrti svého zakladatele roku 1887 postupně upadající až zaniknuvší), roku 1879 pěvecký spolek Horymír, později i dětská kapela. Z roku 1893 pochází první zpráva o místním ochotnickém divadle. Ochotnická představení pořádal jako svou kulturní složku také hasičský sbor, který byl Krumvíři založen roku 1904. Kolem roku 1908 vznikl místní odbor Národní jednoty pro jihozápadní Moravu a v roce 1910 Katolická omladina. Na jaře 1919 je doplnily oddíly tělocvičných spolků Sokol a Orel. Dne 23. října 1921 byl před starou školou odhalen pomník obětem světové války, u příležitosti 10. výročí vzniku republiky 28. října 1928 osazený bustou Tomáše G. Masaryka. Od roku 1924 byly v obci postupně dlážděny chodníky, 19. září 1927 byla dokončena elektrická rozvodní síť.\n\nTaké druhá světová válka zasáhla do života v Krumvíři. Na jaře 1942 byli kvůli židovskému původu deportování tři bratři Steinerovi se svými rodinami, od téhož roku byli obyvatelé posíláni na práci ve zbrojních a zásobovacích závodů, v letech 1943–1945 i na tzv. totální nasazení. Dne 17. dubna 1945 byla obec osvobozena Rudou armádou. U příležitosti 20. výročí byl 9. května 1965 osvoboditelům odhalen pomník před novou školou. Po poválečném odsunu Němců se 32 rodin a neupřesněný počet svobodných osob z Krumvíře zapojilo do osídlování uprázdněných obcí v okolí, zejména Popic, ale i v západních Čechách a na severní Moravě. Na podzim 1949 bylo v Krumvíři založeno strojní družstvo a následujícího roku byl ustaven přípravný výbor jednotného zemědělského družstva. V roce 1950 byl učiněn pokus o obnovu Čistého rybníka, který však už roku 1957 zanikl.\n\nKrumvíř je součástí etnografického celku Slovácko, je jednou z hraničních vesnic na pomezí slovácko-hanácké oblasti. Je jednou z 13 obcí břeclavského okresu, které spadají do oblasti dolského nářečí, podléhající slovenskému dialektickému vlivu. Krumvířský kroj je příbuzný, ne však totožný s brumovickým. V roce 1948 byl založen Slovácký krúžek, jehož činnost ustala roku 1960 a později byla obnovována.\n\nKaždý rok se zde pořádají tradiční Bartolomějské hody a každé 2 roky folklorní festival Kraj beze stínu.\n\nPodle sčítání 1930 zde žilo v 303 domech 1310 obyvatel, z nichž se 1301 hlásilo k československé národnosti. Žilo zde 1219 římských katolíků, 67 evangelíků, 9 příslušníků Církve československé husitské a 10 židů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nNa obecní pečeti kolem roku 1630 je znatelné rádlo a vinařský nůž kosíř, v 18. a do poloviny 19. století hrozen, později kosu, cep a srp. Této podobně odpovídalo i kulaté razítko užívané do konce 19. století, v letech 1910–1945 byl v razítku vyobrazen pluh.\n\nZnak a vlajka obce, oficiálně udělené Poslaneckou sněmovnou Parlamentu ČR dne 19. listopadu 2009 z této tradice vycházejí. Znak je v rozhodnutí popsán takto: „Ve stříbrno-zeleně kosmo děleném štítě vpravo pod dvěma zvýšenými červenými břevny modrý vinný hrozen na zeleném stonku s listem, vlevo kosmo vztyčený stříbrný nůž se zlatou rukojetí.“ A podobný vzhled má i vlajka.\n\n\n\n\n"}
{"id": "121140", "url": "https://cs.wikipedia.org/wiki?curid=121140", "title": "Huštěnovice", "text": "Huštěnovice\n\nHuštěnovice ( ) jsou obec v okrese Uherské Hradiště ve Zlínském kraji, 4 km severně od Uherského Hradiště na řece Moravě. Žije zde obyvatel. Od roku 2002 jsou členem mikroregionu Staroměstsko.\n\nPrvní písemná zmínka o obci s názvem \"Wesconewiz\" pochází z roku 1220, kdy olomoucký biskup Robert přiznal Velehradskému klášteru desátek z huštěnovických vinic. Původně ves stávala o něco východněji než dnes, v trati Huštěnůvky blíže řece Moravě. Nová osada s podlouhlou návsí byla založena na sušším místě v letech 1261–1320.\n\n\nHuštěnovice leží na železniční trati č. 330 z Břeclavi do Přerova a silnici I/55. Katastrem vede Baťův kanál a podél něj cyklostezka. Od železniční stanice vede zeleně značená turistická trasa do Chřibů. Na východ od centra obce vede k přírodnímu parku \"Huštěnovická ramena\" naučná stezka Fífart.\n\n\n\n\n"}
{"id": "121141", "url": "https://cs.wikipedia.org/wiki?curid=121141", "title": "Hrdibořice", "text": "Hrdibořice\n\nObec Hrdibořice se nachází v okrese Prostějov v Olomouckém kraji. V blízkosti obce protéká říčka Blata. Žije zde obyvatel.\n\nNázev obce Hrdibořice se v průběhu věků objevoval v různých formách. Poprvé jsou Hrdibořice doloženy v královské listině z roku 1254 ve formě \"Hrdiwboricz\". První složka jejich jména kolísá: jsou doloženy formy jako \"Hrděbořice\", \"Hrdobořice\". Hrděbor (staročeské osobní jméno) byl „hrdý borec, hrdý bojovník“. Hrdibořice tedy zřejmě byly původně osada lidí Hrděborových.\n\nAsi nejstarším předmětem nalezeným na území Hrdibořic je kamenný fasetovaný sekeromlat, který byl roku 1924 ve vlastnictví stařechovického faráře Karla Loníčka. Archeolog A. Gottwald tento předmět datoval do období kultury se šňůrkovou keramikou. Soubor keramického materiálu potvrdil intenzivní osídlení na trati \"Spálenky\". Nálezy byly zasazeny do doby bronzové a starší doby železné. Ze stejné lokality pochází i materiál z období, kdy toto území obývali Keltové. Pozdější doklady pochází až z doby římské.\n\nPrvní písemná zmínka o obci pochází z roku 1254. V ní král Přemysl Otakar II. projevuje své rozhodnutí, že louka mezi Hrdibořicemi a kralickým mostem patří olomoucké kapitule. Hrdibořice byly v té době majetkem moravského markraběte. V roce 1321 zastavil Jan Lucemburský Hrdibořice spolu s Tovačovem, Věrovany, Oplocany, Výkleky (zaniklá obec), Kralicemi a Pivínem Jindřichovi ml. z Lipé. Hrdibořice později měnily svého majitele až do období let 1468–1482 (přesné datum není známo), kdy se na dlouhou dobu stávají součástí tovačovského panství.\n\nDalším zlomovým bodem pro Hrdibořice byl revoluční rok 1848. Tehdy bylo zrušeno poddanství a tudíž byly obce vyvázány z majetků panství. Posledním šlechticem který vlastnil Hrdibořice byl Jan z Kühnberku. V roce 1870 byla v Hrdibořicích postavena škola, která ale dnes již nefunguje.\n\nPo roce 1989 se život v obci postupně rozvíjel. Proběhla rozsáhlá oprava hřbitova, rekonstrukce kaple sv. Floriána, kompletní plynofikace (1993–1994), výstavba kanalizace a čističky odpadních vod (1993-2002), oprava mostu u Olší, rekonstrukce budovy obecního úřadu, vestavba a přístavba 2 obecních bytů (1996–1997), vybudování místní komunikace v ulici k farmě. Počátkem jara roku 2014 byl skácen jeden z nejstarších stromů u hrdibořických rybníků. Průměr kmene cca 130 cm. Dodnes jsou užívány názvy částí obce: Dědina, Ochmatov, Hlenik a Pastóške.\n\nK Hrdibořicím patří samota Svárov, východně od obce a tvoří ji pouze jeden obytný dům. Zajímavostí je, že druhý obytný dům, stojící těsně u prvního, patří již do Dubu nad Moravou. Mnohem blíž než do Dubu je ale z této samoty do Hrdibořic. Na Svárově býval mlýn, ale ten už v době první republiky zastavil provoz. Názvy polí: Záhumenky, Včelíny, Zákopy, Olší, Dlouhé, Štívné, Osoušky, Zákopčí, Výměny, Dvorské, Díly, Spálenky, Vršiny, Kadaniny, Křivdy, Obecní trávník, Noviny, Ameriky, Nivy, Dílce, Svárov, Podolší.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObec Hrdibořice se může pochlubit i přírodní zvláštností. Nachází se zde národní přírodní památka Hrdibořické rybníky. Jedná se o slatiniště, jichž na území Moravy mnoho není. Nejvzácnějšími rostlinami této lokality jsou matizna bahenní (Ostericum palustre) a potočnice drobnolistá (Nasturtium microphyllum). Z oblasti fauny zde mají své hnízdiště například potápka roháč, polák velký, polák chocholačka, moták pochop, ledňáček říční, volavka popelavá nebo labuť velká. V roce 2019 u obce zahnízdil pár poštolek rudonohých, což je první zaznamenané hnízdění těchto dravců na území Česka od roku 1973.\n\n\n\n"}
{"id": "121142", "url": "https://cs.wikipedia.org/wiki?curid=121142", "title": "Jílové u Držkova", "text": "Jílové u Držkova\n\nObec Jílové u Držkova se nachází v okrese Jablonec nad Nisou, kraj Liberecký, něco přes 4 km severovýchodně od Železného Brodu. Žije tu  obyvatel. Územím obce protékají potoky Střevelná a Jílovský potok.\n\nK Jílovému náležejí osady Klepanda, položená v severní části katastru a sousedící s držkovskou osadou Machlov, a Dolánky, situovaná v hlubokém údolí Jílovského potoka v sousedství horskokamenické osady Moudrá.\n\nPrvní písemná zmínka o obci pochází z roku 1627.Sbor dobrovolných hasičů vznikl roku 1895.\n\n\n"}
{"id": "121143", "url": "https://cs.wikipedia.org/wiki?curid=121143", "title": "Jakubčovice nad Odrou", "text": "Jakubčovice nad Odrou\n\nObec Jakubčovice nad Odrou se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1362.\n\n\n\n"}
{"id": "121144", "url": "https://cs.wikipedia.org/wiki?curid=121144", "title": "Kelníky", "text": "Kelníky\n\nObec Kelníky se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1362.\n\n\n"}
{"id": "121145", "url": "https://cs.wikipedia.org/wiki?curid=121145", "title": "Ježovy", "text": "Ježovy\n\nObec Ježovy se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1251.\n\n\n\n\n"}
{"id": "121147", "url": "https://cs.wikipedia.org/wiki?curid=121147", "title": "Křídla", "text": "Křídla\n\nKřídla () jsou obec v okrese Žďár nad Sázavou v kraji Vysočina. Žije zde obyvatel. Obec leží na hranici CHKO Žďárské vrchy.\n\nPrvní písemná zmínka o obci pochází z roku 1376. Původně obec patřila k panství křižanovskému a od roku 1464 k panství pernštejnskému. Rychta čp. 1, kde býval i pivovar, má svůj původ v 16. století. V letech 1959–1963 byl z hospodářské části zbudován kulturní dům. Jeho venkovní část je vyzdobena sgrafity a uvnitř jsou instalovány obrazy znázorňující domy v obci, vše věnoval obci místní rodák akademický malíř Jan Blažek. Rychta je dnes majetkem obce. K obci patří také samota Lamplotův mlýn (1587) a památkově chráněná zvonička z roku 1843.\n\nV letech 2006–2010 působil jako starosta Josef Novotný, od roku 2010 tuto funkci vykonává Ing. Zdeněk Tatíček.\n\nV místním kulturním domě se každoročně v druhé polovině září koná malý bigbítový festival. V obci se též udržuje tradice ochotnického divadla od roku 1923 až do dnešních dnů. V obci je také fungující sbor dobrovolných hasičů.\n\n\n\n\n"}
{"id": "121148", "url": "https://cs.wikipedia.org/wiki?curid=121148", "title": "Kyškovice", "text": "Kyškovice\n\nObec Kyškovice se nachází v okrese Litoměřice v Ústeckém kraji na pravém břehu řeky Labe přes tři kilometry severovýchodně od Roudnice nad Labem. Žije v ní obyvatel.\n\nNázev obce Kyškovice se odvozuje od tvrze Kyškov, která stála na místě dnešní Obory. Druhá hypotéza vzniku názvu uvádí, že vznikl od rybáře, který pojídal tzv. kyšku. Tato polabská obec je prvně písemně doložena v roce 1253. Od počátku byla součástí roudnického panství. K obci také patří osada Hamráček. Jedná se o zahradní kolonii s chalupami, ale i rodinnými domky. Její název zřejmě vznikl od kovárny a traduje se, že tu býval koňský hřbitov.\n\nJedinou kulturní památkou ve vesnici bývala usedlost čp. 12 postavená na konci osmnáctého století. Po povodni v roce 2002 byla zbořena a z celého areálu zůstala stát pouze obdélná brána tvořená kamennými sloupky zakončenými betonovými stříškami a dvoukřídlými vraty.\n\n"}
{"id": "121149", "url": "https://cs.wikipedia.org/wiki?curid=121149", "title": "Lesnice", "text": "Lesnice\n\nObec Lesnice () se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1348.\n\nV katastru obce jsou evidovány tyto kulturní památky:\nMimo památek chráněných zákonem:\n\n\n\n"}
{"id": "121150", "url": "https://cs.wikipedia.org/wiki?curid=121150", "title": "Frymburk (okres Klatovy)", "text": "Frymburk (okres Klatovy)\n\nObec Frymburk (v letech 1951–1991 pod názvem Želenov) se nachází v okrese Klatovy, kraj Plzeňský. Žije zde obyvatel.\n\nOsídlení známo z doby bronzové. První písemná zmínka o vesnici pochází z roku 1318. Počátkem 13. století se jmenovala což bylo zkomoleno na Frymburk.\n\nVe střední části vesnice stojí pozůstatky dvou panských sídel. Ze starší tvrze se dochovalo tvrziště, na kterém byla postavena kaple svatého Antonína Paduánského. V jižním sousedství byla v šestnáctém století postavena nová tvrz, kterou v devatenáctém století přestavěli pro potřeby panského dvora.\n\n\n"}
{"id": "121151", "url": "https://cs.wikipedia.org/wiki?curid=121151", "title": "Košice (okres Kutná Hora)", "text": "Košice (okres Kutná Hora)\n\nObec Košice () se nachází asi 11 km jihozápadně od Kutné Hory v okrese Kutná Hora ve Středočeském kraji. Žije zde obyvatel. Východně od Košic protéká Košický potok, který je levostranným přítokem říčky Vrchlice.\n\nNejvyšší body v okolí jsou: na křižovatce silnic nad Košicemi 464 m n. m. Názvy jednotlivých pozemků: V kouhoutích, V Nečase, V Německu, Na zabité (podle pověsti zde čeledín ze Samku zavraždil svou družku), V Lipinách, Na Stanhofě, U Smrčiny atd.\n\nPrvní písemná zmínka o obci pochází z roku 1287. V roce 1912 bylo v Košicích 41 popisných čísel, v nichž bydlelo 242 obyvatel. Nejstarší rodiny v té době byly Novákova a Herelova. V letech 1900 byla Albrechtice osadou obce Košice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Košice \"(přísl. Albrechtice, 208 obyvatel, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie v Košicích, hospodářské družstvo, hostinec, kovář, rolník, řezník, obchod se smíšeným zbožím, trafika.\n\n\nDopravní síť\n\nVeřejná doprava 2011\n"}
{"id": "121152", "url": "https://cs.wikipedia.org/wiki?curid=121152", "title": "Knínice (okres Jihlava)", "text": "Knínice (okres Jihlava)\n\nObec Knínice () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty z Kneniz (1262, 1268), z Knehniz (1301), z Knyenitz (1310), Knehnicz (1322, 1364), Knyhnicz (1371), Knyehnicz (1385), Kniehnicz (1390), Knihnicze (1512), z Kyhnicz (1581), Khünitz (1672), Künitz (1718), Kinitz (1720), Künitz (1751), Kinitz a Kjnice (1846), Kinitz a Knínice (1872), Kinitz, Kynice a Knínice (1885), Kynitz a Kynice (1893) až k podobám Kinitz a Knínice v roce 1915. Místní jméno znamenalo ves lidí poddaných knieni, což je staročeské slovo odvozené od slova kněhyně (kněžna či abatyše ženského kláštera). Pojmenování je rodu ženského, čísla pomnožného a genitiv zní Knínic.\n\nPrvní písemná zmínka o obci pochází z roku 1262. Od roku 1869 pod Knínice přísluší vesnice Bohusoudov.\n\nDo roku 1849 byly Knínice samostatným statkem náležejícím k panství Budeč ve Znojemském kraji. V letech 1850 až 1855 byla vesnice podřízena politické pravomoci Podkrajského úřadu v Dačicích a v rámci soudní správy dačickému okresnímu soudu. V roce 1855 byly zřízeny smíšené okresní úřady s politickou a soudní pravomocí, a proto byla v letech 1855 až 1868 vesnice podřízena Okresnímu úřadu v Dačicích. V roce 1868, když byly veřejná správa a soudnictví opět odděleny, vrátila se vesnice pod politickou pravomoc Okresního hejtmanství v Dačicích. Po vzniku Československé republiky patřila od roku 1919 pod nově vzniklou Okresní správu politickou v Dačicích. Od roku 1928, po vzniku Okresního úřadu v Dačicích, náležela pod jeho správu až do roku 1945. Po osvobození Rudou armádou v květnu roku 1945 náležela vesnice pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. V polovině roku 1960 došlo k rozsáhlé územní reorganizaci a po ní byla vesnice začleněna pod správní okres Jihlava v Jihomoravském kraji. Toto začlenění trvalo až do zrušení Okresního úřadu v Jihlavě koncem roku 2002. Od roku 2003 spadá vesnice pod Městský úřad v Telči v samosprávném kraji Vysočina.\n\nKnínice leží v okrese Jihlava v Kraji Vysočina. Nachází se 2,5 km jižně od Krasonic, 8 km jihozápadně od Želetavy a 6 km od Meziříčka, 2,5 km severozápadně od Radkovic u Budče, 1,5 km severovýchodně od Budče, 6 km jihovýchodně od Nové Říše a 3 km od Bohusoudova. Geomorfologicky je oblast součástí Česko-moravské subprovincie, konkrétně Jevišovické pahorkatiny a jejího podcelku Jemnická kotlina. Průměrná nadmořská výška činí 541 metrů. Nejvyšší bod, V Lípí (647 m n. m.), leží severozápadně od obce za Bohusoudovem. Severně od Knínic stojí vrchy Skříp (570 m n. m.) a Manda (546 m n. m.). Obcí protéká Prokopka, na níž severně od Knínic leží rybník Husinec, přímo v obci Návesní rybník a jižně od Knínic Šmahlův rybník. Východní hranici tvoří řeka Želetavka.\n\nPodle sčítání 1930 zde žilo ve 101 domech 452 obyvatel. 451 obyvatel se hlásilo k československé národnosti. Žilo zde 444 římských katolíků a 5 evangelíků.\n\nObec je rozdělena na dvě místní části (Bohusoudov a Knínice), které leží na jednom katastrální území Knínice a má dvě základní sídelní jednotky – Bohusoudov a Knínice.\n\nKnínice jsou členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Stanislav Veselý.\n\nV obci sídlí firmy Lihovar Budeč spol. s r.o., Kyprův mlýn s.r.o. chovající obce, AVANT-OKNA s.r.o., R. V. Lex s.r.o., Filter-Technics CZ, s.r.o. a Truhlářství Puchner. Obcí prochází silnice II. třídy č. 410 z Budče do Krasonic a komunikace III. třídy č. 41012 do Bohusoudova. Dopravní obslužnost zajišťují dopravci ICOM transport, Josef Štefl - tour, BK BUS, TRADO-BUS a ČSAD Jindřichův Hradec. Autobusy jezdí ve směrech Dačice, Budeč, Želetava, Markvartice, Jemnice, Třebelovice, Nová Říše, Telč, Řásná, Krasonice, Jihlava a Moravské Budějovice. Obcí prochází cyklistické trasy č. 5124 z Bohusoudova do Radkovic u Budče a č. 5092 do Krasonic.\n\nMístní děti dojíždějí do školy v Želetavě. Sbor dobrovolných hasičů Knínice byl založen v roce 1924.\n\n\n\n"}
{"id": "121153", "url": "https://cs.wikipedia.org/wiki?curid=121153", "title": "Liptál", "text": "Liptál\n\nObec Liptál (německy \"Lipthal\", \"Liebenthal\" po roce 1950 krátce přejmenováno na \"Lipové\") se nachází v okrese Vsetín ve Zlínském kraji, přibližně 9 km jihozápadně od Vsetína. Žije zde obyvatel. K významným rodákům patří výtvarník a spisovatel Jan Kobzáň.\n\nPrvní písemná zmínka o obci pochází z roku 1361, kdy až papežský dvůr v Avignonu jmenoval rozhodčí komisi, která řešila spor mezi vizovickým klášterem a Šternberky. Obec spadala pod vsetínské panství, které od roku 1308 patřilo pánům z Kravař. Později se v držení vsetínského panství a tím i Liptálu vystřídali páni z Cimburka a od roku 1505 páni z Kunštátu. Jako součást vsetínského panství se Liptál uvádí až do poloviny 17. století. Mezi jeho majitele patřil i český vojevůdce Albrecht z Valdštejna.\n\nSamostatným panství se Liptál stal roku 1666. Majitelé se však zprvu často střídali. Postupně získali do svého majetku fojtství, dva dvory, zahrady, panský mlýn a pilu, palírnu, hostinec, šenk a pivovar. Na místě starého fojtství si majitelé panství vystavěli menší barokní zámek. Na přelomu 30. a 40. let 18. století v okolí působil zbojník Mikuláš Krampoťák alias Trampota z Liptálu.\n\nV roce 2006 získala obec ve 12. ročníku soutěže titul Vesnice roku.\n\n\n\n\n"}
{"id": "121154", "url": "https://cs.wikipedia.org/wiki?curid=121154", "title": "Litohlavy", "text": "Litohlavy\n\nObec Litohlavy se nachází v okrese Rokycany, kraj Plzeňský 3,5 km severozápadně od Rokycan. Žije zde obyvatel. Mezi obcí a okresním městem probíhá dálnice D5 spojující Prahu a Plzeň; v tomto prostoru je situován exit 62 \"Rokycany\".\n\nPrvní písemná zmínka o obci pochází z roku 1390. Od 1. ledna 1980 do 31. prosince 1993 byla obec součástí města Rokycany.\n\n\n"}
{"id": "121155", "url": "https://cs.wikipedia.org/wiki?curid=121155", "title": "Lešany (okres Prostějov)", "text": "Lešany (okres Prostějov)\n\nObec Lešany se nachází v okrese Prostějov v Olomouckém kraji. Žije zde obyvatel.\n\nNejstarší zmínka v listinách o obci Lešany (Lessen, Lessan, Leschan, Loschan) je z roku 1215. Vladislav, markrabě moravský, dal klášteru hradišťskému v Olomouci panství, jehož hranice byly obšírně popsány. Podle starých dokladů hranice panství sahaly od Určic z jedné strany, od Lešan a Konice z druhé strany, od řeky Studené a Hrochovska, až k veřejné cestě z Jevíčka do Konice na vrch Malinného a Dešna, na vrch Javorník a Boryšov. Kromě tohoto panství náležejícího církevní moci byla část dědiny Lešany v moci světské. V držení se vystřídalo několik pánů, mezi nejznámější patřili držitel Plumlova Beneš z Kravař, Oldřich z Boskovic, Jan Puška z Kunštátu.\n\nRoku 1722 byla pod osadou nákladem lešanské obce vystavěna kaple sv. Františka Xaverského. Tehdy byly též zasazeny kolem kaple lípy v podobě kříže a každý soused prý zasadil jednu. Zvonice uprostřed obce se stavěla roku 1831 a byly na ni 24. dubna 1834 zavěšeny Spurného hodiny. Na podzim roku 1853 se stavěl hřbitov a peníze získala obec prodejem borovic v Rybníčku.\n\nAž do roku 1872 navštěvovaly děti z Lešan školu v Ohrozimi, která byla postavena v roce 1823. V letech 1868 až 1871 se pohyboval počet lešanských dětí navštěvujících školu v Ohrozimi mezi 60 až 70 dětmi. Proto bylo roku 1872 rozhodnuto postavit v obci školu. Roku 1888 se přistavěla ke škole ještě jedna třída. V době stavby školy měla obec 560 obyvatel.\n\nV červenci roku 1882 se pokládal základní kámen k nové kapli. Celková stavba trvala až do roku 1884, kdy byla 16. listopadu nově postavená kaple sv. Františka Xaverského vysvěcena děkanem Josefem Novákem z Prostějova. Zároveň byl vysvěcen i hřbitov. V době první světové války byly zvony z kaple zabaveny pro potřeby zbrojního průmyslu a vráceny zpět až v roce 1996.\n\nPo roce 1918 bylo první význačnou událostí postavení elektrárny. Za tímto účelem bylo zřízeno elektrárenské družstvo, jehož předsedou byl občan Břetislav Kvapil. Již v roce 1921 byla postavena samostatná elektrárna spojena se šrotovacím mlýnem, loupačkou na obilí, kroupy a jedním složením na výrobu režné mouky. Vše bylo zřízeno nákladem 300 000 Kčs a svítit se začalo v obci 26. listopadu. Dalším rokem byla přistavěna ještě pekárna. Elektrárna byla v provozu do roku 1929, kdy byla obec připojena ke středomoravské elektrárně v Přerově. V budově zůstal nadále jen mlýn s pekárnou.\n\nV roce 1921 byl postaven pomník padlým a zemřelým v první světové válce nákladem 9600 Kčs. K jeho odhalení došlo 4. září za přispění místních spolků. Po roce 1945 byl doplněn pomník deskou se jmény padlých a umučených v druhé světové válce.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObecní úřad se nachází v centrální části obce a jedná se o bývalý objekt školy z roku 1872. V roce 2007 proběhla první a v roce 2011 pak druhá etapa opravy obecního úřadu, která řešila rekonstrukci prvního podlaží. Na akci obdržela obec příspěvek od Olomouckého kraje v rámci Programu obnovy venkova. Rekonstrukce byla dokončena v roce 2012 a byla zde také zřízena zdravotní stanice. V roce 2013 byla do druhého podlaží přemístěna místní knihovna. Téhož roku bylo provedeno zateplení budovy, výměna oken a kompletní výměna střechy, která byla za téměř 140 let stáří budovy v havarijním stavu. Na zateplení budovy a výměnu oken obdržela obec dotaci ze SFŽP. Pro rok 2014 byla v plánu rekonstrukce zbývajících prostor ve druhém podlaží a také venkovních ploch.\n\nKulturní dům se nachází v centru obce a jeho celková rekonstrukce proběhla do roku 2000 a je zde soustředěno téměř veškeré společenské a kulturní vyžití obyvatel obce. Společenské organizace mají možnost využívat pro své aktivity prostory kulturního domu. Pořádají se zde i svatby, oslavy narozenin a Silvestr. V roce 2008 proběhla úprava dvorní části kulturního domu, kdy došlo k vybudování zpevněných ploch a vysazení nového trávníku a okrasných stromů a keřů. Akce přispěla k rozšíření dispozičních možností objektu kulturního domu, tak i pohostinství. Na budovu kulturního domu navazuje budova pohostinství, kterou obec pronajímá.\n\nObjekt obchodu, který je rovněž ve vlastnictví obce a je pronajímán soukromému subjektu, se nachází také v centrální části obce. V roce 2012 byla provedena úprava návsi, na kterou obec obdržela dotaci ze SZIF. Byla provedena dlažba ze žulových kostek, výsadba dřevin, výměna osvětlení a osazení mobiliáře. Byl také rekonstruován objekt lidové zvonice. Dále je v obci hasičská zbrojnice v jižní části obce s vazbou na silnici III. třídy směrem na Ohrozim. Objekt je jednopodlažní se sklonitou střechou s věží sušárny hadic. Objekt je třeba zrekonstruovat, ale tato akce nepatří mezi hlavní priority obce.\n\nV obci se nachází tyto nemovité kulturní památky vedené v Ústředním seznamu kulturních památek:\n\nMezi památky místního významu, které se v katastru obce Lešany nacházejí, patří:\n\nDále se v obci nachází jeden památkově chráněný strom – Lešanský jírovec, který rovněž vyžaduje specifickou ochranu a péči stejně jako nemovité kulturní památky. V roce 1988 byla „Lešanská skupina“ – čtyři lípy a jeden jírovec – vyhlášena jako skupina památných stromů z důvodů vysoké estetické hodnoty. V březnu 2009 odbor životního prostředí Městského úřadu v Prostějově rozhodl z důvodů jiných veřejných zájmů, které výrazně převyšují nad zájmem ochrany přírody, o zrušení ochrany památného stromu u čtyř lip malolistých, neboť přestaly plnit svou funkci krajinotvornou a estetickou, a ponechal ochranu památného stromu pouze pro jírovec maďal.\n\nNad vesnicí po pravé straně směrem na Zdětín na vrcholu Bílé hory (341 m n. m.) a kolem jeho vrcholku a na stráních se nachází na rozloze 3,9 ha chráněná přírodní rezervace Na hůrkách.\n\n"}
{"id": "121156", "url": "https://cs.wikipedia.org/wiki?curid=121156", "title": "Lobeč", "text": "Lobeč\n\nObec Lobeč se nachází v okrese Mělník ve Středočeském kraji, rozkládá se asi dvacet kilometrů severovýchodně od Mělníka severovýchodně od Mšena. Žije zde obyvatel.\n\nPrvní písemná zmínka o obci pochází z roku 1323. Ve 14. století zde byl v horní části vesnice založen kostel Povýšení sv. Kříže (později barokně přestavěný), tamtéž doplněný roku 1654 o barokní zámek (přestavěn roku 1724 a 1883). Klenotem obce je však především pivovar, písemně připomínaný již roku 1586. Ten byl během druhé poloviny 19. století významně modernizován. Po svém znárodnění v roce 1948 objekt silně zchátral, ale od roku 2007 prochází zásadní rekonstrukcí. Noví majitelé z něj plánují učinit centrum turistického ruchu. V obci také působil slavný spisovatel Eduard Štorch, ne jehož počest zde vzniklo muzeum.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lobeč \"(407 obyvatel, četnická stanice)\" byly v roce 1932 evidovány tyto živnosti a obchody: cihelna, 2 hostince, 2 koláři, pekař, pila, sklad piva, Společenský pivovar v Podkováni, pokrývač, řezník, 2 obchody se smíšeným zbožím, spořitelní a záložní spolek pro Lobeč, švadlena, trafika, 3 truhláři, velkostatek Šimonek.\n\n\nDopravní síť\nVeřejná doprava 2012\n\n\n\n\n"}
{"id": "121157", "url": "https://cs.wikipedia.org/wiki?curid=121157", "title": "Leština (okres Šumperk)", "text": "Leština (okres Šumperk)\n\nObec Leština () je obcí v České republice, spadající pod Olomoucký kraj. Žije zde obyvatel.\n\nPrvní písemná zmínka o Leštině pochází z roku 1392, i když obec jistě existovala již dříve. Místní části obce Zálavčí patří o 21 let starší zápis z roku 1371.\n\nV květnu 1945 došlo k tzv. Leštinskému masakru. Ustupující vojska Waffen SS zabila pět leštinských občanů, což vyvolalo mstu na místním německém obyvatelstvu. Bylo zabito pravděpodobně 16 nevinných Němců, převážně dělníků z blízkého kamenolomu ve Vitošově.\n\n\nV katastru obce jsou evidovány tyto kulturní památky:\n\n\n"}
{"id": "121158", "url": "https://cs.wikipedia.org/wiki?curid=121158", "title": "Krušovice", "text": "Krušovice\n\nObec Krušovice se nachází v okrese Rakovník, kraj Středočeský, zhruba 8 km ssv. od Rakovníka. Obcí prochází silnice I/6, spojující Prahu a Karlovy Vary. Žije zde obyvatel. Nejvyšší bod v obci leží 492 metrů nad mořem.\n\nPočátek osady Krušovic, staročesky \"Krušejovic\", souvisí s tvrzí, která stávala v místech, kde se nachází dnešní krušovický pivovar. Jak naznačují některé další dobové doklady (\"Krussyeowicz\" 1399, \"Krussieyowicz\" 1401), byla původní podoba názvu vlastně \"Krušějovice\", odvozená od (jinak nedoloženého) osobního jména *\"Krušej\".\nPrvní písemná zmínka o Krušovicích však pochází ze druhé poloviny 13. století, kdy zde bylo zřízeno manství a prvním známým majitelem panství byl dle dochovaných zpráv z pozůstalosti po Vilému Zajícovi z Valdeka a Krušejovic (\"relicta Wilhelmi dicti Lepus quondam de Krussowicz\") pochází z roku 1356, v níž a po smrti připadl majetek jeho vdově Kunhutě.\n\nV roce 1356 se krušovické panství stává majetkem Záviše z Mikovic, a po něm je získává koupí Mikuláš Matrovec se svým bratrem Janem, kteří jsou v letech 1437-1439 uvedeni jako majitelé obce pod jmény Mikuláš a Jan z Krušejovic. Jan z Krušejovic pak v roce 1456 svůj podíl věnoval manželce Kateřině. Dalším majitelem Krušovic byli Jiřík Bivoj z Roudné, od roku 1462 Vaněk z Čelechovic a Kralovic. Rodu Čelechovců Krušovice držel více než půl století, avšak v té době obec hospodářsky upadá.\n\nRoku 1522 se objevuje se první zmínka o krušovické tvrzi. Po několika dalších majitelích (Václav Pětipeský z Chýš a Egerberka ad.) bylo roku 1548 panství prodáno nejvyšším hejtmanem českého vojska Albrechtem Šlikem Václavu Bírkovi z Násilé. Od něho je získal jeho bratr Jiří, který stál u zrodu zdejšího pivovaru. Ten byl založen před rokem 1580 a roku 1583 prodal pivovar, společně s tvrzí, poplužním dvorem, vsí a krčmou císaři Rudolfovi II., čímž vše připadlo královskému Křivoklátskému panství, tedy koruně. Zdejší pivovar pak dodával pivo na císařský dvůr v Praze.\n\nK 1. lednu 2012 zde žilo 630 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krušovice \"(869 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, 2 holiči, 2 hostince, kolář, kominík, kovář, 3 krejčí, akademický malíř Václav Rabas, mlýn, 3 obuvníci, pekař, Fürstenberský pivovar, 2 pokrývači, řezník, 4 obchody se smíšeným zbožím, spořitelní a záložní spolek v Krušovicích, 2 trafiky, truhlář, velkostatek Fürstenberg, zednický mistr.\n\n\n\nDopravní síť\n\nVeřejná doprava 2011\n"}
{"id": "121159", "url": "https://cs.wikipedia.org/wiki?curid=121159", "title": "Hájek (okres Karlovy Vary)", "text": "Hájek (okres Karlovy Vary)\n\nObec Hájek () se nachází v okrese Karlovy Vary, kraj Karlovarský, necelých 7 km ssv. od Karlových Varů. V obci žije obyvatel.\n\nPrvní písemná zmínka o obci pochází z roku 1409.\n\nV roce 2013 se stal Hájek \"Vesnicí roku Karlovarského kraje\". Získal tak Zlatou stuhu a 160 000 Kč.\n\nZa budovou obecního úřadu (čp. 68) se dochovalo okrouhlé tvrziště po starší hájecké tvrzi. Ta vznikla pravděpodobně již ve čtrnáctém století a v šestnáctém století zanikla.\n\n\n"}
{"id": "121160", "url": "https://cs.wikipedia.org/wiki?curid=121160", "title": "Kostelec u Křížků", "text": "Kostelec u Křížků\n\nObec Kostelec u Křížků se nachází v okrese Praha-východ, kraj Středočeský. Rozkládá se asi 24 km jihovýchodně od centra Prahy a 16 km jihozápadně od města Říčany a 7,5 km severovýchodně od Jílového u Prahy. Leží v údolí na úpatí Požárského lesního hřebenu v Přírodním parku Hornopožárecký les a Přírodní rezervace Grybla, který ji odděluje od asi 8 km vzdálené řeky Sázavy v regionu Posázaví. Obec patří do mikroregionu Ladův kraj a je součástí naučné stezky Krajinou barona Ringhoffera. Žije zde obyvatel.\n\nZaložení obce se datuje od počátku prvního tisíciletí roku 922 strategicky na solné stezce spojující Středomoří s Baltem. První písemná zmínka o obci pochází z roku 970 o dochovaném nejstarším místě v obci osadě \"Kalifáč\", kde byla v raném středověku ohřívárna pro poutníky (Kalifáč od latinského \"calefacere\" – ohřívati se).\n\nV roce 992 v obci na vrchu pahorku položil základní kámen k rotundě sv. Martina svatý Vojtěch pocházející z rodu Slavníkovců, vděčný za to, že jeho družina čítající 12 členů zde bez úhony přežila, které zde zanechal na pouti z Říma, kde byl vyprosit postavení kláštera Benediktýnů na pražském Břevnově. Románská rotunda s cennými freskami, především malbou Matky Boží s Ježíškem ve zdivu, byla dostavěna v roce 1151. Roku 1264 byl přistavěn chrám k rotundě a roku 1350 byl celý komplex rotundy s kostelem uznán jako farní, tzn. se stálým místem kněze.\n\nSoučasně byla farnost rozšířena o okolní vesnice – Březek, Hlubočina, Volešovice, Štiřín, Nechánice, Pohoří, Skalka, Chotouň, Skuheř, Struhařov, Sulice, Těptín, Želivec, Nová Hospoda, Čakovice, Grybla, Turaně. Kostel měl ještě na počátku 20. století šest zvonů.\n\nObec byla centrem náboženského života regionu. Kromě kostela a fary s farní školou, kam chodily děti z širokého okolí ze všech výše uvedených obcí, byla v obci do 20.století i židovská škola, ve které se začalo učit v roce 1750. Na severním okraji obce je židovský hřbitov s hroby ze 17.století, který byl pohřebištěm pro jihovýchodní region kolem Prahy. \n\nZajímavost z historie kostela sv. Martina – roku 1779 zrušeno vystavování provinilců na pranýř před kostelem. Před vchodem do kostela stával asi jeden a půl metru vysoký kámen rozměrů 1 x 1 metr. Na něm museli stát půl dne (před mší svatou) lidé, kteří se nezúčastnili panské roboty nebo například vdaná žena, která se milovala s cizím mužem či obráceně – muž s cizí ženou. Nejhůře na tom byla mladá svobodná dívka, která poté otěhotněla a její milý ji nepojal za manželku. Na takovou osobu si mohl každý, kdo šel do kostela na mši svatou, plivnout nebo jí zde přivázanou metlou až pětkrát udeřit. Někde tento pranýř přežil až do roku 1786, jako zde v Kostelci.\n\nV 19. století se obec stala součástí Ringhofferova panství. Majitel smíchovských továren (bývalá Tatrovka) zvelebil kraj množstvím rybníků, zámků v Kamenici, Štiříně a Lojovicích a lesních obor. V blízké Kamenici, což je rychle se rozvíjející středisko nejužšího regionu, je i dosud funkční továrna vybudovaná Ringofferem, zabývající se lehkým kovoprůmyslem. V katastru obce byla Ringofferem založena mnohahektarová lesní obora, kde jsou stáda zvěře a k obci patří velký rybník, sloužící k chovu ryb. V obci byla také velká výzkumná a šlechtitelská stanice zabývající se cukrovou řepou, která mívala mezinárodní věhlas.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kostelec u Křížků \"(přísl. Dolní Březky, 486 obyvatel, katol. kostel, synagoga)\" byly v roce 1932 evidovány tyto živnosti a obchody: družstvo pro rozvod elektrické energie v Nové Hospodě, 3 hostince, 2 kováři, 3 krejčí, pekař, pohřební ústav, 12 rolníků, řezník, obchod se smíšeným zbožím, spořitelní a záložní spolek pro Kostelec u Křížků, švadlena, trafika, truhlář, velkostatek.\n\nV sále místního hostince se 21. června 1975 konal koncert undergroundových kapel The Plastic People of the Universe a DG 307. Akce pořádaná pod záminkou svatební oslavy Milana Hlavsy a Jany Němcové skončila velkým policejním zásahem a zadržením čtrnácti účastníků.\n\nObec má schválený územní plán, který počítá i s výstavbou rodinných domů. Počet obyvatel by se měl během patnácti let zvýšit na asi 700 lidí. Přitom není plánován žádný rozvoj průmyslu a obec tak zůstane jednou z mála oblastí bez nepříznivých ekologických vlivů ve Středočeském regionu blízko Prahy. V obci byl zaveden zemní plyn, splašková kanalizace a vodovod spolu s ostatními obcemi kolem Kamenice. Nyní se staví v obci dešťová kanalizace.\n\nObec má mateřskou školku a základní školu, která poskytuje dětem vzdělání od 1. do 5. třídy a nově postavené veřejné dětské hřiště. Kulturní dům je sídlem knihovny a divadelního amatérského souboru \"Beseda Jirásek\". Život obce je zaznamenáván v měsíčníku vydávaném obecním úřadem.\n\nČilý je sportovní ruch. Fotbalový klub má seniorská mužstva v okresním přeboru a ve IV. třídě, desítky chlapců jsou v mládežnických družstvech. Jen žákovská přípravka má téměř 30 chlapců. Občanům obce i okolí slouží tenisový kurt a tenisová hala, zimní kluziště a golfový driving & putting range.\n\nV obci působí místní sbor dobrovolných hasičů. Sídlí tu tři stavební firmy, jedna větší dílna zabývající se výrobou plastů, dílna kamenická, truhlářská. Ordinace dětského lékaře byla r. 2017 přesunuta do Kamenice. Denně od 6 do 23 hodin funguje prodejna potravin.\n\n\n\n\n"}
{"id": "121161", "url": "https://cs.wikipedia.org/wiki?curid=121161", "title": "Loučky (okres Semily)", "text": "Loučky (okres Semily)\n\nLoučky jsou obcí nacházející se v okrese Semily, kraj Liberecký, zhruba 5 km severovýchodně od Turnova. Žije zde  obyvatel.\n\nPrvní písemná zmínka o obci pochází z roku 1499.\n\n\n"}
{"id": "121162", "url": "https://cs.wikipedia.org/wiki?curid=121162", "title": "Kladeruby", "text": "Kladeruby\n\nObec Kladeruby se nachází v okrese Vsetín ve Zlínském kraji. Žije zde obyvatel.\n\nPrvní písemná zmínka o obci pochází z listiny olomouckého biskupa Jindřicha Zdíka, datované po roce 1140, která obsahuje soupis vsí v majetku biskupství. Obec mívala obchod.\n\n\n\n"}
{"id": "121163", "url": "https://cs.wikipedia.org/wiki?curid=121163", "title": "Louka (okres Blansko)", "text": "Louka (okres Blansko)\n\nObec Louka se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1360. Ze 14. století také pochází první zmínky o stejnojmenném hradu, nacházejícím se severně od obce.\n\n\n\n"}
{"id": "121164", "url": "https://cs.wikipedia.org/wiki?curid=121164", "title": "Krabčice", "text": "Krabčice\n\nKrabčice ( původně \"Krabšice\" či snad \"Chrabrčice\") jsou obec v okrese Litoměřice v Ústeckém kraji asi čtyři kilometry jihovýchodně od Roudnice nad Labem a zhruba kilometr seveseverorovýchodně od hory Říp. K 1. lednu 2017 zde žilo obyvatel. V obci sídlí domov odpočinku ve stáří Diakonie Českobratrské církve evangelické.\n\nPrvní písemná zmínka o obci pochází z roku 1226 (\"Chraberčice\" jako \"Chrabercyh\" zmiňovány již roku 1092).\n\n\n\n\n"}
{"id": "121165", "url": "https://cs.wikipedia.org/wiki?curid=121165", "title": "Loučka (okres Vsetín)", "text": "Loučka (okres Vsetín)\n\nObec Loučka se nachází v okrese Vsetín ve Zlínském kraji. Žije zde obyvatel.\n\nObec leží 10 km jihozápadně od Valašského Meziříčí a prochází jí silnice z Valašského Meziříčí do Bystřice pod Hostýnem. Nadmořská výška obce je 410 metrů.\n\nNázev se objevuje ve starších latinských pramenech ve tvaru \"Luczka\", později \"Lauczka\", německy \"Lautschka, Lauczka\". Nyní \"Loučka\". Název je odvozen od staročeského lúka, louka, znamená „travnaté místo v lese“,„ves ležící v lese, u lesa“.\n\nNázvy části obce a tratí: Pivovárka, Nad ulicí, Zámek; Vlčí jáma, Na vale, Dobroníž, Na střílně, ve starší literatuře uváděné: Chudačka, U Luhu, U Šraňku, U Štoků, Myšlenka, Volavec, Potok, Telačník, Sítí, Nivy, Žlaby, Porubiska, U Bílé vody aj.\n\nLoučka se poprvé výslovně připomíná v predikátu mana olomouckého biskupství Jana z Loučky v roce 1307. Tvořila samostatné panství v kelečském lenním obvodu olomouckého biskupství až do zániku patrimoniální správy v polovině 19. století. Loučka byla, podobně jako i jiné lenní statky, patrně rozdělena na dvě části.\n\nLoučka byla převážně zemědělskou obcí. V září 1884 část obce zničena rozsáhlým požárem. V roce 1900 hospodářská půda činila 511 ha, z toho pole 332, lesy 108, louky 32, pastviny 19, zahrady 20 ha. Stav dobytka v témže roce: koně 48, skot 184, brav 88 ks. V Loučce sídlila správa statku, byl zde dvůr a lesní revír, mlýn a lesní školka. Dříve k velkostatku náležel také pivovar (zrušen roku 1900) a lom (1852). V roce 1924 se v Loučce uvádějí hostinec, mlýn, košíkář, 2 kováři, a podkováři, krupařský obchod, obchod smíšeným zbožím a pivem a 2 porodní asistentky. Pošta od roku 1911.\n\nDo roku 1849 tvořila Loučka samostatné panství, které náleželo k Přerovskému kraji. Od roku 1850 byla obec součástí politického okresu Valašské Meziříčí a spadala do obvodu okresního soudu ve Valašském Meziříčí. Sloučením okresu Valašské Meziříčí se stala v roce 1960 součástí nynějšího okresu Vsetín. Loučka tvoří samostatnou obec, v roce 1980 s ní byly sloučeny obce Lázy a Podolí, v roce 1985 pak Kunovice a Police. V roce 1990 se však s výjimkou Lázů staly opět samostatnými obcemi a obec Loučka tak má nyní dvě části (Loučka a Lázy).\n\nŠkola v Loučce existovala již koncem 18. století. Školu navštěvovaly také děti z přifařených obcí (Kunovice, Podolí, Lázy) a také ze Lhoty u Kelče. V roce 1872 byla založena školní knihovna, v roce 1887 byla otevřena druhá třída. Roku 1910 ji navštěvovalo 118 dětí. Nová budova obecní školy postavena v roce 1928 (dnešní mateřská škola), po roce 1945 zde vznikla měšťanská škola, nová budova základní školy dokončena v roce 1963.\nLoučka původně náležela k farnosti v Podhradní Lhotě, v roce 1784 zde byla zřízena lokálie, která byla roku 1854 povýšena na faru. Přifařeny byly obce Podolí, Kunovice, Lázy a původně také Lhota u Kelče. V současnosti sídlo římskokatolického farního úřadu. Zastoupení zde měly místní organizace strany agrární, sociálně demokratické a lidová, ve volbách 1929 a 1935 získaly tyto strany většinu hlasů. Ve volbách v roce 1946 získaly většinu hlasů strany lidová a Komunistická strana Československa.\n\nPodle sčítání z roku 1991 zde žilo 666 obyvatel (včetně připojené obce 750 obyv.). Bylo zde 176 (202) domů s 196 (224) byty, 3 (18) objektů určených k individuální rekreaci. V roce 2000 zde žilo (včetně připojené obce) 724 obyvatel, v roce 2001 744 obyvatel, bylo zde 268 domů s 324 byty (z toho 62 domů trvale neobydlených). Počátkem roku 2012 počet obyvatel vzrostl na 755.\n\n\n\n"}
{"id": "121166", "url": "https://cs.wikipedia.org/wiki?curid=121166", "title": "Křížkový Újezdec", "text": "Křížkový Újezdec\n\nObec Křížkový Újezdec se nachází v okrese Praha-východ, kraj Středočeský. Rozkládá se asi dvacet tři kilometrů jihovýchodně od centra Prahy a devět kilometrů jihozápadně od města Říčany. Žije zde obyvatel. Součástí obce je i vesnice Čenětice.\n\nPrvní písemná zmínka o obci pochází z roku 1349.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Křížkový Újezdec \"(179 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, obuvník, rolník, řezník, obchod se smíšeným zbožím, spořitelní a záložní spolek, trafika.\n\nDopravní síť\n\nVeřejná doprava 2011\n"}
{"id": "121167", "url": "https://cs.wikipedia.org/wiki?curid=121167", "title": "Lopeník", "text": "Lopeník\n\nObec Lopeník (název od \"lopen\", \"lupen\" – list, odtud vrch s listím, tj. s listnatým lesem) podle blízké hory \"Lopeník\", se nachází v okrese Uherské Hradiště ve Zlínském kraji. Žije zde obyvatel.\n\nOblast kolem vrchu Velký Lopeník byla dlouhou dobu sporným územím mezi Moravou a Uhrami. Až roce 1784 definitivně připadla Moravě. V tomto prostoru vznikaly spontánně roztroušené usedlosti zakládané různými uprchlíky a lidmi majícími potřebu někde se ukrýt. V roce 1784 bylo okolí vrchu Lopeník definitivně připojeno k Moravě, a tak započalo systematické klučení lesa a osidlování svahů, kde dosud byly jen roztroušené chalupy. Roku 1790 celou oblast zpustošily bojůvky z nedaleké vsi Bošáca na uherské straně. Chalupy však byly znovu zbudovány a roku 1791 ustavena obec Lopeník.\n\nPrvní písemná zmínka o obci pochází z následujícího roku 1792. Život ve vsi byl velmi obtížný. Katastr se rozkládá na horských svazích mezi 450 až 750 m n. m. Klima je velmi drsné s 20 letními a 140–160 mrazovými dny.\n\nPoněvadž se obyvatelé – lopeničtí kopaničáři – nevykoupili z roboty, byly usedlosti zatíženy robotní povinností až do roku 1901. Obdělávání chudé horské půdy a pastevectví se nestaly dostatečným zdrojem obživy. Okolní lesy v nichž převažoval a dodnes převažuje buk, dávaly surovinu pro domácí výrobu dřevěného nářadí. Po okolních vesnicích nabízeli lopeničtí vařečky, lopaty, žebře a metly. Především v 19. století se vydávali na delší cesty za podomním obchodem se zeleninovými semeny (seménkářství) a nářadím.\n\nLopenické kopanice neměly po staletí s okolním světem žádné obstojné spojení. První silnice byla vybudována v roce 1924 do Bystřice pod Lopeníkem. Spojení s Březovou bylo zdokonaleno až stavbou silnice v roce 1963.\n\nNež byla vybudována na Lopeníku škola, děti vzdělávány nebyly. V letním období byly zaneprázdněny pastvou dobytka a v zimě neschůdnost pěšin bránila v cestě do Starého Hrozenkova nebo na Březovou, kde se nacházely nejbližší obecní školy. V roce 1902 byla zjištěna 98% negramotnost u obyvatel starších 14 let. První škola byla zmiňována až od druhé poloviny 19. století. Nová školní budova byla postavena v roce 1913 a v roce 1934 postaveny 2 další školy v místní části \"Bošáčky\" a na Dolním konci v části \"Březovsko\".\n\nZa nacistické okupace vedla přes Lopeník trasa četných ilegálních přechodů z Protektorátu na Slovensko. Lopeník byl osvobozen Rudou armádou po těžkých bojích na přechodech Bílých Karpat 27. dubna 1945. Při bojích v katastru obce padlo 20 sovětských a rumunských vojáků, zahynulo 7 místních občanů a bylo poničeno 21 domů.\n\nObec byla elektrifikována v roce 1946.\n\n\n\n\n"}
{"id": "121168", "url": "https://cs.wikipedia.org/wiki?curid=121168", "title": "Luboměř", "text": "Luboměř\n\nObec Luboměř (německy \"Laudner\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1394. Luboměř původně náležela panství Potštátu a je jmenována v listině potvrzující Potštátu olomoucké městské právo a jiné výsady. Listina z roku 1408 uvádí ve vsi kostel a faru.\n\nLuboměř i blízký Spálov odolávaly po staletí probíhající germanizaci díky existenci spálovského panství, které vzniklo v roce 1538 jako součást panství potštátského, od roku 1611 bylo osamostatněno. V letech 1680 až 1749 probíhaly na panství selské nepokoje. Poslední rebelie byla potlačena vyhnáním devíti rodin.\nZ roku 1788 je znám první záznam o škole v obci, zatím v pronajaté budově. Vlastní budovu dostala škola až v roce 1838, ve které se udržela do roku 1977. Poté byla budova využívána jako mateřská škola (do roku 1992) a dnes je zde obecní knihovna a sídlo obecního úřadu.\n\nNa přelomu 19. a 20. století zasáhla Luboměř vlna vystěhovalectví do Ameriky. Z šesti rodin a třinácti jednotlivců se vrátil jediný. Během první světové války bylo na frontu odvedeno 116 mužů. Dvacet jedna z nich zemřelo v boji, tři podlehli zraněním po návratu domů. Během druhé světové války zemřeli dva luboměřští občané v koncentračním táboře.\n\nPadesátá a šedesátá léta byla pro Luboměř obdobím úpadku, kdy se bojovalo o založení zemědělského družstva a jeho následné vybudování. Naopak léta 1970 - 1985 přinesla obci rozvoj v podobě zařízení kanalizace a vodovodu nebo vybudování sportovního areálu, který byl v roce 2003 částečně zrenovován a na jehož obnově se stále pracuje.\n\n\n\n"}
{"id": "121169", "url": "https://cs.wikipedia.org/wiki?curid=121169", "title": "Lukavice (okres Rychnov nad Kněžnou)", "text": "Lukavice (okres Rychnov nad Kněžnou)\n\nObec Lukavice () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1364. od 1. ledna 1981 do 23. listopadu 1990 byla obec součástí města Rychnov nad Kněžnou.\n\nObcí Lukavice protéká řeka Kněžná a Červený potok. Průměrný věk obyvatel je 38 let. Obec je vzdálena 20 km od polských hranic. Nejvyšší bod je ve výši 530 m n. m.\n\n\n"}
{"id": "121170", "url": "https://cs.wikipedia.org/wiki?curid=121170", "title": "Lom u Tachova", "text": "Lom u Tachova\n\nObec Lom u Tachova se nachází v okrese Tachov, kraj Plzeňský. Leží na železniční trati Tachov - Planá, asi 5 km severovýchodně od Tachova. V obci je základní škola (tři ročníky), podniková prodejna, hostinec, kadeřnictví, obchod, truhlářství. Žije zde  obyvatel.\n\nPrvní písemná zmínka o obci pochází z roku 1379. Od 1. ledna 1980 do 23. listopadu 1990 byla obec součástí města Tachov.\n\n\n"}
{"id": "121171", "url": "https://cs.wikipedia.org/wiki?curid=121171", "title": "Ktová", "text": "Ktová\n\nObec Ktová () se nachází v okrese Semily v Libereckém kraji. Žije zde  obyvatel. Pod obec Ktová patří kromě vesnice Ktová ještě drobné osady či samoty Žampach, Kabáty, Podhabr, Dlouhá Ves, U Zastávky (okolí železniční zastávky \"Ktová\" na železniční trati Hradec Králové – Turnov) a Písky (Zastávky). Údolím v západní části území obce protéká potok Libuňka, který je v úseku mezi Ktovou a Borkem chráněna jako přírodní památka Libuňka.\n\nPrvní písemná zmínka o obci pochází z roku 1320.\n\nZe 14. a počátku 15. století existuje několik záznamů jmen, spojených z přídomkem \"z Ktovy\": Hrabiše z Ktovy (1318), Běta, vdova Maršova (1375), Václav Řábal (1383) a Petr z Ktovy ( 1416). V době platnosti robotní povinnosti patřili místní sedláci pod Hruboskalské panství. V Ktové existovaly dva mlýny, Žampach a Rankovec, přičemž prvně jmenovaný se dochoval do současnosti.\n\nPrvní škola byla v obci zřízena v roce 1861 (nyní budova obecního úřadu), nová škola byla postavena v letech 1886-1887. Ktová byla spravována vždy samostatně a mívala svého rychtáře. První zmínka o voleném starostovi je z roku 1855, do roku 1922 se ve vedení obce vystřídalo celkem 12 volených starostů.\n\nV roce 1921 bylo v obci 91 čísel popisných a trvale zde žilo 403 obyvatel. Kromě zemědělství se řada místních lidí zabývala broušením skla a drahých kamenů a také navlékáním skleněných perel.\n\n"}
{"id": "121173", "url": "https://cs.wikipedia.org/wiki?curid=121173", "title": "Liblice", "text": "Liblice\n\nObec Liblice se nachází v okrese Mělník, kraj Středočeský. Rozkládá se asi deset kilometrů jihovýchodně od Mělníka. Žije zde obyvatel, přičemž historické maximum je 640 obyvatel.\n\nPrvní písemná zmínka o obci pochází z roku 1254.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Liblice \"(607 obyvatel, katol. kostel)\" byly v roce 1932 evidovány tyto živnosti a obchody: obchod s dobytkem, elektrárna, holič, 2 hostince obchod s chemikáliemi, kapelník, kolář, 2 obchodníci s koňmi, kovář, 2 krejčí, lihovar, továrna na likéry Soyka, mlýn, pekař, porodní asistentka, povozník, 2 rolníci, 4 řezníci, sedlář, 4 obchody se smíšeným zbožím, Spořitelní a záložní spolek pro Liblice, trafika, velkostatkář Thun-Waldsteinová.\n\nDo širšího povědomí obec pronikla skrze tzv. Liblickou konferenci o Franzi Kafkovi, která se na zdejším zámku, patřícím tehdy již Československé akademii věd, konala v roce 1963.\n\nMístní zámek je nazýván barokní perlou. Nechal jej postavit v letech 1699–1706 Arnošt Josef Pachta z Rájova jako šlechtické sídlo. O samotnou stavbu se staral italský umělec Alliprandi. V 80. letech 18. století byl zámek rozšířen a interiér upraven ve druhé polovině 19. století. Architektonický typ použitý Alliprandim při stavbě liblického zámku byl na českém území použit poprvé a stal se vzorem dalších sídel. Během pozemkové reformy z něj byl vytvořen zbytkový statek Liblice, který měl až do roku 1939 v pachtu H. Klinger (židovského původu). Od roku 1952 je zámek ve vlastnictví Akademie věd České republiky.\n\nUprostřed obce stojí gotický kostel sv. Václava, postavený již kolem roku 1384. Původně byl postaven v gotickém slohu, ale roku 1710 byl přebudován Janem hrabětem Pachtou do dnešní podoby. V presbytáři jsou umístěny sochy sv. Barbory a sv. Jana Nepomuckého. Na hlavním oltáři je vyobrazen svatý Václav, jak se obklopen anděly vznáší do nebe. V lodi můžeme vidět obrazy sv. Prokopa, sv Felixe z Valois a Panny Marie. Pod hlavním oltářem je podzemní hrobka Pachtů a Dejmů.\n\n\nDopravní síť\n\nVeřejná doprava 2012\n\nZ obce vede cyklotrasa č. 141 Liblice - V Lukách - Lhotka u Mělníka.\n\n\n"}
{"id": "121174", "url": "https://cs.wikipedia.org/wiki?curid=121174", "title": "Maletín", "text": "Maletín\n\nObec Maletín (německy \"Moletein\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1317.\n\n\nV katastru obce jsou evidovány tyto kulturní památky:\n\n\n"}
{"id": "121175", "url": "https://cs.wikipedia.org/wiki?curid=121175", "title": "Líbeznice", "text": "Líbeznice\n\nObec Líbeznice (pomnožné, tedy: 6. p. \"v Líbeznicích\"; nebo \"Rotkirchen\", starším pravopisem \"Rothkirchen\") se nachází v okrese Praha-východ, kraj Středočeský, 2 km severně od hranic Prahy na hlavní silnici I/9 z Prahy do Mělníka.\n\nŽije zde obyvatel. Líbeznice byly a jsou i v současnosti díky své poloze a občanské vybavenosti centrem blízkého okolí. V obci se nacházejí: základní škola, základní umělecká škola, mateřská škola, pošta, čerpací stanice, zdravotní středisko včetně dentisty a gynekologa, obecní knihovna, fotbalové hřiště, Divadlo kouzel Pavla Kožíška, kostel sv. Martina a barokní fara. Obec je od roku 1999 členem dobrovolného svazku obcí Region Povodí Mratínského potoka. Líbeznice sousedí s obcemi Měšice, Bašť, Hovorčovice, Bořanovice a Zlonín, všechny v okrese Praha-východ.\n\nPrvní písemná zmínka o obci pochází z roku 1236. Obec je zmíněna v právním dokumentu, psaném středověkou latinou, ve kterém se král Václav I. zříká vymáhání dávek a věnuje statek (\"villa Lubeznic\") kapitule pražské, zastupované kanovníkem Marquardem. V roce 1294 jsou Libezníce rozděleny mezi kapitulu svatovítskou a vyšehradskou, v jejichž majetku se obec nachází až do 14. století. V 15. století obec vlastní Jan Náz, dvorní úředník krále Václava IV., dále král Jiří z Poděbrad a v letech 1459–1548 Staré Město pražské. Po několika změnách vlastníků je od konce 17. století až do poloviny 19. století obec ve vlastnictví rodu Nosticů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Líbeznice \"(1391 obyvatel, poštovní úřad, důchodkový kontrolní úřad, četnická stanice, římskokatolický kostel)\" byly v roce 1932 evidovány tyto živnosti a obchody: lékař, zvěrolékař, autodílna, biograf Legion, výroba cementového zboží, cihelna, 2 čalouníci, drogerie, obchod s dřívím, elektrárna, elektrotechnický závod, fotografický ateliér, 3 holiči, 4 hostince, klempíř, kolář, košíkář, kotlář, kovář, kožišník, 2 krejčí, výrobna lihovin, 2 obchody s obuví, obuvník, obchod s obuvnickými potřebami, 2 obchody s ovocem a zeleninou, 2 pekaři, 3 obchody s lahvovým pivem, pohřební ústav, 7 pokrývačů, 2 porodní asistentky, 16 rolníků, 3 řezníci, 2 sedláři, 8 obchodů se smíšeným zbožím, výroba sody, okresní hospodářská záložna v Karlíně, spořitelní a záložní spolek pro Líbeznice, studnař, 5 švadlen, tesařský mistr, 2 trafiky, 3 truhláři, 3 obchody s uhlím, 2 zahradnictví, 3 zámečníci, obchod železářským zbožím.\n\nLíbeznice po roce 2010, kdy se starostou stal Martin Kupka, získaly pozornost českých architektů, obec je dávána za vzor kvalitní maloměstské výstavby. V Líbeznici byla postavena nová budova Základní a umělecké školy s neobvyklým kruhovým půdorysem od atelieru Projektil, sportovní a kulturní centrum Chrupavka, citlivě a moderně byly zrekonstruovány budovy polikliniky, radnice a tzv. domu služeb.\n\nVětšina obyvatel Líbeznic svou víru buďto neuvádí, či uvedlo že je bez náboženské víry. Pokud se tedy k nějaké církvi hlásí, tak z většiny k církvi římskokatolické – 120 obyvatel. Relativně velké zastoupení zde má Pravoslavná církev v českých zemích a na Slovensku – hlásí se k ní 36 obyvatel. Zbylí obyvatelé, pokud se k nějaké církvi hlásí, pak buďto k Církvi československé husitské (11 obyv.), nebo k Českobratrské církvi evangelické, nejméně občanů se hlásí k Svědkům Jehovovým (2 obyvatelé).\n\nKostel svatého Martina z Tours je líbeznickou dominantou. Kostel zasvěcený Sv. Martinu z Tours stál v Líbeznicích již před rokem 1380. Nacházel se v blízkosti dnešního domu čp. 142, který v letech 1883–1956 sloužil jako škola, a asi 200 kroků od něho stála prkenná zvonice se zvony z let 1663 a 1676. O výstavbě nového kostela se začalo uvažovat již po třicetileté válce, kdy bylo k líbeznické farnosti trvale připojeno území zrušených farností v Hovorčovicích a Pakoměřicích. V roce 1788 byl starý kostel zbourán a 1. května 1788 pražským světícím biskupem Erasmem Dionýsem Kriegerem posvěcen základní kámen nově budovaného kostela, pro nějž bylo vybráno vyvýšené místo jižně od původní stavby (při dnešním Mírovém náměstí). Jednalo se o první kostel v Čechách, na který byl instalován hromosvod; instaloval ho zde pražský profesor mechaniky Antonín Renner.\n\nKostel je obklopen hřbitovem. Nedaleko kostela stojí patrová barokní fara (čp. 6) z 1. poloviny 18. století s mansardovou střechou. Kostel i fara jsou od roku 1958 zapsány do seznamu kulturní památky. K 1. lednu 2006 byla líbeznická farnost zrušena a její území přičleněno k farnosti v Odolena Vodě. Nedělní mše se koná v 10 hodin.\n\nNárodnostní složení obyvatel obce bylo v roce 2011 poměrně homogenní – 1430 obyvatel se přihlásilo k národnosti české, 43 k národnosti ukrajinské, 22 k národnosti slovenské, 4 lidé se přihlásili k národnosti vietnamské a 2 lidé k národnosti moravské.\n\nV obci působí fotbalový oddíl 1. FC Líbeznice a pingpongové družstvo.\n\n\nDopravní síť\n\nVeřejná doprava 2011\n\n"}
{"id": "121176", "url": "https://cs.wikipedia.org/wiki?curid=121176", "title": "Lužná (okres Vsetín)", "text": "Lužná (okres Vsetín)\n\nObec Lužná se nachází v okrese Vsetín ve Zlínském kraji. Žije zde obyvatel. Větší část obce se nachází v Chráněné krajinné oblasti Beskydy.\n\nPrvní písemná zmínka o obci pochází z roku 1512.\n\nZvonice z 19. století s komůrkou pokrytou šindelem a zvonem, jenž je zdoben reliéfy se sv. Floriánem a sv. Šebestiánem a nese dataci 1773.\nTři původní kamenné valašské sklípky s roubenými komorami a stodolou.\n\n"}
{"id": "121177", "url": "https://cs.wikipedia.org/wiki?curid=121177", "title": "Libořice", "text": "Libořice\n\nObec Libořice se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1333.\n\nNa jižním okraji návsi stojí zemědělský dvůr s libořickým zámkem, který vznikl přestavbou starší tvrze za hraběte Františka Josefa Šlika v roce 1737. Protější stranu návsi uzavírá budova barokní fary (čp. 31) ze druhé poloviny osmnáctého století a nad ní stojí kostel Nanebevzetí Panny Marie z roku 1716. Zámek, fara i kostel jsou chráněné jako kulturní památky.\n\n"}
{"id": "121178", "url": "https://cs.wikipedia.org/wiki?curid=121178", "title": "Horní Beřkovice", "text": "Horní Beřkovice\n\nObec Horní Beřkovice se nachází v okrese Litoměřice v Ústeckém kraji. Žije v ní obyvatel. Na návsi s rybníkem je dřevěná zvonička. V bývalém zámku se též nachází Psychiatrická nemocnice Horní Beřkovice.\n\nPrvní písemná zmínka o obci pochází z roku 1344. Obec se zde zmiňuje jako Běškovice a současný název je doložen až k roku 1676. Starý zámek byl obnoven roku 1684 a v letech 1738–1780 postaven nový. Roku 1880 zde žilo 620 obyvatel. Roku 1890 koupil zámek Zemský výbor a zřídil zde psychiatrickou léčebnu.\n\n\n\n\n"}
{"id": "121179", "url": "https://cs.wikipedia.org/wiki?curid=121179", "title": "Mahouš", "text": "Mahouš\n\nObec Mahouš se nachází v okrese Prachatice v Jihočeském kraji, zhruba 4 km východně od Netolic, 19 km vsv. od okresního města Prachatic a necelých 18 km zsz. od krajského města Českých Budějovic. Mahouš leží na přechodu Šumavského podhůří (okrsek Netolická pahorkatina) v Českobudějovickou pánev (okrsek Vodňanská pánev). Součástí obce je též osada Hlodačky, situovaná asi 2 km západo-jihozápadněji. Žije zde  obyvatel. \n\nPrvní písemná zmínka o obci pochází z roku 1300.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku obce.\n\n\n\n"}
{"id": "121180", "url": "https://cs.wikipedia.org/wiki?curid=121180", "title": "Machová", "text": "Machová\n\nObec Machová se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1397. V tomto období byla součástí količínského panství a zapsána byla Ježkovi (Janovi) a Zdeňku Štemberkům na Lukově. Od té doby byla spojena s holešovským panstvím, protože Štemberkům patřila tehdy mj. polovina Holešova. Machová zůstala při holešovském panství (poté okrese) až do roku 1942, kdy byl okres Holešov zrušen. Zřízen byl okresní úřad Kroměříž, do jehož působnosti byla obec začleněna. Po druhé světové válce byla obec přičleněna k okresu Gottwaldov (dříve a nyní opět Zlín).\n\nNázvosloví: Machowalhota (psáno dohromady) – 1397, dwuor Machowsky – 1527, wes Machowan – 1589, Machowa – 1675, Lhota Machowa – 1846. Názvu Machová se trvale používá od roku 1881.\n\n\n\n"}
{"id": "121181", "url": "https://cs.wikipedia.org/wiki?curid=121181", "title": "Mešno", "text": "Mešno\n\nObec Mešno se nachází v okrese Rokycany, kraj Plzeňský, zhruba 5 km severně od Spáleného Poříčí a 10 km jjv. od Rokycan. Žije zde obyvatel. Obcí prochází železniční trať 175 Rokycany–Nezvěstice (zastávka \"Mešno\") a silnice II/117.\n\nPrvní písemná zmínka o obci pochází z roku 1352.\n\n\n"}
{"id": "121182", "url": "https://cs.wikipedia.org/wiki?curid=121182", "title": "Luženičky", "text": "Luženičky\n\nObec Luženičky se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1543.\n\n\n\n\n"}
{"id": "121183", "url": "https://cs.wikipedia.org/wiki?curid=121183", "title": "Medový Újezd", "text": "Medový Újezd\n\nObec Medový Újezd se nachází v okrese Rokycany v Plzeňském kraji. Žije v ní obyvatel. Poblíž vesnice se nachází přírodní památka Medový Újezd.\n\nPrvní písemná zmínka o obci pochází z roku 1336.\n\nObec je rozdělena na horní (Na drahách) a dolní část (Průhon). Historicky starší dolní část obce navazuje na bývalé naleziště zkamenělin.\n\n\n"}
{"id": "121184", "url": "https://cs.wikipedia.org/wiki?curid=121184", "title": "Hříškov", "text": "Hříškov\n\nObec Hříškov se nachází v okrese Louny v Ústeckém kraji asi deset kilometrů jihovýchodně od Loun. Žije v ní obyvatel.\n\nPrvní písemná zmínka o obci pochází z roku 1318.\n\n\n\n"}
{"id": "121185", "url": "https://cs.wikipedia.org/wiki?curid=121185", "title": "Hřibojedy", "text": "Hřibojedy\n\nObec Hřibojedy (německy \"Sibojed\") se nachází v okrese Trutnov, kraj Královéhradecký, zhruba 5 km jjv. od Dvora Králové nad Labem. Žije zde  obyvatel.\n\nPrvní písemná zmínka o obci pochází z roku 1398. Archeologický průzkum provedený na katastru obce potvrdil významné mezolitické sídliště.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n\n"}
{"id": "121186", "url": "https://cs.wikipedia.org/wiki?curid=121186", "title": "Lhota pod Hořičkami", "text": "Lhota pod Hořičkami\n\nObec Lhota pod Hořičkami () se nachází v okrese Náchod, kraj Královéhradecký. Žije zde obyvatel.\n\nAčkoliv ves vznikla nejspíše v první polovině 13. století, první písemná zmínka o obci pochází z roku 1405.\n\n"}
{"id": "121187", "url": "https://cs.wikipedia.org/wiki?curid=121187", "title": "Malšín", "text": "Malšín\n\nObec Malšín (německy \"Malsching\") se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o obci pochází z roku 1339.\n\n\nMalšín má dvě části, vlastní Malšín a Ostrov. Obě tyto vesnice leží na katastrálním území s názvem \"Ostrov na Šumavě\" (kromě nich zahrnuje také samoty Zadní Ostrov a Větrná). Území obce se ale kromě toho skládá z dalších pěti katastrálních území, které spadají pod část Ostrov: \"Boršov u Loučovic\", \"Horní Okolí\", \"Horní Dlouhá\" (zahrnuje osady Dolní Dlouhá a Lhotka), \"Šafléřov\" (zahrnuje samoty Chvalín a Vojtín) a \"Běleň\" (zahrnuje osadu Branná).\n\n"}
{"id": "121188", "url": "https://cs.wikipedia.org/wiki?curid=121188", "title": "Malý Újezd", "text": "Malý Újezd\n\nObec Malý Újezd se nachází v okrese Mělník, kraj Středočeský. Rozkládá se asi sedm kilometrů jihovýchodně od Mělníka. Žije zde obyvatel.\n\nPrvní písemná zmínka o obci pochází z roku 1517.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Malý Újezd \"(435 obyvatel)\" byly v roce 1932 evidovány tyto živnosti a obchody: 3 obchodníci s dobytkem, 2 holiči, 3 hostince, obchod s koňmi, kovář, 2 krejčí, výčep lihovin, 3 obchody s Lahvovým pivem, pokrývač, 2 rolníci, 2 řezníci, sedlář, 4 obchody se smíšeným zbožím, trafika, truhlář, obchod s  uhlím, velkostatek Havelka, zahradnictví.\n\nVe vsi Jelenice \"(přísl. Vavřineč, 521 obyvatel, samostatná ves se později stala součástí Malého Újezda)\" byly v roce 1932 evidovány tyto živnosti a obchody: 3 hostince, kovář, krejčí, mlýn, stáčírna lahvového piva, rolník, 3 řezníci, 5 obchodů se smíšeným zbožím, 2 trafiky.\n\n\n\nDopravní síť\nVeřejná doprava 2012\n\nObcí prochází cyklotrasa č. 8171 Mělník – Malý Újezd – Jelenice.\n\n"}
{"id": "121189", "url": "https://cs.wikipedia.org/wiki?curid=121189", "title": "Mezihoří (okres Klatovy)", "text": "Mezihoří (okres Klatovy)\n\nObec Mezihoří se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1548.\n\n\n"}
{"id": "121190", "url": "https://cs.wikipedia.org/wiki?curid=121190", "title": "Martinice u Onšova", "text": "Martinice u Onšova\n\nObec Martinice u Onšova () se nachází v okrese Pelhřimov v Kraji Vysočina. Žije zde obyvatel. Obcí protéká Martinický potok, který je levostranným přítokem řeky Želivky.\n\nPrvní písemná zmínka o obci pochází z roku 1362.\n\n\n\n"}
{"id": "121191", "url": "https://cs.wikipedia.org/wiki?curid=121191", "title": "Mankovice", "text": "Mankovice\n\nMankovice (německy \"Mankendorf\") se nachází v okrese Nový Jičín v Moravskoslezském kraji. Žije zde obyvatel.\n\nTéměř celé moderní katastrální území této obce leží ve Slezsku, ale ze srovnání historických císařských výtisků stabilního katastru a současné katastrální mapy vyplývá, že v minulosti došlo k menším pozemkovým přesunům mezi Mankovicemi a sousedními obcemi Bernarticemi nad Odrou a Suchdolem nad Odrou (k Moravě náleží například parcely 913/4, 913/19). Původně slezský katastr Mankovic byl vklíněn mezi jinak původně moravská katastrální území Pohoř (součást města Odry), Suchdol nad Odrou (součást stejnojmenné obce), Bernartice nad Odrou, Jeseník nad Odrou (součást stejnojmenné obce) a \"(dnes již zrušené katastrální území)\" Dolní Vražné (součást obce Vražné). Pouze na západě sousedí s dalším slezským katastrálním územím Odry (součást stejnojmenného města).\n\nPrvní písemná zmínka o obci pochází z roku 1374.\n\n\nNa území obce zasahuje dálnice D1 s exitem 321 Mankovice. Na něj přichází od Oder silnice II/441. Dále zde vedou silnice III. třídy:\n\n\n\n"}
{"id": "121193", "url": "https://cs.wikipedia.org/wiki?curid=121193", "title": "Mezilečí", "text": "Mezilečí\n\nObec Mezilečí () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1495.\n\n\n\n"}
{"id": "121194", "url": "https://cs.wikipedia.org/wiki?curid=121194", "title": "Lidmaň", "text": "Lidmaň\n\nLidmaň () je obec na Českomoravské vrchovině, jež leží v západní části okresu Pelhřimov v kraji Vysočina. Nachází se na spojnici mezi Pacovem a Kamenicí nad Lipou, 6 km východně od Černovic.\n\nSprávní území obce je tvořeno dvěma katastrálními územími, Lidmaň a Lidmaňka, o celkové výměře 1305 ha. Do správního území náleží vesnice Lidmaň, Lidmaňka, Bohutín, Hojava, Lhotka a Tvrziny. Žije zde obyvatel, z toho zhruba sto jich žije ve zdejším Ústavu sociální péče.\n\nObec je dostupná po silnici III/12818 Pelhřimov – Černovice a na ní navazující silnici III/12819 od Kamenice nad Lipou. Nejbližší železniční zastávka je v Černovicích na úzkokolejné trati Jindřichův Hradec - Obrataň.\n\nZdejší území spadá do povodí řeky Želivky a je odvodňováno Cerekvickým potokem, který pramení jihozápadně od Lidmaně, na západním úbočí vrchu Bohutín (710 m), v nadmořské výšce kolem 675  metrů. V katastrálním území obce pramení Černovický potok, který teče na druhou stranu a je přítokem Lužnice. V okolí Lidmaně se nachází řada větších či menších rybníků.\n\nPrvní písemná zmínka o obci pochází z roku 1359.\n\n\n\n\n"}
{"id": "121195", "url": "https://cs.wikipedia.org/wiki?curid=121195", "title": "Kejnice", "text": "Kejnice\n\nObec Kejnice se nachází poblíž východní hranice okresu Klatovy, kraj Plzeňský. Žije zde obyvatel. Na území obce se nachází několik rybníků.\n\nPrvní písemná zmínka o vesnici pochází z roku 1045.\n\n\n\n\n"}
{"id": "121198", "url": "https://cs.wikipedia.org/wiki?curid=121198", "title": "Mnichov (okres Domažlice)", "text": "Mnichov (okres Domažlice)\n\nObec Mnichov se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1550.\n\n\n\n"}
{"id": "121199", "url": "https://cs.wikipedia.org/wiki?curid=121199", "title": "Mlečice", "text": "Mlečice\n\nObec Mlečice se nachází v okrese Rokycany, kraj Plzeňský. Asi 12 km severozápadně od Zbiroha, cca 28 km severně až severovýchodně od Rokycan. Žije zde obyvatel. V obci je pošta, MŠ a ZŠ (1. stupeň), zdravotnické zařízení i obchod se smíšeným zbožím.\n\nOd července 2019 se rekonstruuje obecní knihovna, která se bude snažit navázat na úspěchy z let 1977 - 1985, kdy získávala Čestná uznání za kvalitní služby.\n\nSoučasné vedení obce se snaží o celkovou revitalizaci a kulturní vyžití pro občany.\n\n\"V písemných pramenech se ves objevuje poprvé k r. 1227, kdy byla v majetku pražského svatojiřského kláštera. Koncem 13. století byly Mlečice, tehdy zvané Bnečice (též Benětice), královským majetkem připojeným k Týřovu. K polovině 14. století je ve vsi připomínán farní kostel, souběžně s tím zde existoval i vladycký statek Února z Mlečic. V pozdějším období byla i pro Mlečice typická feudální rozdrobenost, kdy ves najednou vlastnilo několik většinou menších feudálů. Vladycký dvůr je zde uváděn ještě k polovině 15. století, stopa po mlečických feudálech se ztrácí někdy na přelomu 15. a 16. věku. V polovině 60. let 16. století byla ves připojena ke zbirožskému panství, při kterém poté setrvala až do konce feudalismu. Na Mlečické zle dolehlo období třicetileté války, když ves vydrancovali v průběhu \"ložírování\" císařští vojáci. Berní rula zaznamenala v lokalitě krátce po polovině 17. století 17 selských a 2 chalupnické usedlosti, jejichž počet stoupl do následujícího věku na 25. Roku 1885 ves zasáhl mohutný požár, který zničil nejen zdejší kostel, ale i 23 popisných čísel \"se vším příslušenstvím\". K r. 1839 bylo ve vsi 75 popisnýcz čísel a 460 obyvatel. K r. 2001 bylo v obci evidováno 100 domů a 262 obyvatel.\"\n\n\n\n\n"}
{"id": "121200", "url": "https://cs.wikipedia.org/wiki?curid=121200", "title": "Mysletice", "text": "Mysletice\n\nObec Mysletice () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Misleticz (1385), Misleticze (1417), Myslotitz (1678), Mischletitz (1718), Myslotitz (1720), Misletitz (1751), Misletitz a Mysletice (1846) až k podobě Mysletice v letech 1881 a 1924. Místní jméno vzniklo přidáním přípony -ice k osobnímu jménu Mysleta. Pojmenování je rodu ženského, čísla pomnožného a genitiv zní Mysletic\n\nPrvní písemná zmínka o obci pochází z roku 1378.\n\nV letech 1961–1988 k obci příslušely vesnice Olší a Zadní Vydří. Od 1. ledna 1989 do 31. prosince 1991 byla místní částí Telče. Od 1. ledna 1992 je samostatnou obcí.\n\nMysletice leží v okrese Jihlava v Kraji Vysočina. Nachází se 5 km jižně od Mrákotína, 6,5 km jihozápadně od Telče a 3,5 od Horní Myslové, 3 km severozápadně od Zadního Vydří, 8 km severně od Dačic, 2 km východně od Řečice a 2 km jihovýchodně od Olší. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Jihlavské vrchy, v jejichž rámci spadá pod geomorfologický okrsek Mrákotínská sníženina. Průměrná nadmořská výška činí 570 metrů. Nejvyšší bod, Lopata (645 m n. m.), leží severozápadně od obce. Obcí protéká Mysletický potok, východně od Mysletic pak Vyderský potok, na němž se rozkládá Mackův rybník.\n\nPodle sčítání 1930 zde žilo v 35 domech 168 obyvatel. 168 obyvatel se hlásilo k československé národnosti. Žilo zde 163 římských katolíků a 5 evangelíků.\n\nMysletice jsou členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nObec má devítičlenné zastupitelstvo, v jehož čele stojí od listopadu 2018 starostka Jitka Krejčová..\n\nV obci sídlí firmy PVE Profi s.r.o. a Zemědělské družstvo Mysletice, pilařství a prodejna smíšeného zboží. Obcí prochází silnice III. třídy č. 40611 z Řečic do Horní Myslové, č. 40614 z Olší a č. 40621 do Kostelního Vydří. Dopravní obslužnost zajišťují dopravci ČSAD Jindřichův Hradec a Josef Štefl - tour. Autobusy jezdí ve směrech Dačice, Mrákotín, Telč a Borovná. Železniční doprava. Obcí prochází cyklistická trasa č. 5021 z Olší do Kostelní Myslové.\n\nMístní děti dojíždějí do základní školy v Telči. Působí zde Sbor dobrovolných hasičů Mysletice.\n\n\nZ obce pochází Leopold Škarek, provinciál Tovaryšstva Ježíšova z doby první republiky.\n\n\n"}
{"id": "121201", "url": "https://cs.wikipedia.org/wiki?curid=121201", "title": "Novosedly (okres Břeclav)", "text": "Novosedly (okres Břeclav)\n\nNovosedly (německy \"Neusiedel\") jsou obec v okrese Břeclav v Jihomoravském kraji. Leží na pravém břehu Dyje blízko hranice s Rakouskem, mezi městy Mikulov a Hrušovany nad Jevišovkou. Žije zde obyvatel.\n\nNovosedly byly založeny jako kolonizační ves zřejmě před rokem 1183, nejpozději však v 1. čtvrtině 13. století. První spolehlivá písemná zmínka je z roku 1276. Původně patřily kapitule ve Staré Boleslavi. Ta ves roku 1276 postoupila klášteru premonstrátek v Dolních Kounicích. Již během 1. poloviny 14. století však část vsi patřila k drnholeckému panství. To ji nakonec získalo celou. Novosedly pak pod drnholecké panství spadaly až do zrušení patrimoniální správy v roce 1848.\n\nPo zavedení nové organizace státní správy v roce 1850 byla začleněna do soudního i politického okresu Mikulov. V roce 1856 byla postavena nová školní budova (vedle ní byla v roce 1920 postavena další budova české menšinové školy). Roku 1872 sem byla přivedena železnice (trať Břeclav - Hrušovany nad Jevišovkou), z níž vedla odbočka do Lávy nad Dyjí (roku 1930 zrušena). Pošta v obci byla založena 22. ledna 1892.\n\nPo Mnichovské dohodě byly Novosedly odstoupeny Německé říši a dne 8. října 1938 připojeny k Dolnodunajské župě. Sovětská armáda obec obsadila až 8. května 1945. Většina obyvatel obce byla následně odsunuta a na jejich místo přišli dosídlenci z Valašska, Hodonínska, Slovenska a reemigranti z Bulharska a Jugoslávie. Od roku 1960 spadá obec pod okres Břeclav. Dne 5. března 2004 byly obci Novosedly uděleny Parlamentem České republiky znak a vlajka.\n\nAč se nacházejí v oblasti osídlené chorvatskou kolonizací, přímo Novosedly byly do odsunu Němců roku 1945 z naprosté většiny německé.\n\nOd roku 1990 vykonával funkci starosty obce František Trefilík. Na ustavujícím zasedání zastupitelstva 6. listopadu 2014 byl opětovně zvolen. Z funkce ho zastupitelé odvolali v srpnu 2015, na zasedání zastupitelstva 17. září 2015 byl novým starostou zvolen Milan Masařík.Ten však po dvou týdnech rezignoval. Na zasedání zastupitelstva 3. listopadu 2015 byl novým starostou zvolen Adam Hrůza.\nNa ustavujícím zasedání zastupitelstva 1.11.2018 byl znovu zvolen starostou.\n\nSídlí zde cihelna Wienerberger, firma HTS, Víno Marcinčák, Víno Foltýn (VINOFOL).\n\n\n"}
{"id": "121202", "url": "https://cs.wikipedia.org/wiki?curid=121202", "title": "Nedašova Lhota", "text": "Nedašova Lhota\n\nObec Nedašova Lhota se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci je z roku 1503, kdy se osada připomíná v zemských deskách jako součást panství Brumov. Název obce je odvozen od blízkého Nedašova. Z dochovalých památek si zasluhuje pozornost zvonice z roku 1867.\n\n\n"}
{"id": "121203", "url": "https://cs.wikipedia.org/wiki?curid=121203", "title": "Moldava", "text": "Moldava\n\nMoldava ( ze starogermánského „milti ahwa“ přibližně „hojná voda“) je obec, která se nachází v severozápadní části České republiky při hranici s Německem v okrese Teplice v Ústeckém kraji. Žije v ní obyvatel. Rozkládá se na vrcholcích Krušných hor, na novoměstských pláních a v údolí pramene Muldy v průměrné nadmořské výšce 790 m. Obec je rozdělena na tři části – Horní Moldava, Dolní Moldava a Nové Město. Každá z těchto částí je od sebe vzdálena cca 2 km. Všechny tři části obce mají pravidelné autobusové spojení s městem Hrob a lázeňskými Teplicemi. Nové Město a Horní Moldava se nachází na železniční trati Most–Litvínov–Moldava. Na území Moldavy se dříve nacházely ještě osady Oldříš a Pastviny, které zanikly v padesátých letech 20. století.\n\nBěhem historického vývoje se Moldava rozdělila na dvě části. Horní část Moldavy je správním centrem obce. Sídlí zde obecní úřad, knihovna, veřejný internet a pošta. Je tu hraniční přechod do Německa pro automobily, cyklisty a pěší, železniční nádraží, čerpací stanice pohonných hmot, vietnamská tržnice a několik restauračních a ubytovacích zařízení.\n\nDolní Moldava je původní a nejstarší částí obce kolem bývalých dolů a kostela. Slouží především k bydlení a k rekreaci. Stojí zde katolický kostel Navštívení Panny Marie, hřbitov, restaurace a hotel. Potok Mulda, pramenící v lesích nad Moldavou, napájí dvě vodní nádrže, umožňující v létě přírodní koupání. Dolní část obce je propojena se saským horským střediskem Holzhau pěším hraničním přechodem.\n\nNové Město je spíše rekreační oblastí, nachází se zde lyžařský areál pro běžecké i sjezdové lyžování, prochází tu řada cyklistických a turistických stezek. Na Novém Městě jsou restaurace, ubytovny a jedna čerpací stanice pohonných hmot.\n\nKlima Krušných hor ovlivňuje nadmořská výška. Roční průměry teplot se pohybují mezi 8 a 9 stupni Celsia.\n\nKvětena je velmi pestrá. Ve vyšších polohách Krušných hor byly původními rostlinnými společenstvy bykové a květnaté bučiny, které byly později nahrazeny smrkovými monokulturami. Významným biotopem v Krušných horách jsou rašeliniště a kdysi obdělávané květnaté louky, na nichž doposud roste řada významných a mizejících rostlin, např. lilie cibulkonosná, všivec ladní, upolín nejvyšší, srstnatec plamatý, tučnice obecná, prha arnika.\n\nPro lesnaté oblasti Krušných hor je z velkých savců charakteristický především jelen evropský, srnec obecný a prase divoké. V roce 1958 byl u Moldavy zastřelen omylem los evropský. Další exemplář byl na Moldavě pozorován opět v roce 1987. Byla vyslovena teorie, že Krušné hory jsou součástí historické tahové cesty losů ve směru sever–jih. Mozaika rašelinišť, luk a mladých výsadeb náhradních dřevin ve vrcholové partii Krušných hor je ideálním prostředím pro silně ohroženého tetřívka obecného, který zde hnízdí. Z dalších druhů ptáků osidlují lesní biotopy Krušných hor, např. jestřáb lesní, kalous ušatý, puštík obecný, sýc rousný, sluka lesní, bekasina otavní. Bezobratlé zastupuje několik druhů chráněných mravenců rodu Formica, čmeláci rodu Bombus a některé druhy střevlíků.\n\nStáří osídlení v okolí Moldavy dokládají nálezy z mladší doby kamenné. Ves se nacházela na staré solné stezce z Hrobu na Frauenstein v Sasku. Krušnohorský pomezní hvozd lákal svým přírodním bohatstvím již odedávna skláře, neboť ke sklářskému podnikání bylo zapotřebí velkého množství dřeva První doklady o sklářství na Moldavě na území rýzmburského panství pocházejí z roku 1392. Jedná se o účty na dřevo uložené ve Státním archivu v Drážďanech. Existenci hutě pak dokládá listina ze 4. února 1398, kde Boreš z Rýzmburka prodal lesní huť míšeňskému markraběti Vilému z Míšně z rodu Wettinů. V roce 1346 se objevuje v církevních účtech míšeňské kapituly jméno Mulda. Tento rok dokládá stavbu pravděpodobně dřevěného kostelíka. První písemná zmínka o samotné obci pochází až z roku 1402.\n\nPři archeologických průzkumech bylo v okolí Moldavy nalezeno pět sklářských hutí, které tvoří dnes součást naučné stezky Po stopách sklářství na Moldavě. V letech 1537–1547 stanovil král Ferdinand I. pevné zemské hranice a Moldava připadla české straně. V roce 1560 se na Moldavě těžilo stříbro, těžba však netrvala dlouho.\n\nBěhem třicetileté války zde prošla saská, švédská i císařská vojska, prchal tudy Albrecht z Valdštejna po porážce u Lützenu.\n\nVzhledem k blízkosti hranic zde byly problémy s protestanty a katolíky. Při násilné rekatolizaci chodili Moldavští na bohoslužby do sousedního Hermsdorfu a katolický kostel zel prázdnotou. Násilí se neobešlo bez útěků za hranice. Od roku 1687 je veden katolický farář při moldavském kostele Navštívení Panny Marie.\n\nTereziánský katastr uvádí 37 hospodářů, 4 mlynáře, ševce, krejčího, tesaře a šenkýře. Lidé chovali dobytek a pracovali v lese. Moldavské dřevo bylo exportováno do Saska, především do freiberských dolů. Mezi Moldavou, Oldříšem a Novým Městem jsou dodnes rozsáhlá rašeliniště. Rašelina se těžila a dovážela z hor do lázní v Teplicích, nebo za hranice. Rok 1787 uvádí 81 domů a 4 domy z osady Vápenice. Na počátku 19. století byla na cestě Mikulov–Freiberg zřízena celnice.\n\nV roce 1833 bylo na Moldavě 701 obyvatel a 105 domů, za deset let 741 obyvatel ve 112 domech. V roce 1850 se k Moldavě přičlenily osady Pastviny a Oldříš, později se však opět osamostatnily.\n\nMoldavská škola byla založena v roce 1792, jako jednotřídka fungovala pouze v zimě, dvoutřídní škola se otevřela v nové budově roku 1870. Do školy na Moldavě chodily až do roku 1867 i děti z Pastvin.\n\nV roce 1880 je uváděno 723 obyvatel, roku 1885 zde bylo 125 domů a 732 obyvatel, roku 1890 136 domů a 864 obyvatel, z nichž 23 bylo české národnosti, roku 1921 měla obec 114 domů a 930 obyvatel, (43 Čechů) a roku 1930 875 obyvatel.\n\nV letech 1871–1884 byla vybudována Moldavská horská dráha, která obec spojila s Mostem. O rok později byl dokončen železniční hraniční přechod do Holzhau, který umožnil železniční spojení do saského Freibergu. Dopravovalo se po ní uhlí, vytěžená ruda, dřevo z Krušných hor a samozřejmě turisté. V roce 1997 byla větší část zbývající trati prohlášena za kulturní památku. Hovoří se také o znovuobnovení dráhy do Saska, neboť trat byla v Německu zrušena a koleje vytrhány.\n\nNa Dolní Moldavě byla šedesátých letech dvacátého století nalezena žíla fluoritbarytu, nejvýznačnější v celých Čechách. V roce 1960 byla k Moldavě připojena osada Nové Město.\n\n\n\nK obci náležejí též katastrální území zaniklých vesnic Oldříš a Pastviny.\n\n"}
{"id": "121204", "url": "https://cs.wikipedia.org/wiki?curid=121204", "title": "Mířkov", "text": "Mířkov\n\nObec Mířkov se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1158.\n\n\n\n"}
{"id": "121205", "url": "https://cs.wikipedia.org/wiki?curid=121205", "title": "Mořice", "text": "Mořice\n\nMořice je obec, která se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z 27. ledna 1238, a sice z listiny, kterou potvrzuje bratr krále Václava I. a markrabě moravský Přemysl Doubravnickému klášteru právo na ves Semislav na Opavsku; mezi svědky vyhotovení je uveden Předibor z Mořic – nižší šlechtic, který měl v Mořicích majetek a psal se po nich. V následujících staletích se v držení Mořic vystřídali páni z Kravař a další šlechtické rody, naposledy Žerotínové, jimž panství patřilo do roku 1620, kdy po Bedřichu Vilémovi ze Žerotína, za účast na stavovském povstání zbaveném majetku, získal Mořice jako konfiskát Maxmilián, kníže Lichtenštejn. Ten záhy poté, roku 1633, daroval Mořice klášteru paulánů, který založil se svou manželkou Kateřinou rozenou z Boskovic ve Vranově u Brna. V majetku řádu zůstaly Mořice až do jeho zrušení císařem Josefem II. v roce 1784, panství pak přešlo do správy Moravského náboženského fondu; od něj je získal v roce 1812 za 150 tisíc zlatých rakouský arcivévoda Ferdinand Karel d´Este, princ z Parmy a Modeny, a po něm jeho synovec František d´Este, pán na Modeně. V roce 1885 panství zakoupil arcibiskupem Fürstenberkem pro arcibiskupství olomoucké, v jehož držení bylo do roku 1924, kdy zbytkový statek a další polnosti byly přiděleny občanům z Mořic, Němčic, Nezamyslic a Vrchoslavic.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nCelý zámecký areál se zámeckou kaplí a sladovnou náleží k nejvzácnějším v celém regionu.\n\nÚzemím obce prochází dálnice D1 s exitem 244; silnice I/47 v úseku Vyškov – Kroměříž a silnice II/433 v úseku Němčice nad Hanou – Mořice – Morkovice-Slížany\n\n"}
{"id": "121206", "url": "https://cs.wikipedia.org/wiki?curid=121206", "title": "Modřišice", "text": "Modřišice\n\nObec Modřišice se nachází v okrese Semily v Libereckém kraji, zhruba 3 km jihozápadně od Turnova. Sídlo je rozloženo v Mnichovohradišťské kotlině, na pláni po levé straně řeky Jizery. Přímo Modřišicemi protéká Modřišický potok, jeden z drobnějších přítoků uvedené řeky. Žije zde  obyvatel.\n\nPrvní písemná zmínka o obci pochází z roku 1410.\n\n\n"}
{"id": "121207", "url": "https://cs.wikipedia.org/wiki?curid=121207", "title": "Mšec", "text": "Mšec\n\nMěstys Mšec (dříve též Kornhaus) se nachází v okrese Rakovník ve Středočeském kraji, přibližně 5,5 km severně od Nového Strašecí a 14 km západně od Slaného. Žije zde obyvatel. Součástí městyse je i drobná osada Háj se zhruba 30 obyvateli, vzdálená 1,5 km východním směrem.\n\nSídlo, na severní straně obklopené půlkruhem lesů, je rozloženo v mírném, k jihu obráceném svahu širokého údolí potoka Loděnice (Kačáku). Na tomto potoce a několika jeho drobných přítocích se v jižním a jihozápadním sousedství Mšece nachází soustava rybníků, z nichž na katastru městyse největší nese jméno \"Červený\", z dalších jmenujme rybníky \"Mlýnský\", \"Pilský\", \"Vítovský\" a \"Jopát\". Osu historické zástavby tvoří silnice II/237 Nové Strašecí – Srbeč, s níž se v severní části obce křižuje frekventovaná silnice I/16 Řevničov – Slaný.\n\nNázev Mšec je původem zdrobnělým tvarem ke slovu mech. V historických pramenech českých i německých, Mšec často vystupuje pod názvem \"Kornhaus\", (česky též \"Kornhauz, Kornouz\"). Dle jazykovědce Antonína Profouse jde o odvozeninu od středohornoněmeckého \"Kornhûs\", znamenajícího „sýpka, špýchar, obilnice“.\n\nPrvní písemná zmínka o obci pochází z roku 1316, kdy se připomíná vladyka Dcheř ze Mšece (\"Dcherz de Mssecz\") s dcerou Zdeňkou. Později byl Mšec ve vlastnictví pánů z Kolovrat, jejichž společný předek Albrecht (nejstarší) z Kolovrat († 1391), maršálek královny Anny Svídnické a zakladatel ročovského kláštera, učinil roku 1361 smlouvu o hranice mezi královským panstvím křivoklátským a svými vesnicemi Mšecí a Žehrovicemi. K roku 1352 je doložena mšecká fara a tedy i existence kostela. Z této doby také pocházejí první doklady názvu Kornhaus (1368 \"Albertus dictus Colowrat de Cornuss\"). V roce 1387 působil Albrecht z Kolovrat (není zřejmo zda A. nejstarší či jeho syn A. starší) spolu s Markvartem z Vartenberka odboj proti králi Václavovi IV. a dopouštěl se loupeží na cestách, pročež královské vojsko někdy v letech 1388 nebo 1390 mšeckou tvrz (či hrad – přesnější podoba tehdejší pevnosti není známa) dobylo a vypálilo.\n\nJeden z dalších synů zmíněného Albrechta nejstaršího, Mikeš († 1392), se stal předkem linie Kornhauzských z Kolovrat. Mikeš měl syny Albrechta a Jana († po roce 1437), kteří drželi Mšec společně. Janova dcera Eliška byla manželkou proslulého husitského vojevůdce Jana Roháče z Dubé. Po roce 1455 držel Mšec Zbyněk Kornhauzský z Kolovrat († po roce 1506), věrný stoupenec krále Jiřího z Poděbrad. Zbyněk Korhauzský a jeho manželka Kateřina z Dubé na stará kolena vedli o správu majetku hořké soudní spory se svým synem Jindřichem, který jim vyčítal špatné hospodaření. Rod Kolovratů, dotčený na cti takovým skandálním chováním, tehdy dokonce uspořádal roku 1503 sjezd svých příslušníků na Mělníce a donutil obě strany k jakémus smíru. Avšak ani Jindřich Kornhauzský hospodářství nepozvedl, a mšecké panství v hodnotě 7 tisíc kop grošů českých přešlo na jeho příbuzného, karlštejnského purkrabího Mikuláše (Mikše) Žehrovského z Kolovrat († 1510), který přesídlil ze Žehrovic na Mšec. Žehrovice tak byly spojeny se mšeckým panstvím a od těch časů nazývány Žehrovicemi Mšeckými.\nDalším, kdo Mšec spravoval Jiří Bezdružický z Kolovrat, nejvyšší zemský sudí († 1528), po němž zůstala vdova Eliška z Fictumu († okolo 1540). V letech 1536 až 1538 byl pánem na Mšeci Václav Budovec z Budova, po něm Dětřich (Jetřich) Bezdružický z Kolovrat († 1547). Když v roce následujícím zděděné panství přebíral Dětřichův synovec Ludvík Bezdružický z Kolovrat († 1554 či 1555) hejtman Nového Města pražského, zahrnovalo zámek Kornhauz se dvorem, pivovarem, sladovnou a městečkem, k tomu deset vsí: Milý, Srby, Lhotu, Žehrovice, Třtici, Honice, Třebichovice, Hořešovice, Lodenici, Kačici, k tomu lesy u Žehrovic, jedenáct rybníků a právo na výplatu dvou vsí zastavených, Pozdně a Bdína. Tato zmínka je nejstarším dokladem, v němž je Mšec označován jako městys a zároveň první, hovořící o mšeckém panském sídle jako zámku, což naznačuje dřívější přestavbu panského sídla za některého z předešlých majitelů. Roku 1550 Ludvík Bezdružický část mšeckého panství (Kačici aj.) odprodal majiteli sousedního panství smečenského Janu Bořitovi z Marinic a dalších částí se museli zbavovat i jeho zadlužení synové Jan a Zdislav Abdon, až Kolovratům zbyl jen Mšec a dvůr ve Třtici, které roku 1569 koupil Bedřich Mičan z Klinštejna a z Roztok na Žehrovicích za 5875 kop grošů českých.\n\nV roce 1586 koupil za cenu 55 tisíc kop grošů míšeňských panství Mšec se Mšeckými Žehrovicemi a Hořešovicemi Matyáš Štampach ze Štampachu († 1613), císařský rada a hejtman kraje slánského, muž zcestovalý, který se mj. v mládí účastnil válek proti Turkům v Uhrách. Tento vyženil roku 1584 Srbeč a Hřivčice, roku 1596 přikoupil Kalivody, 1597 Přerubenice a 1613 Mašťov. Za Matyáše Štampacha zažil Mšec období velkého rozkvětu. Štampach roku 1601 dal postavit v městečku školu, pořídil nový velký zvon na kostel a také zámek zcela přebudoval ve výpravně zařízenou renesanční patrovou stavbu s bohatými sbírkami starožitností a knihovnou. Při zámku také zřídil letohrádek (zbořený 1678) s oborou. Mimo toho založil bylinářskou zahradu, bažantnici, řadu sadů, chmelnic, hostinců a mlýnů, též novou pilu a cihelnu. Štampachovský erb (\"v červeném štítě stříbrná krokev se třemi červenými růžemi\") s iniciálami stavebníka se dochoval vytesaný v zámeckém dvoře, nad renesančním vchodem v severním křídle.\n\nPo bezdětném Matyáši Štampachovi se v dědictví zvelebeného panství v krátkém sledu vystřídali jeho synovci, z nichž Jan Jindřich ze Štampachu se roku 1618 horlivě přidal ke stavovského povstání, hostil na svém zámku Fridricha Falckého a své poddané vypravoval do boje proti císaři. Po vítězství císařské strany byl roku 1622 odsouzen k propadnutí poloviny majetku. Již předtím mu byl Mšec zabrán a zastaven nejprve Elišce Popelové z Lobkovic a 1623 připsán hraběti Vratislavovi z Fürstenberka. Odhadní cena tohoto statku tehdy činila téměř 88 tisíc kop grošů míšeňských. Po vydání Obnoveného zřízení zemského Jan Jindřich Štampach s rodinou pro víru emigroval do saského Annabergu. Za saského vpádu se roku 1631 ještě na čas vrátil a ujal se mšeckého panství, po vyhnání Sasů mu však i zbytek jmění byl dalším rozsudkem zkonfiskován.\n\nPo smrti Vratislava z Fürstenberka vedly se v rodině spory o dědictví, až nakonec panství připadlo Marii Eleonoře, provdané hraběnce z Hohenemsu, která je roku 1662 prodala za 60 tisíc zlatých rýnských hraběti Janu Adolfovi ze Schwarzenberka. Od té doby až do zrušení poddanství náležel Mšec Schwarzenbergům. Po roce 1675 došlo k barokní přestavbě zámku, další úpravy na něm pak prováděny v průběhu celého 18. století. Z roku 1681 se dochoval obsáhlý, 613stránkový česky psaný urbář panství Mšec. \n\nNa mšeckém zámku býval uložen obsáhlý schwarzenberský archiv, a to až do jeho přemístění do Třeboně ve 20. století.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Mšec \"(1059 obyvatel, poštovní úřad, telegrafní úřad, telefonní úřad, četnická stanice, katol. kostel, Obchodní grémium, společenstvo hostinských, společenstvo smíšených živností, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, cihelna, 2 obchody s dobytkem, obchod se dřevem, družstvo pro rozvod elektrické energie ve Mšeci, hodinář, 2 holiči, 7 hostinců, kamenický závod, kapelník, 2 kováři, 4 krejčí, mlýn, obchod s obuví Baťa, 2 obchody s ovocem a zeleninou, 3 pekaři, obchod s peřím, pojišťovací jednatelství, porodní asistentka, 3 řezníci, sedlář, 6 obchodů se smíšeným zbožím, spořitelní a záložní spolek pro Mšec, 2 obchody se střižním zbožím, švadlena, 3 trhovci, 2 truhláři, velkostatek Schwarzenbeg, výkroj koží, zahradnictví, 2 zámečníci, zednický mistr.\n\nMšec po staletí užívá znak, zobrazující \"v modrém štítě zlatý, povříslem převázaný vzpřímený obilný snop, provázený na obou stranách po jednom odvráceném zlatém obilném klasu\". Datum ani bližší okolnosti udělení znaku nejsou známy, doložen je pečetěmi od 16. století.\n\n\nDopravní síť\n\nVeřejná doprava 2011\n"}
{"id": "121208", "url": "https://cs.wikipedia.org/wiki?curid=121208", "title": "Nepoměřice", "text": "Nepoměřice\n\nObec Nepoměřice () se nachází asi 13 km jihozápadně od Kutné Hory v okrese Kutná Hora ve Středočeském kraji. Žije v ní obyvatel. Součástí obce jsou i vesnice Bedřichov a Miletice. Obcí protéká Košický potok, který je levostranným přítokem říčky Vrchlice.\n\nPrvní písemná zmínka o obci pochází z roku 1287.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nepoměřice \"(218 obyvatel)\" byly v roce 1932 evidovány tyto živnosti a obchody: obchod s dobytkem, družstvo pro rozvod elektrické energie v Nepoměřicích, hostinec, kovář, krejčí, řezník, obchod se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "121209", "url": "https://cs.wikipedia.org/wiki?curid=121209", "title": "Moravská Nová Ves", "text": "Moravská Nová Ves\n\nMoravská Nová Ves (do roku 1911 \"Nová Ves\", ) je městys v okrese Břeclav v Jihomoravském kraji, 11 km severovýchodně od Břeclavi. Žije zde obyvatel.\n\nPrvní písemná zmínka o obci pochází z roku 1261. Obec se nazývala \"Waltersdorf\" a byla v majetku cisterciáckého velehradského kláštera. Když ji cisterciáci roku 1317 prodali za 50 hřiven Otovi de Parcz, začala se nazývat \"Nová Ves\" a od roku 1911 pak \"Moravská Nová Ves\". Ve 2. polovině 16. století zde bylo rozšířeno novokřtěnectví. V roce 1807 se obec stala městysem.\n\nTaké katastru Moravské Nové Vsi se k 25. červenci 1997 dotkla úprava státní hranice se Slovenskem. Od 12. dubna 2007 byl obci vrácen status městyse.\n\n\n\nV roce 1889 našel místní rolník Pavel Filipovič při zakládání vinohradu na nejvyšším místě obce kamennou sochu lva. Nacházela se asi 70 cm pod povrchem a byla starořímského původu. Vznikla nejpozději ve 3. století z bílého vápence. Je dlouhá 112 cm, vysoká 64 cm a široká 35 cm. Pololežící lev svírá v přední tlapě kořist. 70 let byla socha umístěna na dvoře rodinné usedlosti. V červnu 1955 byla zapůjčena k výzkumu na Slovanské hradiště Mikulčice.\n\n\n"}
{"id": "121211", "url": "https://cs.wikipedia.org/wiki?curid=121211", "title": "Nezabudice", "text": "Nezabudice\n\nObec Nezabudice se nachází v okrese Rakovník, kraj Středočeský, na návrší nad levým břehem řeky Berounky zhruba 12 km jihovýchodně od Rakovníka a 5 km jihozápadně od Křivoklátu. Žije zde obyvatel.\n\nPrvní písemná zmínka o obci pochází z roku 1115. Ve středověku tu stávala manská tvrz. V obci byli dva pekaři a jejich úkolem bylo dodávat do nedalekého hradu Křivoklát chléb.\n\nDominantou obce je kostel svatého Vavřince. První zmínka o něm pochází už z roku 1250. Další památkou je mlýn na jezu řeky Bernounky z roku 1720. Právě o něm se zmiňuje ve svých knihách Smrt krásných srnců a Jak jsem potkal ryby spisovatel Ota Pavel.\n\nNedaleko od obce leží známá zájezdní hospůdka U Rozvědčíka. Za druhé světové války tam bývala skrýš zbraní ilegální organizace Obrana národa. Tehdejší majitel hospody, Jaroslav Franěk, má dnes v budově obecního úřadu své muzeum.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nezabudice \"(240 obyvatel, katol.  kostel)\" byly v roce 1932 evidovány tyto živnosti a obchody: 2 hostince, kovář, mlýn, obuvník, pokrývač, 9 rolníků, sedlář, 2 obchody se smíšeným zbožím, trafika.\n\n\nDopravní síť\nVeřejná doprava 2011\n\n\n"}
{"id": "121212", "url": "https://cs.wikipedia.org/wiki?curid=121212", "title": "Oldřiš", "text": "Oldřiš\n\nObec Oldřiš (něm. \"Ullersdorf\"; katastrální území Oldřiš u Poličky) se nachází v okrese Svitavy v Pardubickém kraji. Žije zde obyvatel.\n\nZaložení obce se předpokládá z příkazu krále Přemysla II. jistým Konrádem z Levendorfu, a to krátce po založení královského města Poličky již ve 13. století. Název obce je odvozen údajně od jména knížete Oldřicha. Oldřiš písemně zmíněna dějepiscem Kosmem již roku 1110.\n\nHistorie i současný život je úzce spojena se sousední obcí Borovou, s níž v minulosti tvořila jeden celek. Od roku 1349 se tehdejší Oldřiš začala dělit na západní část, nynější obec Borová a východní část, nynější obec Oldřiš. Oldřiš patřila z části Lichmburskému panství a městu Polička, jehož měšťané ji koupili v roce 1474. Roku 1547 se „oldřiští „ zúčastnili odboje proti králi Ferdinandovi. V období reformace i protireformace v 18. století, tzv. násilného pokatoličťování, byl odpor místních protestantů tak houževnatý, že vyvrcholil popravou jeho 3 obyvatel. Panská půda zde byla dědičně rozdělena sedlákům za vlády Marie Terezie v roce 1778. Na počátku 20. století byla v Oldřiši trojtřídní škola (založena roku 1888) hasičský sbor a kampelička. Železnice Svitavy - Polička - Skuteč se zastávkou v obci byla vystavěna a zprovozněna v roce 1897.\n\nK osídlení území obce došlo především v údolí podél obou břehů Černého potoka v délce cca 3 km, je souvislé a vede nepřetržitě od Borové až do Sádku. Kdyby nebylo silničních tabulí označujících jednotlivé obce, stěží by se dalo rozeznat, ve které obci se právě nacházíme. Toto vzájemné propojení obcí je ve zdejší krajině jevem nevídaným a nemá na Českomoravské vrchovině obdoby. Tento jev je způsoben také určitou rozvolněností tradiční zástavby. Ta je tu tvořena tradičními zemědělskými usedlostmi od sebe vzdálenými cca 50 m a o samotě stojícími domy mezi lesíky a poli. Součástí obce jsou také osady v její jižní části Přibylov a Dědek a v části severní – osada Babka podél silnice I/34. Místní název lesa „Štemberk“ (též Štramberk) se vztahuje k osobě sedláka Štambery, který zde podle pověsti viděl poklad v otevřené hoře. V lese „Babín“ se zase pravidelně slétávaly čarodějnice, dnes už prý ne tak často. Okolní kraj i sama obec byla inspirací pro řadu umělců, např. spisovatelku Terezu Novákovou, či hudebního skladatele Bohuslava Martinů („Otvírání studánek“).\n\n\n"}
{"id": "121213", "url": "https://cs.wikipedia.org/wiki?curid=121213", "title": "Nedachlebice", "text": "Nedachlebice\n\nObec Nedachlebice se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1209.\n\n\n\n"}
{"id": "121214", "url": "https://cs.wikipedia.org/wiki?curid=121214", "title": "Mukařov (okres Praha-východ)", "text": "Mukařov (okres Praha-východ)\n\nObec Mukařov se nachází v okrese Praha-východ, kraj Středočeský. Rozkládá se sedm kilometrů východně od města Říčany. Žije zde obyvatel. Součástí obce jsou i vesnice Srbín a Žernovka.\n\nZ archivních materiálů muzea v Kostelci nad Černými lesy vyplývá, že Mukařov dostal své jméno od zakladatele Mukara, známého z knížecí družiny 12. století. Ve vojsku knížete Vladislava II. se údajně vyznamenali v bitvě u Milána v roce 1158 mimo jiné chrabré Čechy také vojíni Ondřej, Kubjata, Hlaváč, Myška, Srba a Mukar. Za zásluhy v bitvě byl Vladislav II. korunován králem Vladislavem I. a věrným vojákům se dostalo od krále v Černém lese manských údělů, na nichž tito vojíni ve 12. století založili stejnojmenné dvorce a tvrze (z \"Mukařovské kroniky\" / str. 70, rok 1987). Tuto tezi dokládají archeologické nálezy, které ukazují na osídlení již na přelomu 12. a 13. století.\n\nPrvní údaj o obci Mukařov je z roku 1352 (Emler: \"Regesta diplomatica\"): Mukařov přináležel před husitskými válkami k panství říčanskému – jako součást panství v Tehově náležejícímu k tehovskému hradu. V jeho vlastnictví přecházel od rytířů z Klučova (1372) k Purkardu Strnadovi z Janovic (1394–1397), poté byl spravován královskou komorou (ve sporu o majetek s Jiříkem z Janovic, 1397–1402). Roku 1402 jej získal Reinhard z Mülhausenu a v roce 1406 Kašpar Čotr, ale hned o rok později klášter augustiniánů na Novém Městě pražském na Karlově. Po dobu husitských výbojů jej spravovali různí husitští válečníci. V roce 1454 jej získali Kostkové z Postupic a od roku 1513 Slavatové z Chlumu a Košumberka.\n\nRoku 1558 prodala královská komora statek Kostelec nad Černými lesy za 30 tisíc kop grošů českých panu Jaroslavu Smiřickému (1513–1597), sídelním svým místem zvolil Kostelec nad Černými lesy. Roku 1561 vystavil tu nádherný zámek s kaplí a rodinnou hrobkou. K tomuto panství patřila i obec Buda-Mukařov, Srbín, Žernovka. Později pan Jaroslav Smiřický rozšířil panství kostelecké o zakoupená další panství jako Říčany, Uhříněves a Koloděje. Smiřičtí drželi panství až do bitvy na Bílé hoře a po smrti pana Jaroslava se v držení vystřídali: Zikmund Smiřický (1597–1608), Jaroslav Smiřický (1608–1611), Albrecht Václav Smiřický (1611–1614), Albrecht Jan Smiřický (1614–1618) a Markéta Saloména, která byla provdána za Jindřicha Slavatu z Chlumu a Košumberka (1618–1621).\n\nPo prohrané bitvě na Bílé hoře bylo panství zabráno císařem a později prodáno Albrechtovi z Valdštejna, který jej roku 1623 prodal knížeti Karlovi z Lichtenštejna, u kteréhož rodu zůstalo panství až do pozemkové reformy po první světové válce.\n\nNejstarší údaje o panství kosteleckém pocházejí ze dvou urbářů panství. První urbář je z roku 1562 psaný česky a pod názvem \"Registra správný panství kosteleckého z r. 1562\" je uložen ve Státním oblastním archivu v Praze. Druhý urbář z roku 1677 je rovněž psaný česky, má název \"Kniha urbální, jinak gruntovní pravidlo všech všelikých příležitostí panství Kosteleckého nad Černými lesy od porodu panského r. 1677\", uložen je rovněž ve Státním oblastním archivu v Praze. Podle údajů z roku 1623 mezi devíti rychtami panství je uváděna rychta Mukařov, Tehov, Tehovec, Všestary, Klokočná, Menčice, Svojetice a Srbín.\n\nBěhem třicetileté války byly na Říčansku způsobeny veliké škody válečné, mnoho obyvatel bylo vybito, řada vesnic vypálena. Některé obce zůstaly dlouho pusté, jiné vůbec zanikly a jejich místo zarostlo postupně lesem. Tak například již před 30letou válkou zanikla obec Janovice (Babice) ležící mezi Vojkovem a Babicemi. Dnes se po této hrnčířské obci nazývá jen lesní část.\n\nV Mukařově byl v letech 1963–1964 po osm měsíců internován Státní bezpečností Josef kardinál Beran.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mukařov \"(přísl. Buda, 200 obyvatel, poštovní úřad, četnická stanice, katolický kostel, Ústav mrzáčků Charitas)\" byly v roce 1932 evidovány tyto živnosti a obchody: holič, krejčí, 4 hostince, kamenický závod, obuvník, pekař, 2 řezníci, 2 obchody se smíšeným zbožím, spořitelní a záložní spolek pro Mukařov, 2 trafiky, truhlář.\n\nVe vsi Srbín \"(184 obyvatel, samostatná obec se později stala součástí Mukařova)\" byly v roce 1932 evidovány tyto živnosti a obchody: hostinec, kovář, obuvník, pekař, 8 rolníků, řezník, 2 obchody se smíšeným zbožím, 2 obchody se střižním zbožím, trafika, velkostatek, zámečník, 2 žulové závody.\n\nVe vsi Žernovka \"(246 obyvatel, samostatná obec se později stala součástí Mukařova)\" byly v roce 1932 evidovány tyto živnosti a obchody: cihelna, hostinec, kapelník, kolář, mlýn, obuvník, pekař, obchod lahvovým pivem, povoznictví, 3 rolníci, řezník, 2 obchody se smíšeným zbožím, sochař, starý materiál, trafika, 2 truhláři.\n\n\nZa třicetileté války byl do studánky v lese Dlouhá louka ukryt kostelní zvon. Když jej však lidé později chtěli vylovit a pověsit zpět, zahnal je strašidelný bílý pes. Dodnes tam prý svůj zvon hlídá a neopatrné poutníky stahuje do studánky. Nejvíce nebezpečí od něj hrozí, když v Mukařově vyzvánějí poledne.\n\nObcí prochází silnice I/2 v úseku Říčany - \"Mukařov\" - Kutná Hora a silnice II/113 v úseku Český Brod - Žernovka - \"Mukařov\" - Srbín - Chocerady. Dále zde vedou silnice III. třídy:\n\nŽelezniční trať ani stanice na území obce nejsou. Nejbližší železniční stanicí jsou Říčany ve vzdálenosti 6 km ležící na trati 221 z Prahy do Benešova.\n\nV obci zastavují příměstské autobusy, od dopravce ČSAD Polkost, linka 381 (P.Háje - Kutná Hora), 382 (P.Háje - Sázava aut.st.), 387 (P.Háje - Uhlířské Janovice), také se podílí s dopravcem Okresní autobusová doprava Kolín na lince 491 (Mukařov - Český Brod žel.st.), od dopravce Arriva City s.r.o. linka 383 (P.Háje - Chocerady), 385 (P.Opatov - Louňovice), 428 (Mukařov - Jesenice), 489 (Mukařov - Strančice, žel.st.).\n\n\n"}
{"id": "121215", "url": "https://cs.wikipedia.org/wiki?curid=121215", "title": "Obrnice", "text": "Obrnice\n\nObrnice () jsou obec, která se nachází v okrese Most v Ústeckém kraji na říčce Srpině v nadmořské výšce 213 m. Obec leží jen asi 3,5 km východně od města Mostu po silnici I/13. Obec je členem Mikroregionu Srpina. Žije zde obyvatel.\n\nV Obrnicích je železniční stanice, kde se k procházející trati Louny - Most připojuje železniční trať z Čížkovic (bez pravidelné osobní dopravy) a trať z Žatce, která spojkou bez pravidelné osobní dopravy pokračuje do Odbočky České Zlatníky. Spojení s Mostem kromě vlaků zajišťují též autobusové linky MHD č. 10 a 19.\n\nObrnice byly v roce 2018 obcí s největším podílem osob v exekuci v ČR (51,2 %).\n\nPrvní písemná zmínka o obci pochází z roku 1282, kdy byly Obrnice darovány cisterciáckému klášteru v Oseku. Historie Obrnice pak byla s tímto klášterem úzce spjata. Klášter měl v okolí města vinice, na což dodnes ukazuje pomístní jméno \"Osecká Vinice\" na jihovýchodním svahu Keřového vrchu.\n\nObrnice jsou jako klášterní majetek jmenovány i v potvrzení privilegií oseckého kláštera Janem Lucemburským roku 1341. V roce 1420 císař Zikmund věnoval Obrnice Mikuláši Schönbritzovi za prokázané válečné služby. Od něj přešla ves na Jana z Vřesovic, který byl majitelem v roce 1454. V roce 1460 se Obrnice opět staly majetkem oseckého kláštera. V roce 1531 klášter zastavil Obrnice na dluhy Hanušovi Manvicovi z Patokryj. V letech 1620-1629 patřila ves rytíři Felixi Kaplířovi ze Sulevic. Poté byla opět majetkem kláštera a do panství patřily Obrnice až do konce feudalismu v roce 1848. Po roce 1850 se Obrnice staly osadou obce Střimice a v roce 1909 se osamostatnily.\n\nObyvatelstvo se původně živilo v zemědělství. V 19. století probíhal rozvoj průmyslu a s ním související nárůst obyvatelstva. U Obrnic vznikaly cihelny, které zaměstnávaly velký počet přistěhovalých dělníků, často Čechů z vnitrozemí. V roce 1910 zde proto byla založena česká obecná škola. Vzniklo zde také velké železniční nádraží.\n\nZa druhé světové války zde byly od roku 1940 zajatecké a pracovní tábory, ve kterých bydlelo velké množství cizinců, kteří pracovali ve zdejší cihelně, štěrkovně, na úpravě trati i v zemědělství.\n\nPo druhé světové válce bylo původní německy mluvící obyvatelstvo vysídleno.\n\nV roce 1960 byly v Českých Zlatníkách a Chanově zrušeny místní národní výbory a obě vsi se staly osadami Obrnic. Rovněž začala přestavba železniční spojky na trati Most-Bílina a s ní související regulace řeky Bíliny, aby nedocházelo k záplavám, které každoročně ohrožovaly obec. Stejně tak došlo k regulaci Srpiny.\n\nV roce 1969 zahájily v Obrnicích provoz Severočeské keramické závody, nyní závod podniku KERAMOST, které zde těží a zpracovávají bentonit. Jednalo se o monopolní produkci v rámci tehdejšího Československa. Obrnice byly plánovány jako středisková obec, což se projevilo v rozsáhlé výstavbě. V roce 1972 byla dokončena nová budova základní školy a o rok později začala výstavba panelového sídliště, zejména pro pracovníky okolních závodů. S ním se postupně budovaly mateřská škola, jesle, obchodní středisko \"Zlatník\", zdravotní středisko, kino a restaurace. Tato výstavba zásadně změnila ráz obce. Původní vesnická zástavba byla zčásti vybourána a nahrazena novými panelovými objekty. V roce 1977 vznikla v Obrnicích také obalovna na výrobu asfaltobetonové směsi pro povrch vozovek. Od roku 1996 má v obci sídlo společnost Eduard, která při výrobě plastikových modelů a doplňků zaměstnává více než sto zaměstnanců.\n\nObrnice získaly právo užívat obecní znak a vlajku na základě rozhodnutí předsedy Poslanecké sněmovny č. 41 ze dne 26. 11. 1999.\nVe stříbrném štítě nad sníženým modrým ondřejským křížem modrý vinný hrozen se třemi zelenými listy.\nBílý list s modrým ondřejským křížem s rameny širokými jednu osminu šířky listu, jejichž osy vycházejí z poloviny žerďového a vlajícího okraje a z dolního rohu a cípu. Nad křížem modrý vinný hrozen se třemi zelenými listy. Poměr šířky k délce listu je 2:3.\n\nOndřejský kříž symbolizuje křižovatku železničních tratí, jejichž výstavba podnítila rozvoj obce. Vinný hrozen odkazuje na nejstaršího známého majitele obce cisterciácký klášter v Oseku, který měl v okolí vinice. Tři listy vinné révy symbolizují Obrnice a její dvě osady.\n\n\n"}
{"id": "121216", "url": "https://cs.wikipedia.org/wiki?curid=121216", "title": "Nebahovy", "text": "Nebahovy\n\nObec Nebahovy se nachází v okrese Prachatice, kraj Jihočeský, zhruba 4,5 km východně od Prachatic. Leží v Šumavském podhůří (podcelek Prachatická hornatina, okrsek Žernovická vrchovina); v obci pramení Nebahovský potok, drobný levý přítok Zlatého potoka. Žije zde  obyvatel.\n\nPrvní písemná zmínka o obci pochází z roku 1317.\n\n\n\n"}
{"id": "121217", "url": "https://cs.wikipedia.org/wiki?curid=121217", "title": "Okrouhlo", "text": "Okrouhlo\n\nObec Okrouhlo se nachází v okrese Praha-západ, kraj Středočeský, asi 21 km jižně od centra Prahy a 5 km severozápadně od města Jílové u Prahy. Žije zde obyvatel.\n\nVes patřila odedávna benediktinskému klášteru na Ostrově; roku 1310 je zmiňována (\"Ocruel\") ve výčtu klášterního majetku, potvrzeného papežem Klementem V.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Okrouhlo \"(přísl. Zahořany, 600 obyvatel)\" byly v roce 1932 evidovány tyto živnosti a obchody: cihelna, 5 hostinců, kolář, konsum Včela, kovář, mlýn, 2 obuvmíci, pokrývač, 7 rolníků, 5 obchodů se smíšeným zbožím, obchod se střižním zbožím, 2 švadleny, 2 trafiky.\n\nObec Okrouhlo se skládá ze dvou částí, které leží v katastrálním území \"Okrouhlo\":\n\n\nDopravní síť\n\nVeřejná doprava 2011\n"}
{"id": "121218", "url": "https://cs.wikipedia.org/wiki?curid=121218", "title": "Mříčná", "text": "Mříčná\n\nObec Mříčná se nachází v okrese Semily, kraj Liberecký. K roku 2016 zde je 248 domů s číslem popisným. Žije zde  obyvatel.\n\nKaždý rok se zde vydává \"Ročenka obce Mříčná\", kde je zaznamenáno hospodaření obce, vše co se událo v daném roce, plány na následující kalendářní rok. V roce 2015 se Mříčná stala Vesnicí roku Libereckého kraje. V roce 2016 proběhly oslavy 660 let obce.\n\nPrvní písemná zmínka o obci pochází z roku 1356.\n\nNarodili se zde:\n\nOsoby spjaté s obcí:\n\nStezka vznikla v roce 2015, skládá se ze 4 okruhů, na každé trase jsou umístěny čtyři informační cedule a lavičky.\n\nNachází se zde mateřská škola i základní škola, ve které je pět ročníků, tedy 1. až 5. ročník.\n\nKoupaliště ve vlastnictví obce, konají se zde různé kulturní akce. V letních měsících je na koupališti v provozu občerstvení.\n\nKnihovna je umístěna v budově obecního úřadu vedle pošty. Pro veřejnost je otevřena každý čtvrtek od 15.30 do 16.30 hod. Půjčovné je zdarma.\n\nRestaurace \"Buranka\", probíhá zde provoz pohostinství a ubytování.\n\nSpolky: Sbor dobrovolných hasičů Mříčná, TJ Sokol, Divadelní spolek – Vichr z Hor, Dámský spolek.\n\n"}
{"id": "121219", "url": "https://cs.wikipedia.org/wiki?curid=121219", "title": "Nezdenice", "text": "Nezdenice\n\nNezdenice jsou obec na jihovýchodním cípu moravského Slovácka na pomezí Bílých Karpat a Vizovické vrchoviny. Rozkládají se na ploše 832 hektarů po obou březích středního toku dolní Olšavy, podél silnice II/495, 8 km východně od města Uherský Brod a 5 km jihozápadně od města Bojkovice. Žije zde obyvatel.\n\nPojmenování vesnice jazykovědci odvozují od jména zakladatele osady, jehož přízvisko bylo „Nezdeň“. První písemná zmínka o Nezdenicích pochází z 3. června 1374, avšak někteří topografové se domnívají, že jejich založení spadá do období 11. až 12. století. Jelikož vesnice po značnou část historie ležela na sporném území českého a uherského státu, stala se cílem častých útoků vojáků obou znepřátelených stran a její obyvatelé velmi trpce pociťovali tíhu mnoha válečných konfliktů. Nicméně i přes tuto nepřízeň prošla několika důležitými etapami rozvoje a dnes je plnohodnotně vybavena jak v oblastech občanských a sociálních, tak v odvětvích kultury, sportu a relaxace. V průběhu let v Nezdenicích zanikly mnohé ze slováckých zvyklostí a obyčejů (kroj, nezdenská svatba, tradice smrtné neděle aj.), jež nahradila zábava modernějšího koloritu, přesto nedílnou součástí dění zůstávají některé křesťanské a zejména pak fašankové tradice.\n\nDoprava do obce je zajišťována prostředky silniční a železniční sítě. Hlavní dopravní tepnu tvoří silnice II. třídy č. 495, která protíná severní části katastru a vede do obou nejbližších měst, Uherského Brodu a Bojkovic. Autobusové spoje zajišťuje dopravní společnost ČSAD BUS Uherské Hradiště a.s. Vesnice leží na železniční trati 341, která je součástí Vlárské dráhy směřující ke Starému Městu a Brnu, na opačnou stranu pak ke slovenským hranicím (cca 38 km). Nejbližším místem letecké dopravy je neveřejné mezinárodní letiště Kunovice, vzdálené necelých 29 km.\n\nDíky významnému rozvoji, probíhajícímu zejména v druhé polovině 20. století, vesnice v současnosti poskytuje velkou míru služeb v oblasti občanské, sociální i rekreační. 1. května 1960 zde byla slavnostně otevřena nová budova školy, kde se dnes vyučují žáci 1. – 4. třídy a kde sídlí i mateřská školka. Celková rekonstrukce objektu proběhla v roce 1999. 16. září 1961 bylo v obci zprovozněno zdravotní středisko s praktickým a zubním lékařem, dnes disponující také lékárnou. V rámci sociální péče o seniory byl 2. listopadu 1987 v budově bývalého zámečku uveden do provozu domov důchodců pro 28 obyvatel. Další výstavbou, jež byla z větší části dokončena v roce 1983, se počet ubytovaných seniorů dostal k číslu 159. V 60. letech byla v obci vystavěna budova MNV, do níž byla umístěna požární zbrojnice, knihovna, čítárna a klubovna. V roce 1980 byla v sousedství domova důchodců, na pozemcích staré školy, dokončena výstavba tělocvičny, jejíž součástí je sauna a po kompletní přestavbě v letech 2006 až 2008 i posilovna a lezecká stěna. Dalším projektem, dokončeným v roce 1978, je venkovní koupaliště. Velikost centrálního bazénu umístěného v přírodním amfiteátru činí 15x33 metrů a ve své době měl sloužit i jako požární nádrž. Celé koupaliště je zásobováno vodou z blízkého zatopeného kamenolomu, jenž byl pro tento účel odborně vyčištěn. Rekonstrukce bazénů a návštěvnických prostor, jejíž náklady činily 942 000 Kč, proběhla v roce 2002. Dalším rekreačním objektem vybudovaným v sousedství koupaliště je lyžařská sjezdovka s 230 metrů dlouhým vlekem, umělým zasněžováním a osvětlením. Potřebám obyvatel dále slouží dva obchody a stejný počet hospodských zařízení, dům služeb se zlatnictvím, cukrárnou, kadeřnictvím a poštou, čalounictví, likérka, zámečnictví a kovovýroba, dva autoservisy, pneuservis a taneční sál s pódiem. Součástí obce je též obecní hřbitov na jehož pozemku byla v roce 1976 vybudovaná smuteční obřadní síň.\n\nObec poprvé vstoupila na historickou scénu 3. června 1374 zápisem do půhonních knih v Olomouci, kde Oneš z Nezdenic pohání před soud Hereše z Krahovce pro dlužných 12 hřiven pražských grošů. Nejstarší znalosti o osídlení krajiny před tímto datem pochází převážně z vykopávek pořízených v nedaleké bojkovské cihelně z období asi 50 000 let př. n. l. První drobné sídliště na katastru dnešní obce založili Keltové již v době železné. Podstatnou část středověku tvořila země podél řeky Olšavy sporné území o něž usilovali Čechové i Uhři a krajina v okolí vesnice byla opakovaně pustošena oběma stranami. Roku 1108 se zde odehrála krvavá srážka mezi českým knížetem Svatoplukem a uherským králem Kolomanem, za níž byl nezdenský kraj velmi krutě vyplundrován Maďary. Někde v okolních lesích prý při pronásledování nepřítele kníže Svatopluk přišel o oko. Je tedy pravděpodobné, že Olšava tvořila v letech 1030–1241 severní hranici neutrálního pásma mezi Uhrami a Moravou a zároveň byla příčinou rozdělení vesnice na dvě samostatné části. Nezdenice uherské, stojící na levém břehu řeky směrem na Bánov a Nezdenice moravské. Definitivně byly obě části připojeny k Moravě na sklonku 13. století. Z prvních historických zpráv víme, že na přelomu 14. a 15. století tvořilo Nezdenice několik dvorů (hovoří se až o sedmi), jež tvořily tzv. lenní či manské svobodné statky. Zdokumentované jsou také první zmínky o nezdenské tvrzi, na níž někteří drobní majitelé střídavě sídlili. Z roku 1392 se dochoval první písemný pramen informující o tom, že vesnice disponuje farním kostelem. Za husitských válek obyvatelstvo zřejmě podporovalo učení Jana Husa, neboť pan Oneš z Lipiny a na Nezdenicích, spolu s dalšími okolními šlechtici (Mikuláš z Přečkovic, Petr ze Zahorovic), patřili mezi 452 českých pánů, kteří zaslali stížný list do Kostnice. Po vybudování hradu Nového Světlova v roce 1480 se Nezdenice, spolu s dalšími pětadvaceti vesnicemi, dostaly pod jeho správní moc a majitelé hradu projevili zájem i o získání nezdenského statku.\n1. května, 25. července a 3. srpna 1605 byla vesnice napadena uherskými Bočkajovci, přičemž byla vydrancována a vypálena. Další katastrofy tohoto druhu ji postihly za třicetileté války v letech 1620, 1628 a 1643. 16. října 1663 byly Nezdenice spolu s dalšími okolními obcemi pro změnu vypáleny turecko-tatarským vojskem, jež toho roku vpadlo na Moravu. Vpádem Kuruků byla vesnice postižena dále 27. března 1704 a v březnu 1707 ji přepadli uherští povstalečtí vojáci. Toho roku byl k boji proti Uhrům Nezdenicím vyslán na pomoc oddíl hajduků a portášů ze Světlova, avšak ani ti již nestačili zabránit ztrátám na obyvatelstvu. Od roku 1683 obec disponovala vlastním pečetidlem, na němž byli vyobrazeni patroni kostela sv. Petr a Pavel. Za první slezské války bylo z Nezdenic odvedeno množství mužů, za něž Prusové požadovali výkupné 100–200 zlatých, což byla na tehdejší dobu pro sedláka cena neúnosná. V roce 1716 zemřelo mnoho místních obyvatel v důsledku černého moru. 30. září 1740 byly Nezdenice se sousedními Rudicemi prodány jejich majitelkou Eleonorou z Mankvitzbrugu za 40 000 rýnských a 40 dukátů pánům z Kounic-Rietbergu. Říšský kancléř hrabě Václav Antonín z Kounic-Rietbergu nabídl místním obyvatelům, aby se vyplatili z roboty a panské statky si koupili a rozdělili. V roce 1812 bylo kvůli předcházející epidemii tyfu a úplavice poprvé nařízeno očkování dětí. Dítě, které nebylo očkováno a zemřelo, nebylo církevně pochováno pro neposlušnost rodičů k vrchnosti. V roce 1815 koupil Nezdenice za sumu 148 000 zlatých brněnský velkoobchodník Jan, rytíř z Herringu. Ten je o devět let později prodal za částku 65 000 konvenční měny Alexandru, hraběti Mattelovi, jenž byl po své smrti pohřben v hrobce místního kostela. Mezi další držitele pak patřili Jan a Tobiáš Pauspertlové z Drachenthalu a majitelka zámku Nového Světlova Jindřiška, hraběnka Larisách-Mönnichová. Až do parcelace pak byla obec součástí velkostatku světlovského.\n\nV letech 1831, 1836 a 1848 se do Nezdenic vrátila cholera v takové míře, že lidé byli z nedostatku hrobařů pochovávání do šachet a zaléváni hašeným vápnem. V roce 1861 zde pro změnu vypukl velmi rozsáhlý požár, jemuž podlehlo 40 ze 76 obytných domů. Kvůli této události úřad v obci zastavil provoz kovářské živnosti. Počátkem srpna 1888 byl zahájen provoz Vlárské dráhy (trať Brno – Trenčianská Teplá). Nejprve přes vesnici jezdily pouze vlaky nákladní, osobní doprava byla zahájena teprve v měsíci říjnu. Téhož roku byl v obci zřízen i poštovní úřad, jehož vedoucím byl ustanoven místní hostinský.\n\n6. září 1910 postihla Nezdenice jedna z největších povodní v historii, při níž se voda dostala až do úrovně kolejí. Zbořila několik domů a napáchala velké škody na domácím zvířectvu. V ulici U mlýna bylo z důvodů předcházení podobným událostem zakázáno stavět a postiženým lidem byly vykázány parcely výš na svahu levé části obce. Tímto způsobem vznikla nová ulice, dnes vedoucí ke kyselce, koupališti a sjezdovce. Další, méně ničivé povodně, přišly v roce 1911 a 1919, což přinutilo zemskou správu, aby řeku Olšavu zregulovala alespoň v samotné vesnici. V roce 1912 byl v Nezdenicích otevřen první andezitový lom. Materiál z něj byl používán většinou na mostní kvádry, silniční kámen na dlažbu, stavební kámen na zpevňování břehů atd. Těžba v kamenolomu byla zastavena v listopadu 1965, neboť jeho velkou část zatopila spodní voda. Druhý lom v Nadějovně byl otevřen v roce 1951 a kámen, jenž se zde vytěžil, byl zpracováván přímo v drtičce kamenolomu a používán jako silniční štěrk. Uzavřen byl v roce 1971.\n\nV letech 1923–1925 byla v Nezdenicích provedena parcelace statku, odvodňování a zcelování pozemků. Většina rolníků a domkářů však nebyla spokojena, neboť za dobré a kamení prosté pozemky získali jiné, většinou horší bonity.\n\nV závěru druhé světové války bylo osvobození vesnice součástí bratislavsko-brněnské operace. V jejím rámci se obec stala 15. dubna 1945 terčem leteckého bombardování (dopadlo zde 30 pum) a posléze cílem dělostřeleckého odstřelování spojenců, jež trvalo od 26. do 29. dubna. Vlastní boj o vesnici vyvrcholil následujícího dne, kdy ruští a rumunští vojáci podnikli proti pevným německým pozicím soustředěný palebný a posléze i pěchotní útok. Na katastru obce v průběhu bojů padl jeden ruský a dva rumunští vojáci (některé zdroje uvádí dalších pět neznámých rumunských vojáků). Celkové válečné škody dosáhly částky 768 000 korun, z čehož činily škody na soukromém majetku 695 000 korun. V letech 1938–1945 padlo, bylo popraveno nebo v důsledku bojových operací zemřelo 14 nezdenských občanů.\n\nV období po válce a únoru 1948 se obecní dění soustředilo především v oblasti rozvoje a zvyšování zemědělské výroby. V 70. letech to pak byly stavební úpravy, zejména výstavba inženýrských sítí, rozšíření hřbitova, oprava ulic a stavba koupaliště. V 80. letech byla v rámci akce Z dokončena budova pošty a služeb a pohostinství s přísálím. Stavební práce pokračovaly i v oblasti zlepšování kvality životního prostředí. Ve stejném trendu se odvíjelo dění v obci i po listopadu 1989.\n\nObec Nezdenice je součástí Zlínského kraje a okresu Uherského Hradiště. Ve volbách je voleno patnáct členů, z čehož pět tvoří obecní radu, další pak finanční a kontrolní výbor. Komunálních voleb v roce 2010 se účastnilo 66,67 % obyvatel, přičemž sdružení nezávislých kandidátů získalo 42,11 %, KSČM 29,41 % a KDU-ČSL 28,47 % hlasů.\n\nOd roku 2003 jsou Nezdenice členem sdružení měst a obcí Mikroregion Bojkovsko, předmětem jehož činnosti je všestranný rozvoj mikroregionu, podpora rozvoje šetrného cestovního ruchu v oblasti, hospodářský rozvoj, zejména podpora drobného a středního podnikání, budování infrastruktury atd. Dále jsou součástí dobrovolného seskupení obcí, podnikatelů a neziskových organizací s názvem MAS Bojkovsko (Místní akční skupina), jehož náplní je podpora takových aktivit, které se vzájemně doplňují, šetří okolní přírodu a jsou tak větším přínosem pro region.\n\nZnak a prapor byly obci uděleny Poslaneckou sněmovnou České republiky 13. února 2003. Znak tvoří červeno-modrý štít dělený pošikem, v jehož středu je stříbrná polopostava rytíře v drátěné košili (osníři) s dalmatikou a hrncovou přilbou, jenž v pravé ruce třímá zlatý meč a v ruce levé napříč přes hruď drží klouby dolů červený gotický klíč. Barvy byly převzaty z erbu jednoho z posledních držitelů Nezdenic Jana Herringa z Frankensdorfu, postava rytíře pak připomíná pečeť Mikuláše z Nezdenic a Zicha z Nezdenic z roku 1465. Meč a klíč symbolizují patrony místního kostela sv. Petra a Pavla, kteří se objevují na obecní pečeti z roku 1683. Prapor, o poměru šířky k délce 2:3, je vyveden ve stejných barvách a obsahuje tytéž atributy jako znak obce. Autorem insignií je heraldik Miroslav Pavlů.\n\nPrvní písemnou zprávu o nezdenské kyselce z pramene Pod Nadějovem podal roku 1585 moravský a zemský fyzik Tomáš Jordán z Klausenburku ve svém díle \"„Knijha o Wodách Hogitedlných neb Teplicech Morawských “\". Podle jeho popisu prý prospívá lidem, kteří \"často vrhnou, pomůže při úplavici, střevních chorobách, chorobách jater a žloutence\". Navíc uvádí výčet solí, jež voda obsahuje a všem připisuje značné léčebné účinky.\n\nV 17.–18. století stávala u pramene s vysokým obsahem jódu a bromu lázeňská budova patřící Světlovskému panství a nemocní se v ní koupali ještě v roce 1887. Toho roku byla budova pro sešlost zbořena, avšak měděné potrubí zůstalo nadále zakopáno pod zemí. V roce 1912 měly být nad kyselkou v panském území otevřeny kamenné lomy. Obec obratem odepřela povolení k těžbě, jelikož panovala důvodná obava, že studánka kyselky bude buď úplně zničena nebo voda ztratí na jakosti. To nechtěli zástupci vesnice připustit, jelikož byla až na jednu výjimku jedinou studní, jež v zimě neztrácela vodu a obyvatelstvo z ní denně čerpalo. Těmto námitkám však nebylo na okresním hejtmanství v Uherském Brodě vyhověno. Nakonec byla ve třicátých letech 20. století nadějovská kyselka za sumu 80 000 korun neodborně svedena na jiné místo, nicméně podle předpokladů byl pramen značně znehodnocen. Navzdory těmto okolnostem nový rozbor prokázal, že nadále obsahuje pozoruhodné množství léčivých látek.\n\nDalším zdrojem jodové vody je tzv. \"Kořenskovská kyselka\" (název je odvozen od přezdívky vlastníka pozemku) a stejně jako nadějovský pramen obsahuje velké množství tělu prospěšných chemických látek (uhličitan sodnatý, jodid, bromid a boran sodný, boran sodnatý, uhličitan vápenatý i hořečnatý, chlorid draselný a množství kyseliny uhličité, polovázané i volné). V osmdesátých letech 19. století měl zřídlo v pronájmu exportér, jenž odtud vyvážel na 80 000 lahví ročně. Tyto kameninové nádoby (gugačky, kukačky) byly nabízeny především v Rakousku a Uhrách, zejména proti průduškovým, hrtanovým, žaludečním a střevním katarům.\n\nNa místě jednoduché jednopatrové zámecké budovy v empírovém slohu původně stávala tvrz ze 14. století, náležející místním vladykům z Nezdenic. Za válek Jiřího z Poděbrad a Matyáše Korvína byla pravděpodobně zpustošena, nicméně záhy byla opět obnovena. Jako existující objekt se připomíná ještě v roce 1637, kdy Nezdenice od evangelíka Fridricha Kalkreutera koupil Menhart Marisiany. V roce 1714 koupili Nezdenice Serenyiové, kteří tvrz ve 20. letech přebudovali v menší barokní zámek. Do empírového slohu byl přestavěn v letech 1820–1822 Janem Herringem. Roku 1925 zakoupili zámek bratři Spíškové, kteří jej zrekonstruovali (1926) a drželi až do \"února\" 1948. Zámek sloužil účelům MNV a Státního statku. Dnes je objekt majetkem obce a slouží jako jedna z budov komplexu domova pro seniory, jenž byl postaven v prostorách bývalého zámeckého parku.\n\nJde o jednolodní orientovanou stavbu s polygonálním závěrem kněžiště a čtyřbokou věží nad průčelím. Kněžiště je členěno opěrnými pilíři, zaklenutou konchou s výsečemi a jedním polem válené klenby s vytaženými hřebínky. Loď kostela je plochostropá, podstřešní profilovaná římsa nese sedlovou střechu, nad závěrem zvalbenou.\n\nPoprvé je kostel v archivních listinách připomínán v roce 1392 a jako jeho patron se uvádí pan Jan ze Záhorovic. Před tímto datem zde stával jen drobný dřevěný kostelík, který byl pravděpodobně zřízen mezi lety 1339–1346 na popud markrabího Karla, jenž určitou dobu svého života sídlil v blízkém Bánově. Zděný kostel zde byl vystavěn teprve v letech 1349–1357 za panování jeho mladšího bratra Jana Jindřicha a za přispění olomouckého biskupa Jana VIII. Za husitských válek kostel pravděpodobně náležel husitům, avšak i přesto byl v roce 1424 vypálen. V dalších letech pak sloužil Českým bratřím, kteří Nezdenice opustil po bitvě na Bílé hoře. Vypálen byl téměř za všech vpádů z uherské strany a do dnešního dne již naprosto ztratil svůj původní ráz. První katolický farář zde byl dosazen po téměř tři sta letech maďarským pánem vesnice Marsinayem v roce 1688. Fara z vepřovice byla ke kostelu přistavěna v roce 1705. V roce 1741 k němu byla přistavěna desetimetrová přední část s věží, nová loď (západní zeď) pochází z roku 1767. Jelikož v roce 1822 při neopatrném pálení voskových svíček fara vyhořela, vystavěli farníci novou budovu z kamene, jež byla vysvěcena 31. května 1825. V průběhu dalších let probíhaly na kostele drobné opravy, které přispěly ke zvelebení budovy. Nově byly mezi jinými zrealizovány křížová cesta (1889), kamenné schody od fary ke kostelu, kazatelna (1895), oltář (1922) a kněžská hrobka. Poslední listopadovou neděli roku 1931 došlo k vysvěcení nových zvonů a v roce 1934 byly pořízeny nové varhany. Při osvobozování obce v roce 1945 byla kostelní věž z jižní strany zasažena dělostřeleckým granátem, jenž ji téměř zničil. Po důkladné opravě byly následujícího roku vysvěceny nové zvony, k nimž přibyl i umíráček z roku 1675. Další dílčí opravy probíhaly až do listopadu 1994 a vyvrcholily demontáží věže, která byla vyzvednuta a ukotvena na ocelovou základnu. Do kopule byla uložena zpráva starosty a faráře Plachého o dění z vesnice a okolí. Elektrické hodiny byly do věže zasazeny teprve roku následujícího. Oficiální dokončení kostela se datuje k roku 1996. Náklady na poslední opravy činily 250 000 Kč. V interiéru kostela se dodnes dochovala kamenná křtitelnice z počátku 16. století zdobená erbem Ořechovských z Holubic.\n\nTato poměrně nenápadná plastika stojí čelem proti nově zrekonstruované budově nezdenského zámečku, zády pak ke starému obecnímu hřišti (tzv. Školce). Původní skulptura byla vytesaná z pískovce, v roce 1993 však byla nahrazena novou figurou ze směsi písku a lepidel. Současně byl zrekonstruován i podstavec. Odbornou asistenci při výměně zajišťoval akademický sochař Jan Jelínek.\n\nPodle \"Nezdenské kroniky\" je mecenášem sochy občan Jan Sedlák, sídlící v domě čp. 5, jenž se v roce 1866 jako voják účastnil prusko-rakouské války, kde mu byly při šarvátce s Prusy uťaty obě ruce; jedna u ramene, druhá u lokte (údajně mu byly vydloubány i obě oči). Po jeho umístění ve vídeňské nemocnici jej navštívilo velké množství místních obyvatel a byl od nich zahrnut peněžitými dary. Po propuštění k domácímu léčení použil část darovaných peněz na výstavbu tohoto pomníčku, kterým chtěl svému patronovi poděkovat za návrat.\n\nStejně jako v jiných vesnicích na Moravském Slovácku i v předválečných Nezdenicích existoval řada zvyklostí, jež svou každoroční tradicí zpestřovaly život místních obyvatel. Mezi tyto obyčeje, jenž se s postupem času, až na několik výjimek, začaly vytrácet, patřila kupříkladu nezdenská svatba. Trvala týden, přičemž se na ni sezvala polovina vesnice. Byli zvaní bratranci a sestřenice až do třetího kolena a k jejich pohoštění se zakoupila kráva a zabilo prase. Dále se napeklo množství buchet a svatební koláč, na nějž bylo potřeba mouky jako na šest pecnů chleba. Na zadělávání koláče se sezvaly všechny staré hospodyně, jež těsto mísily při tanci a zpěvu. Formu na pečení vlastnily pouze dvě rodiny ve vesnici a její vložení do pece bylo doprovázeno velkým jásotem. Po upečení se koláč nazdobil a po svatební hostině se opentlený přenášel od nevěsty k ženichovi. V pondělí před obřadem poslal ženich družby ke známým, aby přišli na hostinu, přičemž pozvaná muzika vyhrávala už od ranních hodin. V úterý byly popravky u nevěsty a ve středu přípravy na převážení šatů. Ve čtvrtek se vozily nevěstiny šaty k ženichovi.\n\nK dalším zaniklým zvykům patří oslavy smrtné neděle, při kterých děvčata do patnácti let uťala v lese borový stromeček, ozdobila jej svatými obrázky a spolu s ním chodila dům od domu a zpívala tradiční popěvky. Hospodyně pak dívky obdarovávaly nejčastěji vejci, penězi a chlebem. Také večer na sv. Mikuláše probíhal v naprosto odlišném duchu než jaký je obvyklý v dnešních dnech. Oslavy byly veselé a hlučné. V průvodu s hudebním doprovodem, kromě známého čerta a anděla, byla přítomna smrt, husaři, kominíci, mastičkáři, medvědi, myslivci, kati aj. I každoroční fašankový maškarní průvod doznal značných změn. Původně loučení s masopustem trvalo tři dny. V neděli před obcházením masek se volil mladší a starší stárek, kteří zastupovali chasu vesnice a starali se o to, aby byl pořádek v hospodě a kostele. Obchůzky maškar, mezi nimiž nechyběli dráb, žid a obchodník, se konaly v pondělí a úterý 6 týdnů před velikonocemi. V čele průvodu, k němuž se připojili i děvčata a chlapci z celé vesnice, kráčeli krojovaní mládenci s právem (to dodnes zastupuje dřevěná ruka) a harmonikou. Zastavovalo se dům od domu, mládenci vstoupili do světnice, kde utvořili kruh a pustili se do veselého tance s dřevěnými šavlemi. Za vybrané peníze se uspořádala muzika. Pořádek opět udržovali stárci a kdo je neuposlechl, byl vyplacen právem. Dnes maškary v čele s kapelou a krojovanými pány obchází vesnici pouze v jediném dni, tedy v sobotu. Obyvatelé vítají průvod před svými domy a veselou společnost hostí slivovicí, podávají buchty, koláče, milosti, či jiné občerstvení. Večerní zábava probíhá pod patronací některého z místních spolků (fotbalisté, SDH, SČK atd.) a její součástí je tombola a vyhlašování nejlepší masky. Neodmyslitelnou tradicí, jež byla zapomenuta a znovu zavedena v roce 1962, je pochovávání basy. Období veselosti, zábav a svateb v minulosti končilo v úterý večer před popeleční středou. Opět se pořádala muzika při níž mohla zůstat mládež pouze do deváté hodiny, zbytek zábavy do půlnoci pak patřil ženatým.\n\n\n"}
{"id": "121220", "url": "https://cs.wikipedia.org/wiki?curid=121220", "title": "Mokrosuky", "text": "Mokrosuky\n\nObec Mokrosuky se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o vesnici pochází z roku 1418.\n\n\n\n\n"}
{"id": "121221", "url": "https://cs.wikipedia.org/wiki?curid=121221", "title": "Ondratice", "text": "Ondratice\n\nObec Ondratice se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1348, kdy biskup Jan Volek koupil dva dvory Ondraticích a daroval je klášteru pustiměřskému.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "121222", "url": "https://cs.wikipedia.org/wiki?curid=121222", "title": "Olšovice", "text": "Olšovice\n\nObec Olšovice se nachází v okrese Prachatice v Jihočeském kraji, zhruba 3 km východně od Netolic, 18 km vsv. od okresního města Prachatic a 20 km zsz. od krajského města Českých Budějovic. Olšovice leží na severovýchodním okraji Šumavského podhůří (podcelek Bavorovská vrchovina, okrsek Netolická pahorkatina), při zdroji Pištínského potoka. Žije zde  obyvatel.\n\nPrvní písemná zmínka o obci pochází z roku 1248.\n\n\n\n"}
{"id": "121225", "url": "https://cs.wikipedia.org/wiki?curid=121225", "title": "Ostrožská Lhota", "text": "Ostrožská Lhota\n\nOstrožská Lhota je obec v okrese Uherské Hradiště ve Zlínském kraji. Žije zde obyvatel (v roce 2012 v ní žilo přes 1500 obyvatel a byla tak největší obcí s názvem Lhota v České republice).\n\nOstrožská Lhota se rozkládá v údolí při dolním toku říčky Okluky, pod vrcholem Antonínského kopce s poutním místem Svatý Antonínek. Leží 10 km jižně od Uherského Hradiště, na jižním okraji okresu Uherské Hradiště (a Zlínského kraje) při hranicích s okresem Hodonín (a krajem Jihomoravským).\n\nSvým katastrem o výměře 6,35 km² sousedí s katastry obcí Ostrožská Nová Ves (na severu), Hluk (na východě), Blatnice pod Svatým Antonínkem (okres Hodonín; na jihu) a Ostrožské Předměstí a Kvačice (dnes součásti města Uherský Ostroh; na západě).\n\nNázvy tratí v okolí obce: \"Padělky, Padělky veselské, Luby, Přední hony, Mezižlebí, Prostřední, Daleké, Těšovy, Koruny, Staré hory, Brodské, Záhumení, Zeliště, Zelnice, Chylecká, Chmelinec, Podstolní, Kráčiny, Lysiny, Hradišťka, Lúčky, Záhoří, Súchovy, Záčepůvčí\" aj. Některé z nich jsou viničními tratěmi, proto je Ostrožská Lhota dle vinařského zákona vinařskou obcí (Slovácká vinařská podoblast).\n\nNázev \"Lhota\" je častý u vesnic, které vznikaly v období vrcholné středověké kolonizace ve 13. a 14. století, a odkazuje na kolonizační původ obce. Přídavné jméno \"Ostrožská\" odkazuje na nedaleké město Uherský Ostroh, které bylo sídelním místem panství, k němuž obec náležela. Starší doložená jména pro Ostrožskou Lhotu jsou \"Velká Lhota\", \"Kamenná Lhota\", \"Ostrovská Lhota\" či \"Ostrá Lhota\".\n\nObec se nachází na území někdejší Lucké provincie, které bylo trvale osídlováno teprve od počátku 13. století. Ve 14. století v jejím katastru existovala osada Smíchov, která dle tradice nejpozději za třicetileté války zanikla a někteří její obyvatelé se přesunuli do Ostrožské Lhoty. V katastru obce se taky nacházela dnes již zaniklá osada Sezemín (na dnešní cestě ke Svatému Antonínku).\n\nPrvní písemná zmínka o Ostrožské Lhotě pochází z roku 1371, z doby císaře Karla IV., kdy moravský markrabě Jan Jindřich odkázal panství ostrožské svému synu Soběslavovi. Obec je tehdy latinsky nazývána \"Majori Lhota\" (česky \"Velká Lhota\").\n\nV červnu 1415 bylo do moravských zemských desk zapsáno věno Anny z Rýzenberka - manželky ostrožského pána Haška z Valdštejna. Jeho součástí bylo mj. též \"\"věno na celé vsi Lhotě a dvoru o dvou poplužích a tamním mýtě, dvou mlýnech, poplatných lidech a dalším všem příslušenství\"\". Po zajetí u Vyšehradu v listopadu 1420 přešel Hašek z Valdštejna dočasně na stranu husitů. Ve 20. letech 15. stol. se tak jeho sídlo - hrad a město Uherský Ostroh - stalo významnou husitskou pevností úspěšně odolávající opakovaným útokům vojsk Zikmunda Lucemburského a jeho zetě Albrechta Rakouského. Roku 1511 koupil ostrožské panství Jan z Kunovic a jeho rod jej pak držel až do třicetileté války. V květnu 1605 vyplenily obec oddíly Bočkajovců.\n\nPo bitvě na Bílé hoře uprchl poslední majitel panství Jan Bernard z Kunovic do Sedmihradska a jeho majetek koupil roku 1625 Gundakar z Lichtenštejna, v majetku jehož rodu pak obec již zůstala až do roku 1918. V rámci pobělohorské rekatolizace zde byl Martinidovou misií pravděpodobně v roce 1655 zbudován první kostel. Na přelomu 17. a 18. století (v letech 1663, 1674, 1699, 1705) trpěla obec ozbrojenými vpády Kuruců, Turků a Tatarů z Uher a byla mnohokrát vypálena.\n\nDosažení samostatné církevní správy bylo v Ostrožské Lhotě započato zřízením lokálie 21. listopadu 1765 za přispění lhotského rodáka Jana Maluše, kněze v sousední Blatnici pod Sv. Antonínkem, kam do té doby Ostrožská Lhota náležela. V roce 1784 pak byla zřízena kuracie a v roce 1867 nakonec farnost. Farnost Ostrožská Lhota dnes náleží k děkanátu Uherské Hradiště a arcidiecézi olomoucké.\n\nK roku 1516 je u vsi uváděn fojt Václav Vachalec a zdaněno v obci toho roku bylo 28 usedlých.\n\nV roce 1592 dali majitelé ostrožského panství, páni z Kunovic, zpracovat první soupis poddaných a jejich majetku – \"Registra správní panství ostrovského léta 1592\". V Ostrožské Lhotě bylo tehdy 72 osedlých. Ze jmen tam uvedených se až do 20. století v obci zachovaly tyto rody: Blahuš, Vaněk, Vlk, Pavelka, Štajnoch, Bachan, Hanáček, Válek, Hanák a Malušek.\n\nV nejstarším zachovalém moravském katastru, tzv. lánové vizitaci, která na ostrožském panství proběhla 31. července 1671, se v Ostrožské Lhotě uvádí 29 půlláníků, 10 čtvrtláníků, 15 zahradníků a 10 domkářů. K tomu byly od první nedochované lánové vizitace z roku 1657 nově osídlené další dva půllány a jeden domek. Pustých bylo deset domků a jeden mlýn. Mimo to jsou uvedeny vinice na hoře Hradišťské a hoře Lysiny.\n\nV roce 1843 žilo v obci 896 obyvatel. Za prusko-rakouské války v roce 1866 jí spolu s ustupujícími rakouskými vojsky prošla epidemie cholery, ve které 31 osob zahynulo.\n\nPamátník padlých v první světové válce nacházející se před kostelem uvádí jména 38 padlých a nezvěstných vojínů z obce.\n\nZ nedávných událostí v Ostrožské Lhotě je významná např. rekonstrukce základní školy spojená se zřízením kulturního zázemí pro školu a veřejnost Otevřená škola v jejích prostorách, dále vybudování průmyslové zóny při silnici z Uherského Ostrohu do Hluku, celková rekonstrukce obecního domu či zbudování pastoračního centra P. Antonína Šuránka vedle budovy fary, ale také vysazování ohroženého dubu pýřitého v lokalitě Chmelince, výstavba vlastní čistírny odpadních vod při potoce Okluky za obcí, či zřízení cyklotrasy procházející obcí ve spolupráci se sousedními obcemi z Mikroregionu Ostrožsko. V červnu 2006 byla otevřena výstava tradičního vesnického bydlení v památkovém domku č. 143 (postaveném v letech 1832–1833 a původně patřícím rodině Bočků). V roce 2001 proběhly oslavy 630. výročí první písemné zmínky o obci. V roce 2011 byla při příležitosti 640. výročí první písemné zmínky vydána dosud největší kniha o obci a dům č. p. 220 byl otevřen jako víceúčelový dům s expozicí archeologických nálezů z okolí obce.\n\nDne 15. července 2007 byla v průmyslové zóně nad obcí na katastru Ostrožské Lhoty dokončena instalace fotovoltaické elektrárny, která byla v době zahájení provozu svým výkonem 702 kWp největší elektrárnou svého druhu ve střední Evropě. Náklady na její vybudování dosáhly téměř 100 milionů Kč.\n\nV první desetiletí 21. století se obec opakovaně objevila v médiích v souvislosti s nelegální výrobou pervitinu.\n\nOd 30. června do 3. července 2016 se v Ostrožské Lhotě konal 36. ročník Sjezdu Lhot a Lehot, tedy obcí obsahujících v názvu termín Lhota či obdobný.\n\nVlastní obecní znak a prapor získala Ostrožská Lhota ke dni 29. března 1995. Tyto obecní symboly určuje a podmínky pro jejich užívání stanovuje vyhláška obecního zastupitelstva č. 5/95 „o používání obecních symbolů“.\n\nZnak obce vychází z pečeti z 1. poloviny 18. století a zobrazuje objekt, který se v obci nevyskytuje a ani zde není nijak historicky doložen, usuzuje se však, že v ní asi někdy stával: \"\"Na červeném štítě s modrým lemem [se nachází] stříbrný kostel se dvěma vížkami, [jejichž] střechy [jsou] modré.\"\"\n\nPrapor se barevně odvíjí dle heraldických pravidel z obecního znaku: \"\"Bílý list se žlutým žerďovým klínem ohraničeným čer[ve]nou vnitřní a modrou vnější krokví, vycházející z horního a dolního rohu s vrcholem na středu vlajícího okraje. Poměr barev na žerďovém okraji je 1:1:4:1:1. Poměr šířky k délce listu je 2:3.\"\"\n\nDominantou obce je farní kostel sv. Jakuba Staršího v pozdně barokním stylu pocházející z roku 1908. Stojí na místě zbořeného kostela z roku 1832, jehož věž pocházela z předchozího kostela, který se v roce 1830 zhroutil. O stavbu současného kostela se zasloužili především tehdejší farář Antonín Man, nadučitel Antonín Jadrníček a poslanec Antonín Cyril Stojan. Spolu s kostelem byl jižně od něj vystavěn i nový oddělený hřbitov a přestalo se tak pochovávat okolo kostela.\n\nSocha sv. Jana Křtitele z roku 1747 na křižovatce ulic Dědina, Kostelní a Podsedka je nejstarší dochovanou sochou v Ostrožské Lhotě a v roce 1963 byla vyhlášena kulturní památkou. Latinský nápis s chronogramem na soklu zní: \"„DIVIna proVentVs gratIa sVper CVnCtos natos sVreXIt MaIor Ioannes baptIsta“\" (česky: \"Boží milostí nade všemi narozenými povstal největší Jan Křtitel\").\n\nNa kopci nad obcí směrem k Blatnici se nachází římskokatolické poutní místo Svatý Antonínek s kaplí sv. Antonína Paduánského z roku 1670 (znovu vystavěna 1819).\n\n\n\n\n"}
{"id": "121226", "url": "https://cs.wikipedia.org/wiki?curid=121226", "title": "Oskava", "text": "Oskava\n\nObec Oskava (německy \"Oskau\") se nachází v okrese Šumperk v Olomouckém kraji, v údolí stejnojmenné říčky zhruba 13 km vjv. od Šumperka. Žije zde obyvatel. Nyní 460 domů, od roku 2001 je zařazena do oblasti mikroregionu Uničovsko.\n\nNedaleko se nachází zimní rekreační středisko Třemešek s vlekem a sjezdovkou, tamní příroda je velmi lákavá pro výlety z města a pro pořádání letních táborů a podobně.\n\nPrvní písemná zmínka o obci pochází z roku 1344.\n\nV roce 1960 se k Oskavě přiřadila osada Bedřichov. V obou částech fungovaly donedávna továrny společnosti Moravolen, přidruženého závodu Moravolen Šumperk. Od roku 1992 se jmenovala Nobleslen a.s. V roce 2006 jednu halu zachvátil požár, který zničil mnoho vybavení, které však bylo opraveno, popřípadě zakoupeno a opět funguje. Od roku 2004 má textilní továrna nového majitele a jméno. Jmenuje se CNM textil a.s. se sídlem v Bašce u Frýdku-Místku. Továrna bílí, barví a potiskuje látky.\n\n\n\n\nSamospráva obce od roku 2011 pravidelně 5. července vyvěšuje zlato-červenou moravskou vlajku. \n\n\n"}
{"id": "121227", "url": "https://cs.wikipedia.org/wiki?curid=121227", "title": "Panenský Týnec", "text": "Panenský Týnec\n\nPanenský Týnec ( ) je městečko nacházející se u jižního okraje okresu Louny a Ústeckého kraje. Katastrální území obce má rozlohu 612,606 ha a Panenský Týnec Je členem Mikroregionu Perucko. Obchvat Panenského Týnce tvoří součást silnice I/7. První písemná zmínka o obci pochází z roku 1115. V městysu žije obyvatel.\n\nPrvní písemná zmínka o obci pochází z roku 1115, archeologické vykopávky dosvědčují dřívější prehistorické osídlení. Název Týnec je odvozen ze slova otýnění neboli opevnění, termín Panenský je odvozen z názvu řeholních panen klášterního řádu klarisek. S dřívějším klášterem klarisek sousedí nedostavěný gotický chrám a barokní zvonice, které jsou zdejší významnou turistickou atrakcí a také vyhledávaným místem psychotronické léčby pro údajný zdroj pozitivní energie. \n\nOd 10. října 2006 byl obci vrácen status městyse.\n\n\nV městysu měla ústecká firma Svep vybudovat na místě bývalého kravína na okraji obce bioplynovou elektrárnu. Místní obyvatelé toto ale v referendu konaném v listopadu 2007 poměrem 152 ku 26 hlasů odmítli. Hlasování se zúčastnilo 76 % oprávněných voličů a referendum tak bylo platné. Hlavním důvodem, proč občané elektrárnu odmítli, byl strach ze zápachu, který firma odmítla kvůli podzemnímu řešení elektrárny.\n\nV letech 2010 až 2013 se na letišti v Panenském Týnci konal letní hudební festival Open Air Festival, který byl vystřídán v roce 2018 Aerodrome Festivalem. Na letišti se pořádají také automobilové tuningové srazy Carwars Opening.\n\n"}
{"id": "121228", "url": "https://cs.wikipedia.org/wiki?curid=121228", "title": "Opatovec", "text": "Opatovec\n\nObec Opatovec (německy \"Überdörfel\", též \"Oberdorf\", \"Oberdörfel\" a dříve též \"Klein-Abtsdorf\") se nachází asi 7 km severně od centra Svitav v oblasti tzv. Hřebečska, tedy území obývaného do roku 1945 převážně Němci. Téměř celé katastrální území obce leží v Čechách, pouze velice napatrná část katastru leží na Moravě. Žije zde obyvatel.\n\nPrvní písemná zmínka o obci pochází z roku 1347. Něm. Überdörfel je obec podél silnice od Litomyšle k Opatovu. Nad skupinou rybníků je dochováno několik původních usedlostí mezi novější zástavbou:\n\nSamotný Opatovec byl od 1. ledna 1976 do 31. srpna 1990 součástí města Svitavy.\n\n\n"}
{"id": "121229", "url": "https://cs.wikipedia.org/wiki?curid=121229", "title": "Kotlasy", "text": "Kotlasy\n\nKotlasy () jsou obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o Kotlasích pochází z roku 1349.\n\nV letech 2006–2010 působil jako starosta František Sobotka, od roku 2010 tuto funkci zastává Petr Špička.\n\n\n"}
{"id": "121230", "url": "https://cs.wikipedia.org/wiki?curid=121230", "title": "Plandry", "text": "Plandry\n\nObec Plandry () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Brandlhof (1787), Preitenhof a Plantry (1843). Místní jméno vzniklo z původního německého názvu Brandly a znamenalo osada Brandlových.\n\nPrvní písemná zmínka o obci pochází z roku 1654. V letech 1869–1920 byly osadou Vyskytné nad Jihlavou.\n\nPlandry leží v okrese Jihlava v Kraji Vysočina. Nachází se 2,5 km jihozápadně od Hybrálce, 5 km západně od Jihlavy, 2 km východně od Vyskytné nad Jihlavou, 3,5 km jihovýchodně od Bílého Kamene a 8,5 km od Větrného Jeníkova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 522 metrů. Obcí protéká bezejmenný potok, který se jižně od obce vlévá do řeky Jihlavy, která tvoří jižní hranici katastru. Západní hranici tvoří Bělokamenský potok. V blízkosti silnice v bývalé zámecké zahradě roste památná 28metrová lípa malolistá, jejíž stáří bylo roku 1994 odhadováno na 200 let. Po obou stranách přístupové cesty ke kapli sv. Jana Nepomuckého stojí lipová alej, kterou tvoří 27 lip malolistých a velkolistých.\n\nPodle sčítání 1921 zde žilo v 29 domech 185 obyvatel, z nichž bylo 109 žen. 165 obyvatel se hlásilo k československé národnosti, 20 k německé. Žilo zde 183 římských katolíků.\n\nObec má sedmičlenné zastupitelstvo, v jehož čele stojí starosta Miroslav Lukáš.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 25. března 2005.\n\nZnak: V modro-červeně polceném štítě pod stříbrnou hlavou se třemi vztyčenými zelenými lipovými listy vykračující stříbrný čáp se zlatou zbrojí, provázený vpravo dvěma hvězdami pod sebou, vlevo gotickým dvojklíčem, vše zlaté.\n\nVlajka: List tvoří tři svislé pruhy, bílý, modrý a červený, v poměru 2:3:3. V bílém pruhu tři vztyčené zelené lipové listy pod sebou, v modrém a červeném pruhu vykračující bílý čáp se žlutou zbrojí. Poměr šířky k délce listu je 2:3.\n\nV obci sídlí firmy STAALBOEK s.r.o., SaJ a.s., AGRONEP, s.r.o., TEXTILMUSTER s.r.o., Stavitelství MB, s.r.o., JIVY Group s.r.o., LSF s.r.o., FARMA Vysočina s.r.o., ASTRA JIHLAVA s.r.o. a CLEEM, s.r.o. Obcí prochází silnice III. třídy č. 13112 z Vyskytné nad Jihlavou ke komunikaci II. třídy č. 523. Dopravní obslužnost zajišťuje dopravce ICOM transport. Autobusy jezdí ve směrech Jihlava, Hojkov, Nový Rychnov a Dudín. Obcí prochází žlutě značená turistická trasa.\n\nDo roku 1976 v obci fungovala škola, od té doby místní děti dojíždějí do škol v Jihlavě či Vyskytné nad Jihlavou. Knihovna byla vyhlášeno v roce 2008 Knihovnou Vysočiny. V obci stojí kulturní dům s kapacitou 200 osob a dvě sportovní hřiště. Plandry pořádají Planderský přespolní běh, který je zařazen do seriálu Běžec Vysočiny. Každoročně se konají nohejbalový turnaj Planderská Šajtle a hasičský závod o putovní pohár „Karla Wiedersperga“, který pořádá Sbor dobrovolných hasičů Plandry.\n\n\n\n"}
{"id": "121231", "url": "https://cs.wikipedia.org/wiki?curid=121231", "title": "Police (okres Šumperk)", "text": "Police (okres Šumperk)\n\nObec Police (německy \"Pollaitz\") se nachází v okrese Šumperk v Olomouckém kraji, zhruba 7 km severovýchodně od Mohelnice. Police se rozkládá podél potoka Rohelnice (Rohelky) ve výšce téměř 300 metrů na ploše zhruba 560 hektarů. Žije zde obyvatel. Obec je křižovatkou dvou významných silničních tahů od Úsova do Zábřehu a z Rohle do Mohelnice.\n\nPolice (také Poléc) bývala vždy výrazně zemědělskou obcí, o čemž svědčí její pečetidlo s vyobrazenou radlicí a krojidlem. Původ jména obce je zřejmě slovanský. Nejstarším historickým svědectvím o existenci Police je oltářní autentika polického farního kostela svatého Mikuláše z roku 1312. Roku 1343 zastavil král Jan Lucemburský pánům ze Šternberka hrad a městečko Úsov se třinácti vesnicemi, mezi nimiž je též jmenována Police. Ta zůstala v držení úsovského panství až do roku 1848, kdy připadla soudnímu okresu v Mohelnici a politickému okresu v Zábřehu. Roku 1492 nabyli poličtí od úsovské vrchnosti práva odúmrti a roku 1551 byli zproštěni povinnosti posílat na hrad hlásného. Před třicetiletou válkou byla ves zřejmě bohatá a s početným obyvatelstvem. Z této doby pocházejí též zmínky o dnes již zaniklé osadě \"Džbánov\", ve které stával mlýn a hamr na železnou rudu. Ruda se ve zdejším okolí dolovala v lese Horka až do konce 19. století\nNěkdy kolem roku 1600 farnost v Polici zanikla a jednolodní kostel sv. Mikuláše s gotickým jádrem ze 13. století se stal filiálním kostelem úsovské farnosti. Tato historická budova má gotický presbytář, nese známky barokní přestavby a v jeho hřbitovní zdi je zazděn takzvaný smírčí kříž. Dalšími historickými památkami obce je empírová kaple nejsvětější trojice z roku 1818 a kříž s pietou z roku 1843. Od roku 1869 byla v Polici samostatná škola. V této době se zde narodil hudební skladatel Jan Hloch.\n\nPočátkem 20. století byla v obci založena družstevní mlékárna, která byla v provozu až do konce druhé světové války. Do té doby byl funkční i mlýn a několik let i pálenice. Po vzniku republiky v roce 1918 konvertovali zdejší obyvatelé k církvi československé a voleni zde byli především sociální demokraté a agrárníci. Ve třicátých letech 20. století zde působilo \"Zemědělské a živnostenské družstvo pro vedení a zužitkování elektrické síly z Háje s.r.o.\", \"Občanská záložná v Polici s.r.o.\" a \"Rolnické mlékařské družstvo v Polici s.r.o.\" V obci byly tři hostince, dva kováři, dva mlynáři, dva obuvníci, mlynář, řezník, trafikant, obchodník se smíšeným zbožím a firma \"Rochuse Drtila\" zaměřená na vývoz ovoce a zeleniny.\n\nJZD zde bylo založeno až po dlouhém odporu roku 1957. Později, v sedmdesátých letech bylo spojeno do zemědělského agrokomplexu \"Úsovsko\" se sídlem v Klopině. Roku 1960 se Police spojila administrativně s Bezděkovem a v roce 1985 i s Úsovem. Od roku 1990 je Police opět samostatnou obcí.\n\nV katastru obce jsou evidovány tyto kulturní památky:\n\n"}
{"id": "121232", "url": "https://cs.wikipedia.org/wiki?curid=121232", "title": "Podbořanský Rohozec", "text": "Podbořanský Rohozec\n\nObec Podbořanský Rohozec (do roku 1949 Německý Rohozec, dříve také ) se nachází v okrese Louny v Ústeckém kraji. Žije v ní obyvatel. Jihozápadně od vesnice pramení Dolánecký potok.\n\nPrvní písemná zmínka o obci pochází z roku 1424.\n\nPodle záměru zmenšení vojenského újezdu Hradiště se od 1. ledna 2016 připojila k obci Podhořanský Rohozec katastrální území \"Podbořanský Rohozec u Hradiště I\" a \"Podbořanský Rohozec u Hradiště II\", čímž se pod správu obce dostalo sídlo Bukovina a drobné osady Střelnice a Ořkov. O obě území (celkem cca 7,238 km²) se zároveň rozšířil Ústecký kraj.\n\nPočátek židovského osídlení Podbořanského Rohozce (dříve Německého Rohozce) se datuje k polovině 17. století a následně kontinuálně pokračuje až do druhé světové války. Svého vrcholu dosáhlo v polovině 19. století, kdy židé (celkem 290 osob) v roce 1864 tvořili 50 % všech obyvatel obce. V obci existovaly tři židovské sídelní okrsky, které v první polovině 19. století sestávaly z přibližně 26 domů. Přibližně polovina židovských domů se v různých přestavbách dochovala. V obci postupně existovaly dvě synagogy; starší, z počátku 18. století, byla v roce 1816 nahrazena novější stavbou v jižní části návsi. K bohoslužbám byla využívána do první světové války, ve 30. letech došlo k její přestavbě na obytný dům a v roce 1956 byla zbořena. Do dnešní doby se dochoval židovský hřbitov z roku 1856, asi 300 metrů východně od centra obce, čítající na 90 náhrobků. Hřbitov byl zdevastován během druhé světové války a za minulého režimu.\n\n\n\n\n"}
{"id": "121233", "url": "https://cs.wikipedia.org/wiki?curid=121233", "title": "Polerady (okres Praha-východ)", "text": "Polerady (okres Praha-východ)\n\nObec Polerady se nachází v okrese Praha-východ, kraj Středočeský. Rozkládá se asi dvacet kilometrů severovýchodně od centra Prahy a pět kilometrů západně od města Brandýs nad Labem-Stará Boleslav. Žije zde obyvatel.\n\nPomístní jméno obce je správně Polerady, vzniklo z označení místních obyvatel, kteří byli pečlivými hospodáři, měli rádi svá pole. V 18. století se objevuje v oficiálním názvu obce jméno Polehrady, které vzniklo z lidového jazyka, jež je již doloženo v 14. století.\n\nPrvní zprávy o obci jsou z roku 1290, kdy odkázal Bohuslav z hory ves Polerady k nadání kapitulnímu děkanství u sv. Víta v Praze. Za husitské doby byly Polerady církvi odňaty. Ve vsi byl roku 1436 svobodný dvorec, kdysi kanovníků od sv. Víta, který byl císařem Zikmundem zapsán Oldřichu z Polirad. V deskách zemských roku 1494 se lze setkat s Jindřichem z Vřesovic, jež dal učinit do nich zápis ve prospěch Jiříkovi v Poleradech.\n\nV roce 1507 byly Polerady v držení města Nymburka, které je vlastnilo až do roku 1547, kdy je královská komora zkonfiskovala po prvním protihabsburském povstání. Spolu se Sudovým Hlavnem, Hrádkem u Brandýsa nad Labem a Přerovem nad Labem je připojila k majetku pražského purkrabství, z něhož se vyvinulo komorní panství brandýské. V Poleradech bylo tehdy osm osedlých (tj. sedláků) a krčma výsadní, kteří platili o sv. Jiří a sv. Havle po 31 kopách a 38 groších. Ve druhé polovině 16. století držel vzpomínaný svobodný dvorec Jan Polehradský z Polehradí. Tento Jan z Polehradí je vzpomínán proto, že nechal v Kostelci nad Labem uložit do tam chovaného obecního archivu majestát Ferdinanda I. Roku 1615 připomíná se Adama Ginterod z Ginterodu a na Poleradech. V Berní rule roku 1654 citují se Polehrady. Roku 1788 topograf Schaller s odkazem na druhý díl \"Monumenta historica Bohemiae nusquam antehac edita\" učeného piaristy Gelasia Dobnera cituje pověst, že ještě před vznikem Staré Boleslavi existovala Polehradská župa. I když tuto pověst bere jako historický fakt, je pro nás dokladem, že místní obyvatelé Polerad pátrali po významu lidového názvu obce Polehrady a snažili se jej vysvětlit. A zjistili že je to od slova polehávat. Vesnice lenochů co pořád polehávají. Tedy Polehrádi…. Polehrady…a nakonec po drobné změně současné Polerady.\nNa mapě karlínského hejtmanství z roku 1906 jsou severovýchodně od obce zakresleny dnes již neexistující čtyřúhelníkové valy. Je možné, že tyto valy, dnes již rozvezené, byly pozůstatkem keltské svatyně zvané v odborné literatuře „Viereckschanzen“. Určitě se nejednalo o švédskou fortifikaci, pro kterou nejsou na levém břehu Labe žádné zprávy. Existence těchto valů byla pramenem pověsti o starobylosti osady. Ve skutečnosti místní jméno vzniklo záměnou samohlásky \"i\" v \"e\". Což je v češtině běžný jev, doprovázený připojením souhlásky \"h\" k zvýraznění její tvrdosti.\n\nV roce 1788 měla osada 25 obytných stavení, proti roku 1869 byla poloviční.\n\nŽivot Polerad ovlivnilo cukrovarnictví. Místní dráha Neratovice – Brandýs nad Labem – Čelákovice (trať č. 074) stimulovala rozvoj obce. V roce 1902 byly podle úplného adresáře politického okresu karlínského v obci dvě hospody – Stanislava Vokálka a Josefa Štála, 4 obchody, 2 obuvníci a jeden řezník. Starostou byl největší sedlák Václav Záruba, který vlastnil 220 korců půdy. Obec byla bez dluhů, a protože nevybírala žádné přirážky, stačilo patrně obecní jmění na krytí všech výdajů. Mezi další sedláky patřil Norbert Srb se 160, Josef Efler se 150, Vojtěch Krátký se 150 a Jaroslav Chroust se 100 korci půdy. Pro rozvoj zemědělství hodně vykonala Rolnická záložna v Brandýse, která poskytovala sedlákům levný úvěr z bývalých kontribučenských fondů. Byla přeorganizována 14. ledna 1883 v Okresní hospodářskou záložnu. Největší rozkvět obce byl patrně mezi roky 1921 a 1930, kdy jednak přibývalo obyvatel a současně byla silná i výstavba domů.\n\nPolerady se orientovaly vždy na zemědělskou výrobu, jako by chtěly dokumentovat obsah svého jména, že obyvatelé jsou dobří hospodáři – mají svá pole rádi.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nDopravní síť\n\nVeřejná doprava 2011\n\n"}
{"id": "121234", "url": "https://cs.wikipedia.org/wiki?curid=121234", "title": "Pasohlávky", "text": "Pasohlávky\n\nPasohlávky (německy \"Weißstätten\") jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu, na břehu vodní nádrže Nové Mlýny I, součástí obce je také katastrální území zatopeného Mušova. Žije zde obyvatel.\n\nJedná se o vinařskou obec v Mikulovské vinařské podoblasti (viniční tratě Římský vrch, Ovčárna, U Akátového lesa).\n\nUž ve 2. století zde měla pevnost římská desátá legie císaře Marca Aurelia a byla tu i osada Markomanů.\n\nPrvní písemná zmínka o obci pochází z roku 1276. Roku 1930 zde žilo 1 021 obyvatel, velkou většinou německé národnosti (93,6 %) – tito byli po roce 1945 vesměs vysídleni a většina domů postupně odstraněna.\n\nPři Sčítání lidu 2011 bylo zjištěno 694 obyvatel. Nejvíce lidí deklarovalo národnost moravskou – 258 (37,17 %), národnost českou si zapsalo 244 obyvatel (35,15 %) a 12 lidí národnost slovenskou (1,72 %). Národnost neuvedlo 156 lidí (22,17 %).\n\n\nV letech 2006 až 2014 byl starostou Tomáš Ingr (Moravané). Ačkoliv komunální volby se svou stranou vyhrál i v roce 2014, vedení obce se vzdal. Starostkou Pasohlávek se stala jeho kolegyně Martina Dominová (Moravané), dosavadní místostarostka.\n\n\n"}
{"id": "121235", "url": "https://cs.wikipedia.org/wiki?curid=121235", "title": "Pohledy", "text": "Pohledy\n\nObec Pohledy (německy \"Pohler\") se nachází v okrese Svitavy v Pardubickém kraji, asi 10 km jihovýchodně od Svitav. Žije zde  obyvatel.\n\n\nPrvní písemná zmínka o obci pochází z roku 1365.\n\n\n\n"}
{"id": "121236", "url": "https://cs.wikipedia.org/wiki?curid=121236", "title": "Podmokly (okres Rokycany)", "text": "Podmokly (okres Rokycany)\n\nObec Podmokly (katastrální území \"Podmokly nad Berounkou\") se nachází v okrese Rokycany v Plzeňském kraji, zhruba deset kilometrů ssz. od Zbiroha a osmnáct kilometrů jižně od Rakovníka. Žije v ní obyvatel.\n\nPodle průzkumů z let 1832–1836, na kterých se podíleli Matyáš Kalina z Jäthensteinu a Václav Krolmus, byly u tehdejších domů pozorovány valy zaniklého opevnění, které mohlo být pozůstatkem hradiště. Nalezená keramika je podle Josefa Ladislava Píče z doby hradištní, ale možná pochází až z vrcholného středověku.\n\nPrvní písemná zmínka o vesnici pochází z roku 1045, kdy český kníže Břetislav I. věnoval osm poddaných ve vsi Podmoklech (\"in villa Podmocleh\") Břevnovskému klášteru. Protože z hlediska správy majetku nebylo tak vzdálené vlastnictví pro klášter příliš výhodné, směnil roku 1256 s králem Přemyslem II. Otakarem Podmokly za ves Kuromrtvy, ležící přímo v sousedství kláštera.\n\nPři sčítání lidu 2001 měly Podmokly celkem 151 domů a 254 obyvatel.\n\nCelá obec představuje jednu část a jedno katastrální území; náležejí k ní však též dvě drobná sídla, která nemají status ani části obce ani základní sídelní jednotky: prvním je osada Bučiny (za návrším Na Dražkách asi jeden a čtvrt kilometru severovýchodně od Podmokel) a druhým samota Podmokelský mlýn (v údolí Zbirožského potoka zhruba 3 km východně).\n\n\nV roce 1771 byl v levém břehu Podmokelského potoka severně od obce nalezen tzv. podmokelský poklad – depot velkého množství zlatých keltských mincí duhovek. Místo nálezu dnes připomíná kamenný pomníček s letopočtem nálezu.\n\n"}
{"id": "121237", "url": "https://cs.wikipedia.org/wiki?curid=121237", "title": "Postřelmůvek", "text": "Postřelmůvek\n\nObec Postřelmůvek () se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1365. Říká, že Postřelmůvek náleží olomoucké kapitule.\n\nV katastru obce jsou evidovány tyto kulturní památky:\n\n"}
{"id": "121238", "url": "https://cs.wikipedia.org/wiki?curid=121238", "title": "Prostějovičky", "text": "Prostějovičky\n\nObec Prostějovičky se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o vesnici pochází z roku 1347.\n\nV důsledku zmenšení vojenského újezdu Březina bylo k obci 1. ledna 2016 připojeno katastrální území \"Žleb u Prostějoviček\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nObcí protéká potok Brodečka.\n\nNa západ od obce se rozprostírají lesy vojenského újezdu Březina.\n\nŘímskokatolická farnost Krumsín\n"}
{"id": "121239", "url": "https://cs.wikipedia.org/wiki?curid=121239", "title": "Pustějov", "text": "Pustějov\n\nObec Pustějov (německy \"Petrowitz\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1324.\n\nÚzemím obce prochází dálnice D1. Silnice III. třídy na území obce jsou:\n\n\n"}
{"id": "121240", "url": "https://cs.wikipedia.org/wiki?curid=121240", "title": "Pětipsy", "text": "Pětipsy\n\nObec Pětipsy () se nachází v okrese Chomutov v Ústeckém kraji. Vesnice se nachází asi 8,5 km jihovýchodně od Kadaně na levém břehu Liboce. V obci žije obyvatel.\n\nPodle Antonína Profouse vznikl název vesnice ze spojení \"U Pěti psů,\" jak místo nazývali okolní obyvatelé. V průběhu dějin je vesnice uváděna například pod názvy Petipezy (1226), Fumfehunden (1332), Pietipes (1387), Pyetipess (1404), Pietipsy (1545) nebo Fünfhunden (1787).\n\nPrvní písemná zmínka o Pětipsech je z roku 1226, kdy patřily doksanskému klášteru. Později se staly královským majetkem a v roce 1322 je od Jana Lucemburského jako léno získal Fridrich (též Bedřich nebo Frycek) z Egerberka, který zde postavil tvrz. Rodu Pětipeských z Chýš a Egerberka vesnice patřila téměř 200 let. Karel IV. panství, které tvořilo pět vesnic (Drahonice, Nechranice, Břežany, Vikletice ad.), potvrdil Fridrichu mladšímu a povolil mu ze zdejších úroků vyplácet jeho čtyři sestry, které žily v klášterech. Je obtížné sestavit přesný sled dalších majitelů, protože křestní jména se v rodě často opakovala a z dochovaných zpráv není jasné, k jaké osobě se přesně vztahují. Jeden z nich, Odolen mladší Pětipeský, vedl po roce 1403 spory s okolními zemany, a \"Vlada z Polák\" dokonce na své tvrzi po tři roky věznil. Odolen zemřel v roce 1412 a zůstaly po něm nezletilí synové Jan a Hynce, jejichž poručníkem se stal \"Hynce z Kaufunku.\"\n\nV roce 1500 prodali Pětipeští panství Jiřímu a Felixovi Oplům z Fictumu, ale brzy je získali zpět, protože v roce roce 1504 je znovu prodali Václavu Hasištejnskému z Lobkovic. Ten panství připojil k Hasištejnu. Václav Hasištejnský zemřel v roce 1518 a jeho dědic Zikmund Hasištejnský z Lobkovic prodal Pětipsy Oplovi z Fictumu, kterému patřily až do roku 1530, kdy utekl ze země před hrozbou trestu za penězokazectví. Jeho zabavený majetek královská koruna nejprve zastavila a později (1545) prodala Albrechtu Šlikovi. Od té doby byly Pětipsy svobodným statkem, v jehož držení se vystřídali Eliška Šliková, rozená Berková z Dubé, a Ondřej Šlik, od kterého je v roce 1559 koupili Jeroným Hrobčický z Hrobčic a Bernart Koštický z Koštic. Bernart však hned následujícího roku svou polovinu Jeronýmovi přenechal. Hrobčičtí vzápětí tvrz přestavěli na renesanční zámek. Pětipsy po Jeronýmovi zdědil syn Vladislav a po něm Oldřich Hrobčický z Hrobčic. Odřich za účast na stavovském povstání o Pětipsy v roce 1623 přišel a o sedm let později statek koupil nejvyšší královský hofmistr hrabě Kryštof Šimon Thun. Klášterečtí Thunové Pětipsy vlastnili až do pozemkové reformy v roce 1923. Na pětipeském zámku však sídlila jen správa statku.\n\nPodle berní ruly z roku 1654 ve vsi žilo sedm sedláků a šestnáct chalupníků. K největším selským statkům patřilo až 72 strychů půdy, chalupníci až na jednu výjimku hospodařili každý na pozemcích o rozloze devíti strychů. Zápis neuvádí žádné živnosti, zahrady, vinice ani chmelnice.\n\nPo polovině 19. století došlo k rozvoji silniční sítě. V roce 1854 byla postavena silnice z Kadaně do Podbořan (II/224), na kterou v roce 1882 navázala silnice do Žatce (II/225).\n\nGustav Hodek v roce 1866 postavil ve vsi cukrovar, ve kterém byla o dva roky později poprvé zavedena technologie účinného lapače šťáv v odparkách. V cukrovaru se zpracovávala cukrová řepa, která se pěstovala v okolí Vintířova, Polák a Ahníkova. Hodkové si žili na zámku, který si pronajímali od Thunů, dokud ho Zdeněk Hodek v roce 1926 i s dvorem nekoupil. Jeho rodině patřil až do roku 1948.\n\nPětipsy jsou centrem méně významné pětipeské hnědouhelné pánve, která je jižním pokračováním hlavní podkrušnohorské pánve. Její hlavní část se nachází podél Liboce mezi Radonicemi a Libědicemi, ale jižně od Pětipes je rozdělena čedičovými výlevy na menší pánvičky, ve kterých uhelné sloje vystupují až na povrch. Hlavní uhelná sloj je mocná devět až dvacet metrů a ve směru na východ a severovýchod se mocnost zmenšuje a zhoršuje se kvalita uhlí. To se v ní začalo těžit již na konci 18. století. Nejstarší těžební lokalita se uvádí u Stranné v roce 1786 a oblast mezi Mory a Širokými Třebčicemi se připomíná v roce 1780. Uhlí se těžilo v menších dolech a větší byly jen podniky hraběta Černína jihozápadně od Pětipsů a knížete Salma u Širokých Třebčic. K prvnímu útlumu těžby došlo během hospodářské krize po roce 1873, kdy mnoho dolů zaniklo. Rozvoj místních cihelen, pivovarů a cukrovarů si však vyžádal větší spotřebu uhlí, a proto došlo na počátku 80. let 19. století k oživení těžby. Druhý útlum způsobilo vybudování Doupovské dráhy, která umožnila dopravu levného a mnohem kvalitnějšího uhlí z Mostecka. Zvýšený zájem o zdejší uhlí se objevil až na konci první světové války, kdy ostatní těžební lokality nestačily pokrývat stoupající spotřebu. Vznikly nebo byly obnoveny nové doly, z nichž nejdéle přetrvaly doly radonické Stamm a Juliána uzavřené během hospodářské krize v roce 1933. Posledním producentem uhlí na Pětipesku byl důl Františka u Radonic.\n\nV katastrálním území vesnice existovalo v průběhu 19. století dvacet dolů. Největší z nich patřil knížeti Černínovi a vznikl roku 1862 vykoupením tří menších dolů Vojtěch, Karel a Ferdinand mezi Vilémovem a Pětipsy. Těžila se zde 5,5 m mocná sloj uložená v hloubce dvacet až třicet metrů. Důlní vody odčerpával parní stroj o výkonu osm koňských sil. Těžba postupně vzrostla z jednoho tisíce tun ročně až na dvacet tisíc tun v roce 1868. Denní pracovní doba v dolech činila 15 hodin. Poměrně kvalitní uhlí s vyšším obsahem popela se používalo jako palivo knížecích továrnách a cukrovarech. V roce 1869 poklesly ceny uhlí, a proto byl celý závod uzavřen a převeden na pětipeské těžařstvo Union. Celková produkce dolů se odhaduje až na 150 000 tun uhlí.\n\nDruhým velkým dolem byl Ondřej v majetku rodiny Stammů na jižním okraji katastrálního území. Fungoval s krátkou přestávkou od poloviny 19. století do roku 1904. Zaměstnával dvacet až třicet horníků a celkem v něm bylo získáno asi 100 000 tun uhlí. Na jižním okraji jeho dolového pole se uhlí těžilo po dobu asi jednoho desetiletí v menších dolech Václav a Augusta s celkovou produkcí asi 10 000 tun. Severně od vesnice byl na konci první světové války otevřen důl Sidonia, ale velké množství podzemní vody a finanční obtíže vedly k jeho uzavření ještě před započetím těžby. Posledním větším dolem byla šachta Bruno u Liboce mezi Pětipsy a Vilémovem. Důl byl v provozu od šedesátých do sedmdesátých let 19. století a z šest metrů mocné sloje se zde vytěžilo až 40 000 tun uhlí.\n\nV letech 1902–1903 byla postavena železniční trať Kadaň–Vilémov. Na jaře roku 1904 ve vesnici otevřeli c. k. četnickou stanici. Pracovali v ní tři četníci, kteří měli na starost celou oblast mezi Ohří a Radonicemi. Během pozemkové reformy v roce 1926 byla většina půdy zdejšího velkostatku rozdělena mezi jeho zaměstnance. K podobnému rozdělování půdy došlo i v okolních vesnicích, kde byly pozemky přiděleny přistěhovalcům z českého vnitrozemí. Na jejich hospodářství začali přicházet další čeští zaměstnanci, pro jejichž děti byly otevírány české školy. V Pětipsech byla česká škola zřízena od roku 1928.\n\nV roce 1934 byla ve vesnici Františkem Sommerem založena organizace Sudetoněmecké strany, která výraznou většinou dvanácti mandátů vyhrála obecní volby v roce 1938. Česká volební skupina získala jen dva mandáty a Komunistická strana Československa jeden mandát. Národností napětí rostlo a dne 14. září došlo k incidentu, kdy se část četníků podílela na ostraze hranice u Výsluní. Toho využil pětipeský řezník Reichl a pokusil přepadnout četnickou stanici, ale byl včas odhalen a zatčen. Během druhé světové války byla část zámku upravena na zajatecký tábor. V roce 1940 v něm žilo 130 francouzských zajatců, kteří byli postupně rozdělení do sousedních vesnic k práci na polích. V samotných Pětipsech jich zůstalo jen 35, ale v průběhu války se tu vystřídalo okolo 150 zajatců.\n\nPři sčítání lidu v roce 1921 zde žilo 625 obyvatel (z toho 288 mužů), z nichž bylo osmdesát Čechoslováků, 535 Němců, dva příslušníci nezjišťovaných národností a osm cizinců. Kromě sedmi evangelíků, pěti židů a jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 560 obyvatel: 76 Čechoslováků, 480 Němců a čtyři cizince. Převažovala římskokatolická většina, ale žilo zde také patnáct evangelíků, pět členů církve československé, čtyři židé, jeden člen nezjišťovaných církví a šestnáct lidí bez vyznání.\n\n\n\n\n"}
{"id": "121241", "url": "https://cs.wikipedia.org/wiki?curid=121241", "title": "Přívětice", "text": "Přívětice\n\nObec Přívětice se nachází v okrese Rokycany v Plzeňském kraji. Žije zde obyvatel.\n\nPrvní písemná zmínka o obci pochází z roku 1325.\n\n\n\n"}
{"id": "121242", "url": "https://cs.wikipedia.org/wiki?curid=121242", "title": "Radčice (okres Jablonec nad Nisou)", "text": "Radčice (okres Jablonec nad Nisou)\n\nObec Radčice se nachází v okrese Jablonec nad Nisou, kraj Liberecký. V obci žije  obyvatel.\n\nPrvní písemná zmínka o obci pochází z roku 1543.\n\n\n"}
{"id": "121243", "url": "https://cs.wikipedia.org/wiki?curid=121243", "title": "Roblín", "text": "Roblín\n\nObec Roblín (dříve též \"Horní Roblín\") se nachází v okrese Praha-západ, kraj Středočeský, asi 21 km jihozápadně od centra Prahy a 6 km západně od města Černošice. Žije zde obyvatel.\n\nObec Roblín se skládá ze dvou částí v katastrálním území \"Roblín\":\n\nPrvní písemná zmínka o vsi pochází z roku 1365 (\"bona Trzebotha et Roblin\", tj. zboží Třebotov a Roblín).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady, části obce) v roce, kdy ke změně došlo:\n\n\nDopravní síť\n\nVeřejná doprava 2011\n\n"}
{"id": "121244", "url": "https://cs.wikipedia.org/wiki?curid=121244", "title": "Pustá Kamenice", "text": "Pustá Kamenice\n\nPustá Kamenice je obec nacházející se v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci, staré hornické osadě, se v dokumentech datuje k roku 1392. Název obce byl nejspíše odvozen tak, že „Pustá“ má původ od pusté krajiny a „Kamenice“ od starého významu slova kamenice, které původně znamenalo kamennou komoru, nepochybně část vesnického obydlí, kde se mimo jiné uchovávaly potraviny. Jiné vysvětlení přívlastku Pustá pochází z období třicetileté války, kdy byla obec zničena Švédy. Zmiňuje se však o ní již v církevních zápisech z doby Karla IV. V dobách husitských válek byla úplně obyvateli opuštěna, následkem toho zpustla a odtud prý její název Pustá. Je zřejmé, že obec bude ještě o několik desítek let starší než sousední obce Krouna, Otradov atd. Staršímu datu vzniku obce napovídá též zmínka o prvním dřevěném kostelíku v obci, který byl vybudován zdejšími horníky kolem roku 1350.\n\nPři sčítání lidu v roce 1584 žilo v obci 15 usedlých lidí. Po třicetileté válce, v roce 1561 měla vesnice 11 domů a žilo v nich 35 obyvatel. Sedlák žádný, samí zahradníci (majitelé pouhých zahrad bez pole). Tímto je dáno také to, že zdejší lidé byli nejdříve uhlíři (pálili dřevěné uhlí ze dřeva, kterého zde byl vždy dostatek), a teprve později rolníky, až po vykácení hlubokých lesů, které se zde rozprostíraly.\n\nV roce 1930: „Rozloha obce činí 1531 ha 44 a, počet obyvatel 993, domů 136. Je tu obecní úřad, farní úřad katol., lesní revírní správa, dva mlýny, pila (vodní), tírna Inu. Z domácího průmyslu zastoupeno je tkalcovství jutových koberců a vyšívání bílého prádla. Velkostatek Thurn-Taxise má v katastru obce lesy v rozloze 1030 ha. Spořitelní a záložní spolek pro Pustou Kamenici a okolí (Kampelička), obecní knihovna o 330 svazcích, knihovna Hosp. čten. spolku o 160 svazcích a Spolek divad. Ochotníků pečují o další sebevzdělání občanu. Fr. Černý“\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V roce 1742 odešli z Pusté Kamenice do Münsterbergu v Pruském Slezsku: Krčil Norbert (*1703), Krčil Václav (†1745 Münsterberg) a Krčil (Krotschil) Mikuláš. Ve farnosti Krouně byla souzena Magdalena Krčilová a její manžel Tomáš. Tam byl později (v roce 1776) vyslýchán i podruh Jiří Luňáček kvůli emigraci svých dvou dcer. Jezuitské metody rekatolizace zahrnovaly povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků... Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Svoboda Jan (*1736 Pustá Kamenice) převedl v r. 1773 do Slezska Terezii, dceru Jiřího Luňáčka. Tomáš Vodička (z České Rybné ) v témže roce převedl Annu, druhou Luňáčkovu dceru. V listopadu 1776 byl vydán popis \"zběhlého a sem a tam se potulujícího...\"Tomáše Vodičky. Ten emigroval už v roce 1772, žil s rodinou v Husinci, v obci, kterou založili čeští exulanti v Pruském Slezsku. Terezie a Anna se v Husinci provdaly. Dne 24.1.1751 se v Husinci provdala Lidmila Luňáčková, jejíž otec Bohuslav je ten, který \"ve vsi (Pusté) Kamenici v Čechách obydlí své má.\" Nejdostupnější informace jsou v knihách Edity Štěříkové (a to včetně dalších zdrojů a údajů z matrik). Některé osudy exulantů a jejich potomků lze vysledovat i přes Rodokmeny exulantů, které pro Exulant (spolek) spravuje badatel Petr Hlaváček. \n\n\n\nObcí prochází regionální železniční trať Svitavy – Žďárec u Skutče se zastávkami \"Pustá Kamenice\" a \"Pustá Kamenice zastávka\". Rozhodnutím Pardubického kraje má však být od konce roku 2011 nadále provozována pravidelná osobní doprava pouze ve směru do Svitav (až na víkendové rekreační vlaky). V roce 2013 však došlo k obnovení provozu.\n\nAutobusy využívají jedinou příjezdovou cestu do obce, která ji spojuje se silnicí I/34.\n\n\n"}
{"id": "121245", "url": "https://cs.wikipedia.org/wiki?curid=121245", "title": "Račiněves", "text": "Račiněves\n\nObec Račiněves se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1262.\n\n\nObcí prochází železniční trat č. 096 ze Straškova do Libochovic. V roce 2007 byla osobní doprava v úseku Račiněves-Libochovice zastavena a obec se stala koncovou stanicí pro vlaky ze Straškova. V současné době (2015) je provozováno 17 spojů v pracovní dny a 14 spojů v dny pracovního klidu.\n\n"}
{"id": "121246", "url": "https://cs.wikipedia.org/wiki?curid=121246", "title": "Rohenice", "text": "Rohenice\n\nObec Rohenice () se nachází v okrese Rychnov nad Kněžnou v Královéhradeckém kraji. Žije zde  obyvatel.\n\nPrvní písemná zmínka o obci pochází z roku 1356.\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Ve vylidňující se zemi dostávaly přednost nucené práce. Rodičům protestantů mohly být odebrány děti a předány do péče katolickým opatrovníkům. Z Rohenic pocházeli tito exulanti:\n\n\nKazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce se někteří potomci českých exulantů vrátili do České země, ostatní jsou roztroušení po celém světě. Rodokmeny exulantů (kromě jiných badatelů) sestavuje i Exulant (spolek), ten svou činností exulanty spojuje.\n\n\n\n"}
{"id": "121247", "url": "https://cs.wikipedia.org/wiki?curid=121247", "title": "Přísečná", "text": "Přísečná\n\nObec Přísečná (německy Prisnitz) se nachází v okrese Český Krumlov v Jihočeském kraji. Žije zde  obyvatel.\n\nPrvní písemná zmínka o obci pochází z roku 1400.\n\n\n"}
{"id": "121248", "url": "https://cs.wikipedia.org/wiki?curid=121248", "title": "Rančířov", "text": "Rančířov\n\nObec Rančířov (německy \"Ranzern\") se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Pancyr Minor (14. století), Ranczier (1376), Ranczir (1475), z Ranczyrzowa (1529), k Rantzer (1562), Rantzern (1678, 1718), Rantzern a Rancrow (1720), Rantzern (1751), Rantzer, Rancjř a Rancjřow (1846), Ranzern a Rancířov (1872), Ranžírov (1881) až k podobám Rančířov a Ranzern v roce 1924. Místní jméno vzniklo přidáním přivlastňovací přípony -jъ k osobnímu jménu Ranožír, který měl v letech 1234-1238 statky v okolí Jihlavy.\n\nPrvní písemná zmínka o obci pochází z roku 1305. Na hranici katastrálního území Rančířova a Jihlavy se nachází v údolí řeky Jihlávky lokalita zvaná \"Ráj\". Zde se ve středověku zpracovávala stříbrná ruda vytěžená v okolních šachtách. Pozůstatky dolování jsou v okolí dodnes znatelné.\n\nV letech 1869–1879 sem příslušely jako osady vesnice Čížov a Rosice. V letech 1976–1991 byla obec součástí města Jihlava, osamostatnila se k 1. lednu 1992.\n\nRančířov leží v okrese Jihlava v Kraji Vysočina. Nachází se 6 km jižně od Jihlavy a 9 km severně od Stonařova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 510 metrů. Nejvyšší bod, Holý vrch (660 m n. m.), leží na východní hranici katastru obce. Obcí protéká řeka Jihlávka, do které se zleva vlévá potok Okrouhlík. Na tomto potoce se nachází Vodárenský rybník.\n\nNa území obce se nachází památné stromy. Na severovýchodním okraji obce u čp. 32 roste 25 metrů vysoký javor klen, jehož stáří je odhadováno na 150 let. Nad pravým břehem řeky Jihlávky na okraji lesního porostu severozápadně od obce u bývalého kříže stojí čtyři 28metrové lípy srdčité s odhadovaným stářím 150 let.\n\nPodle sčítání 1930 zde žilo v 48 domech 278 obyvatel. 66 obyvatel se hlásilo k československé národnosti a 210 k německé. Žilo zde 261 římských katolíků, 5 evangelíků a 8 příslušníků Církve československé husitské.\n\nObec má sedmičlenné zastupitelstvo, v jehož čele od roku 2010 stojí starosta Jaroslav Pech.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 18. května 2012. Znak: V modrém štítě nad zlatým návrším s černými hornickými kladívky vztyčený klíč, postavený meč a jelení paroh, vše zlaté. Vlajka: List tvoří dva vodorovné pruhy, modrý a vypouklý žlutý, v poměru 7 : 1. Uprostřed modrého pruhu klíč zuby nahoru a k žerďovému okraji, meč hrotem k dolnímu okraji listu a jelení paroh, vše žluté. Ve žlutém pruhu sahajícím do sedmi desetin šířky listu černá hornická kladívka. Poměr šířky k délce listu je 2 : 3.\n\nV obci sídlí firmy CASHBACK TRADING s.r.o., VB PALIVOVÉ DŘEVO s.r.o., SLUŽBY H+H, s.r.o., COLAS CZ, a.s., POSITIVO s.r.o., LUNDES s.r.o., OTTIMA a.s., ARMYTECH s.r.o., SP facility s.r.o., ABUS s.r.o., CORHA Jihlava, v.o.s., STARON - CZ, s.r.o., PRIMA CAR, s.r.o., TeS, spol. s r.o. Chotěboř a Hotel Vivaldi Group s.r.o. Obcí prochází silnice I. třídy č. 38 z Jihlavy do Vílance a místní komunikace III. třídy č. 03826. Dopravní obslužnost zajišťují dopravci ICOM transport, TRADO-BUS a Radek Čech - Autobusová doprava. Autobusy jezdí ve směrech Jihlava, Dačice, Bítov, Nová Říše, Stará Říše, Zadní Vydří, Opatov, Vílanec, Loučky, Stonařov, Želetava, Budeč, Znojmo, Telč, Hrotovice a Moravské Budějovice. Obcí prochází modře a žlutě značené turistické trasy. Na katastru obce se nachází lom .\n\n\n\n"}
{"id": "121249", "url": "https://cs.wikipedia.org/wiki?curid=121249", "title": "Raná (okres Louny)", "text": "Raná (okres Louny)\n\nObec Raná se nachází při úpatí stejnojmenného vrchu necelých sedm kilometrů severně od Loun v okrese Louny v Ústeckém kraji. Žije v ní obyvatel.\n\nPodle Antonína Profouse pochází název vesnice ze starého slovanského výrazu \"ranъ\", který znamenal ráno nebo raný, časný. První písemná zmínka o obci pochází z roku 1335. \"Villa Rana\" se objevuje v listině Jana Lucemburského vydané v Praze 7. srpna. Panovník v ní potvrzuje nadaci, kterou pro klášter magdalenitek, umístěný mezi Louny a Dobroměřicemi, založil lounský rychtář Bero. V listině je zmíněn rovněž ranský kostel, k němuž mají mít magdalenitky patronátní právo. V předhusitském období byl majetek v Rané rozdělen mezi klášter a bohaté lounské měšťany. Za husitských válek klášter magdalenitek zanikl a veškerý jeho majetek přešel na Louny. V roce 1459 ustanovil Jiří z Poděbrad, že z bývalého klášterního majetku včetně Rané vznikne záduší, z něhož se bude financovat provoz špitálu. Od té doby byla Raná – s výjimkou krátkého období po třicetileté válce – trvale v majetku Loun.\n\nNejstarší lounská účetní kniha obsahuje soupis všech poplatníků městské dávky z Rané z roku 1450. Platilo ji 22 usedlostí, Raná měla v té době tudíž kolem 150 obyvatel. Město Louny si v Rané vybudovalo hospodářský dvůr, který provozovalo ve vlastní režii. Ke dvoru patřilo 72 hektarů orné půdy, vinice, rybníky a pastviny. Nejvýnosnějším odvětvím dvora bylo v předbělohorském období obilnářství, ekonomicky výnosný byl i chov ovcí a vinařství.\n\nV důsledku třicetileté války byla Raná zpustošena. Přispěl k tomu i požár v roce 1624, kdy s výjimkou kostela, městského dvora a čtyř usedlostí vyhořela celá vesnice. Na konci války, v roce 1654, bylo v Rané podle berní ruly z 18 usedlostí 11 pustých. Na svazích kopce Raná se stále pěstovala vinná réva. Podle soupisu poddaných podle víry z roku 1651 měla Raná pouhých 23 obyvatel, polovina z nich se stále nepřihlásila ke katolické víře. Při pobělohorských konfiskacích připadly všechny lounské špitální vesnice včetně Rané královské komoře a byly zastaveny postupně několika šlechtickým rodům. Až roku 1684 si je směly od panovníka vykoupit zpět. V 17. století se do Rané přistěhovali noví, německy mluvící kolonisté. Až do konce druhé světové války zůstala Raná národnostně smíšená.\n\nPrvní zmínka o učiteli v Rané pochází z roku 1715. Nová školní budova zde byla postavena roku 1829. Vyučovalo se zde německy, česká škola byla postavena roku 1893. Ve třicátých letech 20. století zde prožíval dětství významný český archivní teoretik a historik Ivan Hlaváček, jehož otec zde byl řídícím učitelem.\n\nNa konci 19. století si v Rané obě etnika zakládala spolky. Nejstarším německým byli hasiči z roku 1893, o rok později vznikla česká čtenářsko-hospodářská beseda. V roce 1928 byla Raná elektrifikována. Do třicátých let spadají počátky leteckého sportu na Rané. Vládní delegaci na plachtařských závodech v červnu 1938 vedl prezident Edvard Beneš. Po Mnichově se Raná stala součástí Velkoněmecké říše.\n\n1. května 1945 se v Rané ustavil ilegální národní výbor, složený z Čechů, kteří prožili válku v Rané. Ranští Němci byli v roce 1946 odsunuti. V témže roce ve vsi založili strojní družstvo, roku 1950 vzniklo jednotné zemědělské družstvo. Při správní reformě byl v Rané zrušen místní národní výbor a vesnice se k 1. lednu 1981 stala spolu se svou částí Hrádek částí Loun. Samostatnou se Raná stala opět k 24. listopadu 1990.\n\nV opuštěném hliništi u dvoru Oblík vyvěrá pramen hořké, vápenato-hořečnaté vody, ve které bylo podle rozboru z roku 1967 rozpuštěno 2,85 g.l minerálních látek. Voda kromě jiných obsahovala v jednom litru 443,3 mg vápníku, 191,2 mg hořčíku a 1586 mg síranových iontů.\n\n\n\n\n\n"}
{"id": "121250", "url": "https://cs.wikipedia.org/wiki?curid=121250", "title": "Rovensko (okres Šumperk)", "text": "Rovensko (okres Šumperk)\n\nObec Rovensko (německy \"Rowenz\") se nachází v okrese Šumperk v Olomouckém kraji. Žije zde obyvatel.\n\nZaložení obce Rovensko se datuje pravděpodobně ve druhé polovině 14. století. První písemná zmínka o obci pochází z roku 1373, kdy tehdejší majitel panství Zdeněk ze Šternberka dal roku 1373 do zemských desek své nevlastní matce Machně z Běliny platy berní některých vesnic. Rovensko bylo vždy typickou zemědělskou obcí. Chudší vrstvy pracovaly u místních sedláků a v panském dvoře, který tu stával již v 15 století. Určité ulehčení života znamenalo zrušení nevolnictví císařem Josefem II. a v roce 1848 zrušení roboty. Rovensko se začalo zvětšovat počtem domů, ale počet lidí se neměnil, počet obyvatel se pohyboval kolem 700 občanů. První škola zde stávala od roku 1800, vyučoval zde rodák Antonín Hrubý.\n\nDne 18. června roku 2016 zde byl den mikroregionu Zábřežsko.\n\nV katastru obce jsou evidovány tyto kulturní památky:\n\n"}
{"id": "121251", "url": "https://cs.wikipedia.org/wiki?curid=121251", "title": "Ročov", "text": "Ročov\n\nMěstys Ročov ( nebo ) se nachází v okrese Louny v Ústeckém kraji. Žije v něm obyvatel. Skládá se ze dvou historických obcí Dolní a Horní Ročov a osad Břínkov a Úlovice. Městys je členem zájmového sdružení Mikroregion Lounské podlesí.\n\nNejpozději na začátku 14. století byla v údolí dnešního Dolního Ročova vystavěna tvrz a u ní osada se hřbitovem. Později se stává tvrz a osada majetkem Albrechta z Kolovrat, který roku 1352 získal od císaře Karla IV. povolení vystavět na kopci nad jeho tvrzí plánovitě městečko, dnešní Horní Ročov.\n\nNa konci 14. století vniká v Dolním Ročově augustiniánský klášter při kostele Nanebevzetí Panny Marie. V 16. století se stávají majiteli obce Lobkovicové a roku 1802 rod Schwarzenberků. Na přelomu 19. a 20. století se stala oblast chmelařským centrem.\n\nOd 10. října 2006 byl obci vrácen status městyse.\n\n\n\n\n\n"}
{"id": "121252", "url": "https://cs.wikipedia.org/wiki?curid=121252", "title": "Sedlice (okres Pelhřimov)", "text": "Sedlice (okres Pelhřimov)\n\nObec Sedlice () se nachází 8 km jihozápadně od Humpolce v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1226.\n\n\n\n"}
{"id": "121253", "url": "https://cs.wikipedia.org/wiki?curid=121253", "title": "Rybná nad Zdobnicí", "text": "Rybná nad Zdobnicí\n\nObec Rybná nad Zdobnicí (do roku 1945 Německá Rybná, , v letech 1945-1947 Orlická Rybná) se nachází v okrese Rychnov nad Kněžnou, kraj Královéhradecký, při hlavní silniční komunikaci mezi městy Vamberk a Žamberk. Žije zde obyvatel.\n\nPojmenování „Rybná“ vzniklo nejspíše kvůli dřívější přítomnosti velkého množství rybníčků a bažin v oblasti. Původní přídomek „Německá“ pak údajně podle tzv. německého práva, na jehož základě bylo sídlo založeno.\n\nPrvní písemná zmínka o obci pochází z roku 1354. Vznik obce a blízkého okolí je historicky kladen do druhé poloviny 13. století, období vlády Přemysla Otakara II., kdy vrcholila kolonizace tohoto kraje. Název „Rybná“ potvrzuje, že zde bylo v dávné minulosti mnoho rybníků. Kolonizátory v našem okolí byl panský rod Drslaviců z Plzeňska, kteří tu vystavěli hrady Potštejn a Litice, ke kterému Německá Rybná trvale patřila. O Drslavicích je v dostupné literatuře velice málo údajů. V roce 1304 král Václav II. vyměnil s Drslavici zboží litické za Bor na Písecku. Mimo jiných majitelů, stává se držitelem Litic roku 1353 Jan z Lichtenburka. Sňatkem se stává majetkem pánů z Kunštátu a Poděbrad, kteří drželi panství 125 let.\n\nNa doporučení krále Vladislava Jagellonského koupil litické panství Vilém z Pernštejna. Historikové tvrdí, že v té době se zdejší kraji těšil míru a pokoji. Roku 1563 získal panství Mikuláš Bubna z Litic. Tento rod držel litické panství téměř 250 let. Bubnové postavili zámek v Žamberku a později tam byla přemístěna správa panství. Dá se říci, že v 17. a 18. století nebyly na tomto panství podmínky tak kruté, jak tomu bylo například v blízké Rokytnici, Opočně a mnohde jinde. Bubnové prodali panství roku 1809 knížeti Windischgrätzovi a od něho v roce 1815 koupil žamberecké panství Jan Parish.\n\nObec je situována nedaleko nejvýchodnějšího výběžku historického území Čech v podhůří Orlických hor. Geomorfologicky je začleněna do Podorlické pahorkatiny.\n\nZ hlediska správního členění se Rybná nad Zdobnicí nachází v obvodu okresu Rychnov nad Kněžnou, jež je součástí Královéhradeckého kraje. Území obce hraničí na J a JV s územím Pardubického kraje, respektive s územím okresu Ústí nad Orlicí. V 19. a 1. polovině 20. století příslušela Rybná do politického okresu Žamberk, který byl při správní reorganizaci v roce 1960 zrušen. Obec se rozkládá na ploše o 917 ha a sousedí s katastrálními územími obcí Vamberk, Záchlumí, Slatina nad Zdobnicí a Jahodov. Skrz Rybnou nad Zdobnicí prochází silnice I/11, významná komunikace s nadregionálním významem.\n\nObrazárna byla vybudována v roce 1938, ze sbírkového fondu darovaného místním farářem a děkanem Janem Selicharem. Sbírka představuje díla známých akademických malířů z počátku 20. století. Nejvíce je tu zastoupen místní rodák akad. malíř Oldřich Hlavsa. Na jeho počest byla dne 27. června 1986 stávající obrazárna rozšířena o „Hlavsovu síň“.\n\nSvými díly se zde dále představují: Antonín Slavíček, Jan Slavíček, Vincenc Beneš, Bořivoj Žufan, Bedřich Piskač, Václav Špála, Vojtěch Sedláček, prof. J. Ságner, Herbert Masaryk, Miloslav Hégr, Oskar Filla, Jan Trampota, prof. J. Hlávka, Alois Kalvoda, prof. Boh. Dvořák, Ada Golová-Hodačová, prof. Otakar Sedloň, Vít Skála, H. Herynk, M. Uzlová a T. Jelínek… V obrazárně jsou zastoupeny i tři plastiky: Josef Mařatka – „Antonín Slavíček“, Josef Marek – „Vojtěch Sedláček“ a Břetislav Benda – „Jan Slavíček“. V roce 2006 proběhla rekonstrukce výstavních prostor.\n\nV obci dosud stojí domek rodiny Masarykovy, který využívala k letním pobytům zejména prezidentova dcera Olga s rodinou a ještě nedávno obě vnučky Dr. Anna a Herberta Masaryková. V sále místní restaurace byla od roku 1946 vystavena série zarámovaných fotografií z příjezdu T. G. Masaryka do obce v otevřeném automobilu již jako prezidenta.\n\n\n"}
{"id": "121254", "url": "https://cs.wikipedia.org/wiki?curid=121254", "title": "Růžená", "text": "Růžená\n\nObec Růžená () se nachází v okrese Jihlava v kraji Vysočina. Žije zde obyvatel.\n\nNedaleko městečka je dětský tábor, obklopený lesy a loukami. Zhruba dva kilometry směrem na jih od Růžené se nachází hrad Roštejn a přírodní rezervace Roštýnská obora.\n\nNázev se vyvíjel od varianty Ružiena (1678), Ružina (1718), Ruschena (1720), Ruzienau (1751), Ruschenau a Ružena (1846), Ruženau a Růžená (1872) až k podobě Růžená v letech 1881 a 1924. Místní jméno je odvozeno od slova róžěná a znamenalo růžová ves. Odkazuje na vztah k nedalekému hradu Roštejn.\n\nPrvní písemná zmínka o obci pochází z roku 1483. V tomto roce byl jmenován na růženskou faru administrátorem kněz Jakub.\n\nSbor dobrovolných hasičů vznikl v roce 1900, zasloužil se o něj především tehdejší starosta obce František Hybášek. V té době sbor čítal 37 členů. Ihned po založení sboru členové přistoupili ke stavbě hasičského skladiště, od obce darem obdrželi čtyřkolovou koňskou stříkačku a 30 pracovních stejnokrojů. Prvním starostou hasičů se stal Jan Janák. V roce 2013 měl zdejší sbor hasičů 29 členů.\n\nOd 1. ledna 1986 do 27. února 1990 byla místní částí města Třešť, od 28. února 1990 je opět samostatnou obcí.\n\nRůžená leží v okrese Jihlava v Kraji Vysočina. Nachází se 5,5 km jihozápadně od Třeště, 4 km západně od Hodic, 3,5 km severozápadně od Třeštic, 4,5 km severně od obce Doupě a 2,5 km jihovýchodně od Lovětína. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 604 metrů. Nejvyšší bod, Zlatý kopeček (638 m n. m.), leží západně od obce. Růženou protéká Čenkovský potok, na němž se jižně od obce rozkládá Růženský rybník a na severním okraji obce Obecní rybník. Západně od obce vede Valchovský potok, na němž se nacházejí rybníky Duníčkův, Novotnův a Farský. Na okraji údolí pod skalním vrškem přibližně 600 m severozápadně od kostela roste památný 21metrový javor klen, jehož stáří bylo roku 2009 odhadováno na 110 let.\n\nPodle sčítání 1930 zde žilo v 75 domech 384 obyvatel. 383 obyvatel se hlásilo k československé národnosti. Žilo zde 382 římských katolíků a 2 evangelíci.\n\nObec má sedmičlenné zastupitelstvo, v jehož čele stál v letech 2010-2014 František Trojan. V řádných komunálních volbách 2014 nikdo nekandidoval, proto obec dočasně řídil správce obce Petr Klíma. V opakovaných volbách kandidoval a byl zvolen Martin Konečný.\n\nRůžená je členem mikroregionů Telčsko a Třešťsko a místní akční skupiny Mikroregionu Telčsko.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 9. dubna 2002. Znak: V modrém štítě zelený věnec s pěti (1,2,2) zlatými růžemi s červenými semeníky. Vlajka: List tvoří tři svislé pruhy, žlutý, modrý a žlutý, v poměru 1:4:1. V modrém pruhu věnec z pěti žlutých růží (1,2,2) s červenými semeníky a zelenými listy. Poměr šířky k délce listu je 2:3.\n\nV obci sídlí firma HUNSGAS s.r.o. a obchod společnosti LAPEK, a.s. Dále pak zámečnictví DEZA, truhlář a zedník. Zemědělství se věnuje Zemědělské družstvo Roštýn. Obcí prochází silnice III. třídy č. 4065 do Čenkova. Dopravní obslužnost zajišťuje dopravce ICOM transport. Autobusy jezdí do Třeště. Obcí prochází cyklistická trasa Greenway ŘV z Lovětína na hrad Roštejn, č. 16 z Čenkova k Roštejnu a č. 5092 z Lovětína do Hodic a žlutě značená turistická trasa.\n\nZákladní škola a Mateřská škola Růžená je příspěvková organizace. Mateřská škola byla otevřena 2. května 1978, na počátku 21. století ji navštěvuje okolo 20 dětí. Škola byla založena v roce 1788. Od roku 1975 místní žáci navštěvují druhý stupeň v Třešti či Batelově. Na počátku 21. století do zdejší školy (1.–5. ročník) dochází okolo osmi žáků.\n\nMístní knihovna spadá pod Městskou knihovnu Jihlava. Sbor dobrovolných hasičů byl založen v roce 1900, v roce 2013 měl 23 členů. V obci působí Tělovýchovná jednota Růžená, jejíž fotbalový tým v roce 2014/2015 hraje IV. třídu skupinu B v okrese Jihlava.\n\n\n\n"}
{"id": "121256", "url": "https://cs.wikipedia.org/wiki?curid=121256", "title": "Přepeře (okres Semily)", "text": "Přepeře (okres Semily)\n\nObec Přepeře ( \"\") se nachází v okrese Semily, kraj Liberecký, v západním sousedství města Turnova, na pravém břehu řeky Jizery. Žije zde  obyvatel.\n\nPrvní písemná zmínka o obci pochází z roku 1323.\n\nVe vsi Přepeře s 1050 obyvateli v roce 1932 byly evidovány tyto úřady, živnosti a obchody:\n\npoštovní úřad, telegrafní úřad, telefonní úřad, katolický kostel, kostel československé církve, 2 brusírny, cihelna, 2 cukráři, družstvo pro rozvod elektrické energie, galanterie, 4 holiči, 3 hostince, 2 koláři, Dělnický konsum, 2 kováři, 4 krejčí, malíř, obchod s mlékem, mlýn, obchod s obuví Baťa, 5 obuvníků, optik, 4 obchody s ovocem, 3 pekaři, pila, 2 řezníci, 2 sedláři, 2 brusírny skla, 3 obchody se smíšeným zbožím, Pojizerská záložna, 2 školky, švadlena, tkalcovna, trafika, 5 truhlářů, 2 zahradnictví\n\n\n"}
{"id": "121257", "url": "https://cs.wikipedia.org/wiki?curid=121257", "title": "Skuhrov (okres Jablonec nad Nisou)", "text": "Skuhrov (okres Jablonec nad Nisou)\n\nObec Skuhrov se nachází v okrese Jablonec nad Nisou, kraj Liberecký. Žije zde  obyvatel.\n\nPrvní písemná zmínka o obci pochází z roku 1543.\n\n\n"}
{"id": "121258", "url": "https://cs.wikipedia.org/wiki?curid=121258", "title": "Sněžné (okres Rychnov nad Kněžnou)", "text": "Sněžné (okres Rychnov nad Kněžnou)\n\nObec Sněžné (též \"Sněžné v Orlických horách \") se nachází v okrese Rychnov nad Kněžnou, kraj Královéhradecký. Žije zde  obyvatel. Vesnice se nachází na hranici CHKO Orlické hory.\n\nPůvodní název vesnice bylo \"Sněžný\", podle Sněžného potoka, který vsí protéká.\nPrvní písemná zmínka o obci pochází z roku 1534, kdy Achyles Anděl z Ronovce prodává zděděné Frymburské pasntví s okolními vesnicemi Janu Trčkovi z Lípy za 2750 kop grošů.\nRoku 1537 měl Sněžný 15 obyvatel.\nRoku 1636 získali Sněžný Colloredo-Mannsfeldové.\n\nHasičský sbor byl ve Sněžném založen roku 1885, a Sokol v roce 1913. Obec byla elektrifikována roku 1928.\n\nKatastrální území obce má název \"Sněžné\" a vzniklo roku 1840.\nV letech 1981-1990 bylo Sněžné součástí obce Olešnice v Orlických horách.\n\nV roce 1771 byly ve vsi očíslovány domy; č. p. 1 patřilo rodině Vaněčků, ze které pocházela i mlynářka z Němcové \"Babičky \". Později byla v domě plátenická manufaktura. Časem se stavení dostalo do zástavy spořitelny. V roce 1973 koupil budovu podnik Velorex a zřídil zde rekreační středisko. Dnes je budova součástí rekreačního areálu Horalka.\n\n\n"}
{"id": "121259", "url": "https://cs.wikipedia.org/wiki?curid=121259", "title": "Srbeč", "text": "Srbeč\n\nObec Srbeč se nachází 40 km severozápadně od Prahy a 8 km severně od Nového Strašecí v okrese Rakovník, kraj Středočeský. Skrze Srbeč protéká Bakovský potok. Obec má obyvatel.\n\nPrvní písemná zmínka o obci pochází z roku 1227, tehdy jako \"Srbkův dvůr\". Jméno upomíná na Lužické Srby, kteří ves založili jako kolonisté. Nejspíše přišli po německém vítězství v Lužici, jako zajatci nebo přistěhovalci.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Srbeč \"(540 obyvatel)\" byly v roce 1932 evidovány tyto živnosti a obchody: 2 cihelny, 2 obchody s dobytkem, družstvo pro rozvod elektrické energie v Srbči, holič, 4 hostince, kolář, 5 kovářů, 2 krejčí, malíř pokojů, 3 mlýny, 2 obuvníci, 2 obchody s ovocem a zeleninou, 2 pekaři, 3 řezníci, sadař, 2 sedláři, 3 obchody se smíšeným zbožím, spořitelní a záložní spolek pro Srbeč, 2 trafiky, truhlář, velkostatek Schwarzenberg, zámečník.\n\nDne 13. června 2015 se měly v obci konat nové obecní volby.\n\n\nDopravní síť\nVeřejná doprava 2011\n\n\n\n"}
{"id": "121260", "url": "https://cs.wikipedia.org/wiki?curid=121260", "title": "Spálov (okres Nový Jičín)", "text": "Spálov (okres Nový Jičín)\n\nMěstys Spálov (německy \"Sponau\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1394.\n\nS účinností od 1. prosince 2006 byl 10. listopadu 2006 obci vrácen status městyse.\n\n\nU obce je také přírodní rezervace Královec.\n\n"}
{"id": "121261", "url": "https://cs.wikipedia.org/wiki?curid=121261", "title": "Přehořov", "text": "Přehořov\n\nObec Přehořov () se nachází 3,5 km jihovýchodně od Soběslavi v okrese Tábor v Jihočeském kraji. Žije v ní obyvatel. Přehořovem protéká Dírenský potok.\n\nNázev vesnice je odvozen ze jména Přehoř ve významu Přehořův dvůr. V historických pramenech se název objevuje ve tvarech: de Prziehorzow (1372), de Prziehorziewa (1383), Přehořovský a na Přehořově (1615) a Pržehorzow (1654).\n\nPrvní písemná zmínka o vesnici pochází z roku 1372.\n\n\n\n"}
{"id": "121262", "url": "https://cs.wikipedia.org/wiki?curid=121262", "title": "Skapce", "text": "Skapce\n\nSkapce ( \"Kapsch\") je vesnice v okrese Tachov, kraj Plzeňský. Leží 30 km na jihovýchod od Tachova a 11 km na jih od Stříbra. Žije zde  obyvatel.\n\nPrvní písemná zmínka o vsi je z roku 1115.\n\nV roce 1921 v obci žilo 330 obyvatel (všichni německé národnosti) v 60 domech.\n\n\n\n"}
{"id": "121263", "url": "https://cs.wikipedia.org/wiki?curid=121263", "title": "Slapsko", "text": "Slapsko\n\nObec Slapsko () se nachází v okrese Tábor v Jihočeském kraji.\nŽije v ní obyvatel.\n\nPrvní písemná zmínka o obci pochází z roku 1405.\n\nOd vzniku obecního zřízení bylo Slapsko součástí obce Vrcholtovice. V roce 1961 se osmaostatnilo a v roce 1975 bylo připojeno k Oldřichov (okres Tábor)u. Samostatnost opět získalo 24. listopadu 1990.\n\n\n"}
{"id": "121265", "url": "https://cs.wikipedia.org/wiki?curid=121265", "title": "Sluhy", "text": "Sluhy\n\nObec Sluhy se nachází v okrese Praha-východ, kraj Středočeský. Rozkládá se asi sedmnáct kilometrů severovýchodně od centra Prahy a osm kilometrů západně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1238. Její historie však bude pravděpodobně starší, protože již dříve, možná už od let 979–999, zde stál kostel sv. Vojtěcha.\n\nNázev vesnice pochází buď od sluhů, nebo šlo o ves Sluhů, tj. Sluhovy rodiny.\n\nVýznamnou historiografickou publikací je \"Kronika Služská\", popisující historii obce Sluhy a přifařených obcí od jedenáctého století do počátku století dvacátého. Jejím autorem je P. František Pubal (1851, Buk – 1923, Brandýs nad Labem). Kromě zmíněné kroniky zanechal tento pozoruhodný kněz také rukopisný sborník homilií, který byl ovšem po jeho smrti nenávratně zničen. Zachráněn byl naopak přepis Pubalova deníku, který pořídila jeho služebná Marie Kostková.\n\nTento přepis v jednoduchém kroužkovém bloku byl pokládán za jediný dochovaný záznam, neboť originál deníku se v pozůstalosti dlouho nedařilo nalézt a byl považován za ztracený. Před několika lety byl ovšem objeven ve Státním oblastním archivu Praha-východ v pobočce Zdiby-Přemyšlení. Představuje unikátní záznam o životě polabských obcí na přelomu 19. a 20. století a o měnícím se postavení církve v tradiční venkovské společnosti. Výňatky z tohoto deníku byly publikovány v regionálním časopise TOK a v celostátním odborném periodiku „Společenskovědní předměty“.\n\nPáter František Pubal je jako významná osobnost kraje zmiňován v řadě regionálních publikací i dokumentárních filmových děl, je mu rovněž dedikována vstupní báseň sbírky Služský hřbitov. Na služské faře strávil František Pubal 36 let – tak dlouho zde nebyl žádný kněz před ním ani po něm. Pochován je na hřbitově ve Sluhách.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sluhy \"(730 obyvatel, katolický kostel a chudobinec)\" byly v roce 1932 evidovány tyto živnosti a obchody: lékař, obchod s cukrovinkami, holič, 3 hostince, kapelník, kolář, dělnický konsumní spolek, kovář, 3 krejčí, obchod s obuví, pekař, 2 pokrývači, 3 řezníci, 2 obchody se smíšeným zbožím, spořitelní a záložní spolek pro Sluhy, trafika, 2 truhláři, velkostatek Chadraba.\n\n\nDopravní síť\n\nVeřejná doprava 2016\n\n"}
{"id": "121266", "url": "https://cs.wikipedia.org/wiki?curid=121266", "title": "Radětice (okres Tábor)", "text": "Radětice (okres Tábor)\n\nObec Radětice () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1291.\n\n\n"}
{"id": "121267", "url": "https://cs.wikipedia.org/wiki?curid=121267", "title": "Srbice (okres Domažlice)", "text": "Srbice (okres Domažlice)\n\nObec Srbice se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1226.\n\n\n\n"}
{"id": "121269", "url": "https://cs.wikipedia.org/wiki?curid=121269", "title": "Přední Výtoň", "text": "Přední Výtoň\n\nObec Přední Výtoň (německy \"Vorder Heuraffl\") se nachází v okrese Český Krumlov, kraj Jihočeský, na pravém břehu vodní nádrže Lipno; její území sahá až po státní hranici s Rakouskem. Obec se nachází v nadmořské výšce 755 m n. m. na pravém břehu Lipenské přehrady, která byla vybudována jako součást tzv. vltavské kaskády v letech 1952–1959. Obec se nachází cca 6 km od Lipna (obec nad hrází Lipenské nádrže), 4 km od Frýdavy (převoz do obce Frymburk přes nádrž), 8 km od české, nejvýše položené zříceniny hradu Vítkův kámen (nazývané také Hrádek, 1035 m n. m.) a 5 km od hranice s Rakouskem (hraniční přechod Guglwald). První písemná zmínka o obci pochází z roku 1377. Žije zde  obyvatel.\n\nObec je vyhledávaným a atraktivním letním i zimním turistickým cílem. Je zde několik hotelů a penzionů a mnoho rekreačních chat a zařízení. Mnohaletou tradici v obci má sbor dobrovolných hasičů a sportovní oddíl metané. V rámci projektů EU určených k rozvoji turistického ruchu byla od hráze Lipenské nádrže do obce Přední Výtoň vybudována asfaltová cyklistická stezka, která kopíruje břeh jezera a je vyhledávaným cílem nejen cyklistů a pěších, ale také milovníků in-line bruslení.\n\nPřední Výtoň se nečlení na části, má ale pět katastrálních území:\n\nPrvní zmínky o obci Přední Výtoň se datují do roku 1377 a jsou spojeny s německým názvem \"Heuraffl\" (též \"Hejrov\"), v překladu z němčiny „lesní chýše“. Tehdy to bylo sídlo poustevníků, snad uherského mnišského řádu paulínů. Ti se podle urbáře z roku 1379 v místě dnešní obce usazovali pravděpodobně v letech 1357–1384 a v odloučení od civilizace zde skromně žili a pracovali. Později se usadili v Heurafflu také poustevníci řádu sv. Antonína a v roce 1491 papež Inocenc VIII. svým rozhodnutím oběma řádům umožnil, aby se spojily a začaly společně stavět kostel a klášter. Papež později vydal odpustky pro každého, kdo navštívil Heuraffl a přispěl na stavbu kostela a kláštera. Poustevníci získali časem značný majetek (louky, lesy a statky), který obhospodařovali. Po roce 1528 začal poustevnický řád upadat a od roku 1548 se klášter dostal pod správu cisterciáckého kláštera ve Vyšším Brodě. Poslední písemná zmínka o přítomnosti poustevníků v Heurafflu pochází z roku 1556. V 18. století se Přední Výtoň stala dřevařskou osadou.\n\nZa více než sedm století existence obce se několikrát změnil její název. Od roku 1491 nesla obec název \"Heuraffl\", v roce 1498 byl uváděn název \"Haraffeltal\", v letech 1584 a 1592 prameny uvádějí \"Hayraffl\", v roce 1841 \"Vorder – Heuraffel\", v roce 1848\" Heyrov\" a v roce 1893 byl uváděn název \"Hejrov\". Po první světové válce dostala obec jméno \"Přední Výtoň\". Termínem \"„výtoň“\" bylo označováno místo, kde se z vorů plavených po Vltavě vytínalo dřevo jako celní poplatek. Název \"„Na Vejtoni“\" byl užíván již v mapách Království českého.\n\n\"Heidschi Bumbeitschi\" (Hajčí bumbajčí) je původní název anonymu z 18. století. Jedná se o vánoční píseň – ukolébavku, jejíž nápěv a dvě sloky textu vznikly právě v tehdejší obci Heuraffel (později Přední Výtoň). Tato píseň se stala ve 2. polovině 20. století jednou z nejoblíbenějších a nejznámějších vánočních písní v období Adventu v sousedním Rakousku a Německu. Ukolébavku proslavil po celé Evropě především nizozemský zpěvák Heintje Simons, který ji nazpíval a vydal v roce 1968 na svém vánočním albu. V následujícím roce bylo v Evropě prodáno více než 10 milionů desek s touto písní. Heidschi Bumbeitschi převzali do svého repertoáru také slavní operní pěvci J. Kaufmann, Plácido Domingo nebo Montserrat Caballé.\n\nZápadně od osady Svatý Tomáš lze najít místo, kde stávala obec Rychnůvek neboli Německý Rychnov (\"Deutsch Reichenau\") (745 m). O obci jsou zmínky už ze 13. století. Kostel byl v roce 1384 farní, v roce 1738 děkanský; patřilo k němu 16 osad. Pošta zde byla od roku 1893. Před druhou světovou válkou v Rychnově, který neoficiálně byl označován jako městečko, žilo 330 obyvatel. V obci byla čtyřtřídní škola. Po roce 1945 bylo německé obyvatelstvo vystěhováno, domy byly postupně zbořeny. Zásluhou likvidačního komanda ministerstva vnitra vylétl 9. června 1959 do povětří i rychnovský kostel. Místo, kde kostel stával, je nyní označeno velkým křížem.\n\n\n\n\n\nObec se nachází na území Chráněné krajinné oblasti Šumava. Na území obce je přírodní rezervace Rožnov a přírodní památky Jasánky, Multerberské rašeliniště a Svatý Tomáš.\n\n"}
{"id": "121270", "url": "https://cs.wikipedia.org/wiki?curid=121270", "title": "Pošná", "text": "Pošná\n\nObec Pošná () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1369.\n\nV letech 2006–2010 působil jako starosta Jaroslav Tomšů, od roku 2010 tuto funkci zastává Radek Klika.\n\n\n\n"}
{"id": "121272", "url": "https://cs.wikipedia.org/wiki?curid=121272", "title": "Straškov-Vodochody", "text": "Straškov-Vodochody\n\nObec Straškov-Vodochody se nachází v okrese Litoměřice v Ústeckém kraji necelých sedm kilometrů jižně od Roudnice nad Labem a 21 kilometrů jihovýchodně od Litoměřic. Žije v ní obyvatel. Obec vznikla po druhé světové válce (1. ledna 1950) sloučením dvou do té doby samostatných obcí Straškova a Vodochod.\n\n\nV obci se v průběhu roku koná několik akcí: mikulášská zábava, mikulášská pro děti, sportovní ples, fotbalový ples, maškarní ples, maškarní pro děti, staročeské Máje. Vyvrcholením kulturního dění v obci je začátkem prázdnin country festival Straškovský korbel.\n\nO sport v obci se stará především TJ Sokol Straškov-Vodochody, jejímž starostou je pan Jan Mazourek. TJ Sokol Straškov-Vodochody se rozděluje na několik oddílů: fotbalový, jezdecký, kulturistický a cvičební.\n\nV obci od roku 2012 působí tenisový klub TK Amálka.\n\n\n"}
{"id": "121274", "url": "https://cs.wikipedia.org/wiki?curid=121274", "title": "Starovičky", "text": "Starovičky\n\nObec Starovičky () se nachází v okrese Břeclav v Jihomoravském kraji asi 5 km jihovýchodně od Hustopečí. Leží v mělkém údolí na silnici II/425 z Brna do Břeclavi.\n\nVětší část katastru obce tvoří Hustopečská pahorkatina, jež v jižní části přechází do nížin Dolnomoravského úvalu. Žije zde obyvatel.\n\nNázev se vyvíjel od varianty Nestarouicz (1322), Styrowicz (1330), z Malych Sstarwicz (1532), u Ssturwicziek (1558), při Malých Ssturwiczek (1571), Male Sstarwicze a Klein Steirowitz, Klein Starwicz (1599), Klein Steyrowitz (1720, 1751, 1798), Klein Steurowitz a Male Stagrowice (1846), Klein Steurowitz, Starovičky a Malé Štajrovice (1872). V letech 1869–1880 Starovičky t. Malé Štajrovice a v období 1890–1910 Starovičky t. Šťarovičky Místní jméno je zdrobnělinou od Starovice. Původní název Nestarovice vznikl jako antonymum k Starovicím.\n\nStarovičky pravděpodobně založili obyvatelé z nedalekých Starovic, na což lze usuzovat z jejich jména. Nejstarším dokladem lidské činnosti na zdejším území je nález keramických střepů datovaných do období asi 4700 let př. n. l., což je období kultury s moravskou malovanou keramikou. První písemná zmínka o obci pochází z roku 1239. V 13. století patřily Starovičky do panovníkova majetku, od roku 1323 náležely klášteru cisterciaček ve Starém Brně. Počátkem 17. století obec připadla rodu Lichtenštejnů.\n\nPři osvobozování Československa v roce 1945 se 16. dubna udála nedaleko obce bitva ruského tanku se čtyřnásobnou přesilou. Ruský T-34 zničil tři nepřátelské tanky a jedno dělo. Do boje se poté zapojily posily z obou stran. Po asi 30minutovém boji Němci ustoupili k Hustopečím.\n\nPodle sčítání 1930 zde žilo v 208 domech 784 obyvatel, kteří se všichni hlásili k československé národnosti. Žilo zde 793 římských katolíků a 1 evangelík.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nÚzemím obce prochází dálnice D2 a s ní souběžná silnice II/425 v úseku Hustopeče – Břeclav. Dále obcí prochází silnice III/4203 Starovičky - Šakvice.\n\n\nObcí procházejí vinařské cyklostezky, není odtud daleko k vodní nádrži Nové Mlýny a na Pavlovské vrchy. Celou oblast si lze dobře prohlédnout z nově postavené vyhlídkové plošiny nad obcí.\n\n\n"}
{"id": "121275", "url": "https://cs.wikipedia.org/wiki?curid=121275", "title": "Staré Bříště", "text": "Staré Bříště\n\nObec Staré Bříště () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1437.\n\nV letech 2006–2010 působil jako starosta Ing. Zdeněk Tošer, od roku 2010 tuto funkci zastává Ing.Mgr. Václav Honzl.\n\n\n\n"}
{"id": "121276", "url": "https://cs.wikipedia.org/wiki?curid=121276", "title": "Nebužely", "text": "Nebužely\n\nObec Nebužely se nachází v okrese Mělník, kraj Středočeský. Rozkládají se asi jedenáct kilometrů severovýchodně od Mělníka. Žije zde obyvatel.\n\nVe zdejší dostihové stáji trénuje k roku 2015 žokej Josef Bartoš, dvojnásobný vítěz Velké pardubické. Samotná stáj patří Bartošově otci.\n\nPrvní písemná zmínka o obci pochází z roku 1227. Ke dni 26. 3. 2011 zde žilo 440 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nebužely \"(707 obyvatel, poštovní úřad, telefonní úřad, telegrafní úřad, četnická stanice, katol. kostel, evang. kostel)\" byly v roce 1932 evidovány tyto živnosti a obchody: cihelna, holič, hospodářské strojní družstvo, 4 hostince, kolář, 2 kováři, krejčí, mlýn, 3 obuvníci, pekař, pohřební ústav, porodní asistentka, 9 rolníků, 2 řezníci, sadař, 2 sedláři, 3 obchody se smíšeným zbožím, soustružník, spořitelní a záložní spolek pro Nebužely, trafika. truhlář, obchod s vápnem, zámečník, zednický mistr, obchod se zemskými plodinami.\n\n\nDopravní síť\nVeřejná doprava 2012\n\nObcí vede cyklotrasa č. 8170 Mlýn Kroužek - Nebužely - Řepínský důl.\n\n\n"}
{"id": "121277", "url": "https://cs.wikipedia.org/wiki?curid=121277", "title": "Střítež (okres Jihlava)", "text": "Střítež (okres Jihlava)\n\nStřítež ( ) je obec v okrese Jihlava v Kraji Vysočina. Leží zhruba 9 km severovýchodně od Jihlavy v průměrné nadmořské výšce 483 metrů. Katastrální území nese název \"Střítež u Jihlavy\". Žije zde obyvatel. První zmínka pochází z roku 1347, obec je však pravděpodobně starší. Majitelé vesnice se často střídali, ves patřila například městu Jihlava, dále Lichtenburkům, Trčkům z Lípy a dalším šlechtickým rodům. Na přelomu 20. a 21. století začala výstavba průmyslové zóny směrem na Jihlavu a přímo v obci vznikají nové rodinné domy.\n\nNachází se v kotlině Hornosázavské pahorkatiny na soutoku Měšínského a Zlatého potoka. Na území obce se rozkládají čtyři velké rybníky (Pivovarský, Mlýnský, Cihlářský a Obecní). Stříteží prochází silnice třetí třídy č. 3525 a železniční trať číslo 225. Dopravu v obci ovlivňuje severovýchodně ležící komunikace I/38 s nedalekým exitem 112 dálnice D1. V obci sídlí mateřská škola, veřejná knihovna a úřadovna České pošty. Na návrší nad Obecním rybníkem stojí kostel svatého Floriána. Dále se tu nachází židovský hřbitov a kaple Panny Marie.\n\nPůvod názvu obce není příliš jasný. Nejspíš souvisí s českým výrazem střežiti, což naznačuje, že Střítež původně vznikla jako strážní osada. Jméno se však podle jiných zdrojů mohlo také vyvinout z českého slovního základu čert, z něhož byl odvozen název Čertež a zkomolením vznikl konečný název Střítež. Vývoj názvu přechází od označení Schritiz, které se objevuje v první zmínce o obci roku 1347, přes Strzitez (1353), Strzetez (1380), Schrites (1493), Strzitez (1536, 1544), Strzitezh (Komenského mapa Moravy, 1624), Stryttnsdorf (1626), Schrittens, Sssritenicze (1787), Schrittens, Stříteř (1843, 1854) a Stříteř, Schrittenz (1893). V letech 1869–1921 název obce kolísal mezi Střítež a Stříteř, avšak převažovala varianta Stříteř.\n\nStřítež vznikla pravděpodobně v polovině 13. století na soutoku Zlatého a Měšínského potoka na významné středověké komunikaci z Jihlavy přes Havlíčkův Brod do Prahy. Osídlení zdejšího území však může být starší, neboť zde bylo nalezeno kamenné kladívko z mladší doby kamenné, což by dokládalo dávné osídlení tohoto místa či přechod skupiny osob (pravděpodobně lovců). První písemná zmínka o obci pod názvem \"Schritis\" pochází z 22. července 1347. Téhož roku při dělení rodového majetku pánů z Lípy získal Jindřich jako jeden ze čtyř bratrů Humpolec, Rataje a právě Střítež. Rovněž v roce 1347 je poprvé písemně popsáno zdejší hradiště pojmenované \"Munitio Schritys\", které se objevuje v pověsti o dvou bratrech z hradu Šacberk. Taktéž ze 14. století pochází pověst o hraběti, jenž zde nechal postavit zámek a nazval jej Střítež podle slova střežiti. Z tohoto hradiště ve středověku vznikla vodní tvrz na břehu Pivovarského rybníka. Po smrti Jindřicha z Lípy se v roce 1353 majetku ujala jeho žena Škonka.\n\nOd roku 1365 Střítež vlastnili Lichtenburkové, kteří statek pronajímali lennímu pánovi Janu Štěrbovi ze Stříteže. V roce 1410 přešel majetek na Jana z Leskovce, jenž místním v roce 1412 udělili právo odúmrti. Jan z Leskovce bojující na straně katolíků padl v bitvě u Želiva v roce 1424. Dědictví se ujal jeho bratr Arnošt z Leskovce, jenž se během husitských válek přidal ke straně podobojí. Dne 10. prosince 1425 Střítež i zdejší tvrz poškodila protihusitská výprava jihlavské posádky pod velením hejtmana Hrocha z Mezilesic. V roce 1436 majetek přešel na Trčky z Lípy. Roku 1493 Mikuláš Trčka z Lípy obnovil hrad poničený husity. O sedm let později Střítež s tvrzí přešla na Mikulášova bratra Buriana Trčku z Lípy a Lipnice, ten v roce 1522 zemřel a dědictví se ujal jeho syn Jan. Dne 28. dubna 1536 Jan Trčka z Lípy majetek prodal Jihlavě, která tak jako moravské město mohla hlasovat v českém sněmu. Ve stejném roce tu začal fungovat pivovar. Dne 15. srpna 1612 v obci kvůli neopatrnosti místního kováře propukl požár, který zničil 27 domů, mlýn a valchu. Jihlava poškozeným přispěla částkou 300 tolarů.\nDne 21. června 1625 Střítež koupil Jan Heidler z Bukové. Po smrti jeho syna Arnošta Ferdinanda Heidlera roku 1683 majetek přešel na rod Pachtů z Rájova. Ti zde o dva roky později nechali postavit lovecký zámeček Karlswald. Roku 1725 majetek získal Ludvík Filip ze Sitzendorfu výměnou za Hlohov a přídavek 300 000 zlatých, o deset let později panství přešlo na litoměřického biskupa Mořice Adolfa, vévodu ze Sachsen-Zeits. V roce 1748 majetek zakoupili hrabata z Palmů. Od 40. let 18. století význam obce upadal. Střítež minula nově stavěná císařská silnice, ve stejné době pravděpodobně zanikla i zdejší tvrz a roku 1760 byla správa panství přesunuta do Štoků. V roce 1808 vyhořel zdejší filiální kostel, který byl obnoven až v roce 1848. Roku 1840 od zadlužených Palmů panství koupil kníže Karel Hohenzollern Sigmaringen. Téhož roku tu začala fungovat německá škola.\n\nOd roku 1869 vesnice spadala pod okres Polná, roku 1880 přešla pod okres Německý Brod (později Havlíčkův). V roce 1878 měla Střítež čtyři místní části, Červený Kříž, Antonínův Důl, Pávov a již neexistující Karlův Les. Roku 1886 byl založen hřbitov, o šest let později zřízena fara. V roce 1871 byla vystavěna železniční trať z Jihlavy na Havlíčkův Brod se stanicí ve Stříteži. Roku 1919 v této převážně německé obci Národní jednota pošumavská zřídila českou knihovnu, o deset let později tu byl zaveden elektrický proud. V roce 1937 čeští obyvatelé založili český sbor dobrovolných hasičů.\n\nPo roce 1945 došlo k odsunu obyvatelstva německé národnosti, prázdná stavení po vysídlených rodinách přidělovala osidlovací komise zájemcům z řad českých občanů. V roce 1959 byla založena Tělovýchovná jednota Střítež. V roce 1961 Střítež přešla pod okres Jihlava. Kulturní dům byl slavnostně otevřen 27. dubna 1970. Provoz základní školy byl ukončen ve školním roce 1978/1979. V roce 1998 byla obec plynofikována. Téhož roku se u místní železniční stanice čelně srazily dva vlaky, nehoda si vyžádala osm těžce zraněných. Na začátku 21. století se začal rozvíjet zdejší průmysl, za obcí u silnice III/3525 vznikl komplex průmyslové zóny. V letech 2001–2009 zde lidé postavili dvacet nových rodinných domů, pro něž byla v roce 2005 vystavěna v lokalitě u hřiště čistírna odpadních vod. Obec má vlastní vodárnu a jednou za týden zde ordinuje praktický lékař pro dospělé. Od roku 2011 tu stojí 58. zastávka turistické trasy Stříbrné pomezí.\n\nObec Střítež leží v okresu Jihlava v Kraji Vysočina devět kilometrů severovýchodně od krajského města Jihlava, tři kilometry východně od Ždírce a tři kilometry severovýchodně od Dobronína. Je situována na české straně bývalé zemské hranice. Rozloha katastru obce činí 7,46 km, z toho zaujímá orná půda 4,53 km, zahrady 0,14 km, trvalé travní porosty 0,73 km, lesní půda 1,15 km, vodní plochy 0,26 km, zastavěné plochy 0,17 km a ostatní plochy 0,5 km. Obec má jedno katastrální území s názvem \"Střítež u Jihlavy\".\n\nZ geologického hlediska je území součástí Českého masivu. Z hornin převažuje pararula a migmatit. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavské brázdy, v jehož rámci spadá pod geomorfologický okrsek Dobronínská pánev. Průměrná nadmořská výška činí 483 metrů. Nejvyšší bod, Zahradníkův kopec (508 m n. m.), leží u silnice na Dobronín. Nejnižší bod se nachází nedaleko Mlýnského rybníka v nadmořské výšce 492,7 m.\n\nNa převážné části území se vyskytuje pseudoglejová půda, Zahradníkův kopec tvoří kambizemě, které pokrývají rovněž území jihovýchodně od Pivovarského rybníka a západní okraj katastru.\n\nStřítež ležící v kotlině na soutoku Měšínského a Zlatého potoka patří k úmoří Severního moře. Celkově se na katastru obce vyskytují čtyři velké rybníky. Obecní rybník o výměře 2,4 hektaru se nachází na návsi a protéká jím Měšínský potok. Pivovarský rybník (dle jiných zdrojů Zámecký) s výměrou 10 hektarů leží na Zlatém potoce, do nějž se posléze zprava vlévá Měšínský potok. Zesílený tok následně protéká dalším rybníkem v katastru, Mlýnským. Poslední z rybníků, Písařský (někdy též Cihlářský, 4,8 ha), se rozkládá směrem k hotelu Tři věžičky u silnice I/38. Rybníky vzhledem ke své rozloze a poloze u hlavních cest dříve sloužily k obraně obce.\n\nV rámci Quittovy klimatické klasifikace se řadí do mírně teplé oblasti MT3, podle Atlasu podnebí ČSR z roku 1958 do okrsku B5 a dle Köppenovy klasifikace podnebí k vlhkému kontinentálnímu podnebí. Dle údajů z nejbližší meteorologické stanice v Přibyslavi činí průměrná roční teplota 6,8 °C a průměrné srážkový úhrn dosahuje hodnoty 692 mm/rok. Průměrný roční sluneční svit je 1613 hodin.\n\nV rámci biogeografického členění se řadí k provincii středoevropských listnatých lesů, Hercynské podprovincii, Havlíčkobrodskému bioregionu. Území se nalézá ve fytogeografickém obvodu Českomoravského mezofytika, v okrese 67 Českomoravská vrchovina. Lesy v katastrálním území obce Střítež náleží do přírodní lesní oblasti 16 – Českomoravská vrchovina. Obec obklopují jehličnaté, místy také smíšené lesy. Dříve převažovaly buky a jedle, avšak vlivem lesního hospodářství převládá smrk ztepilý. Na severním okraji katastru se rozkládá les Obora, mezi silnicemi na Dobronín a Ždírec je les pojmenovaný Holotympl a mezi komunikací na Ždírec a Měšínským potokem leží Panský les. Za Cihlářským potokem se jihozápadním směrem stojí les Bažantnice. Potenciálně přirozenou vegetací je bučina s kyčelnicí devítilistou. Severozápadně od logistického centra stojí Krajcův les se smíšeným porostem. Krajinu tvoří pole a louky s trvalým travním porostem. Podél vodních toků rostou olšiny (\"Alnus\") s bledulemi jarními (\"Leucojum vernum\"). V lesích se vyskytují borůvky (\"Vaccinium myrtillus\"), violky lesní (\"Viola reichenbachiana\") či kapraď samec (\"Dryopteris filix-mas\").\n\nV okolních lesích se vyskytují srnci obecní (\"Capreolus capreolus\") či divočáci (\"Sus scrofa\"), z šelem pak kuny lesní (\"Martes martes\") a lišky obecné (\"Vulpes vulpes\"). V lesích hnízdí datli černí (\"Dryocopus martius\"), žluny šedé (\"Picus canus\"), sýkory (\"Parus\"), pěnice (\"Sylvia\") či drozdi zpěvní (\"Turdus philomelos\"), z dravých ptáků se objevují káně lesní (\"Buteo buteo\"). Na komíně varny bývalého pivovaru hnízdí čáp bílý (\"Ciconia ciconia\"). Na vlhkých loukách jsou zastoupeny běžné druhy plazů a obojživelníků, např. zmije obecné (\"Vipera berus\"), ještěrky živorodé (\"Zootoca vivipara\"), skokani (\"Rana\"), ropuchy obecné (\"Bufo bufo\") či čolci (\"Triturus\"). U vodních toků žijí typické druhy ryb a rovněž skokani hnědí (\"Rana temporaria\") a mloci skvrnití (\"Salamandra salamandra\"). Na rybnících sídlí kachny divoké (\"Anas platyrhynchos\") či lysky černé (\"Fulica atra\"). Na katastrálním území Stříteže se nenachází žádné zvláště chráněné území ani památný strom.\n\nDle sčítání lidu v roce 2011 žilo ve Stříteži trvale 390 osob, z toho 178 žen. Celkem 253 občanů se hlásilo k české národnosti, tři ke slovenské, tři k moravské a jeden k ukrajinské. V roce 1787 tu stálo 47 domů, roku 1924 již 123. Koncem 19. století Češi tvořili pětinu obyvatel. Roku 1900 tu žilo 496 Němců a 95 Čechů, o deset let později 393 Němců a 144 Čechů. Podle zápisu v obecní kronice tu v roce 1930 stálo 156 domů, v nichž žilo 628 Čechů, 425 Němců, 6 Židů, 10 Romů a také jeden Maďar.\n\nObec je sídlem římskokatolické farnosti Střítež, která náleží do děkanství polenského a královéhradecké diecéze. Farnost nemá kněze, duchovní správu vykonává děkan polenské farnosti Zdeněk Krček. Farním kostelem je kostel svatého Floriána. Podle cenzu z roku 2011 se k víře hlásí 72 z 390 osob, z toho se 48 lidí hlásilo k římskokatolické církvi a dva k Církvi československé husitské. Sedmnáct věřících své vyznání neuvedlo, 121 osob bylo bez náboženské víry. Dříve tu žila židovská komunita, která byla nejpočetnější pravděpodobně v 17. století. Postupně však židů ubývalo, neboť dávali přednost podnikání ve městech.\n\nObec má sedmičlenné zastupitelstvo, v jehož čele stojí starostka Jana Novotná.\n\nObecní znak a prapor byl Stříteži udělen usnesením Poslanecké sněmovny ze dne 30. listopadu 2007. Znak a vlajku navrhl heraldik Jan Tejkal. Zastupitelstvo vybíralo ze šesti návrhů. Námět znaku vychází z pečeti z 1. poloviny 18. století, lví hlava odkazuje na vazby k Jihlavě a na erb rodu Pachtů z Rájova. Ve znaku se nachází v červeno–stříbrně štítě šikmý orobinec s listy přirozené barvy provázený v prvním poli stříbrnou korunovanou lví hlavou s krkem a zlatým jazykem, ve čtvrtém poli stříbrným vozovým kolem se čtyřmi rameny. Vlajku tvoří červeno–bíle čtvrcený list, na němž jsou totožné obrazce jako na znaku a liší se jen jejich barva; na vlajce bílá a žlutá nahrazují stříbrnou a zlatou barvu. Vlajka má rozměr šířky ku délce v poměru 2:3.\n\nVe Stříteži působí několik obchodních společností, drobných podnikatelů a Celní úřad pro Kraj Vysočina. K roku 2011 zde mělo sídlo 73 podnikatelských subjektů. V obci se nachází pohostinství Pivovarská restaurace, obchod se smíšeným zbožím U Miloše a úřadovna České pošty. Působí zde tříhvězdičkový hotel s restaurací Tři věžičky, čerpací stanice pohonných hmot Agip, reklamní tiskárna Sedmík, společnost DOUCHA specializující se na výrobu elektrorozvaděčů a zpracování plechů, firma nabízející ručně broušené sklo Jaroslav Horr – Sklotex, výrobce a dodavatel betonových produktů venkovní architektury DITON a logistické centrum společnosti Jipocar o velikosti 81 200 m² výrobních, skladových a administrativních prostor. Budova haly C této firmy se stala Prestižní stavbou Vysočiny pro rok 2005. V těchto firmách pracují převážně obyvatelé Jihlavy a okolních obcí. Dříve tu fungovaly mlýn, pila a pivovar. Roku 1949 tu bylo založeno jednotné zemědělské družstvo, které se v roce 1974 sloučilo s JZD Dobronín a vzniklo tak JZD Budovatel. Po roce 1989 byla půda navrácena původním vlastníkům.\n\nNa území obce zasahuje krátký úsek dálnice D1 a silnice I/38 mezi Štoky a Jihlavou.\nPřímo obcí prochází silnice třetí třídy III/3525 ze silnice I/38 přes Střítež na Ždírec, po níž dle Celostátního sčítání dopravy provedeného v roce 2010 jezdilo celkem 1 463 motorových vozidel za den ve skladbě 1 316 osobních automobilů, 136 těžkých automobilů a 11 jednostopých vozidel. Tato silnice vychází ze silnice I/38, po které v tomto úseku denně projede celkem 12 740 motorových vozidel ve skladbě 9 893 osobních automobilů, 2 789 těžkých automobilů a 58 jednostopých vozidel. Na této křižovatce silnic I/38 a III/3525, nazývané \"u Tří věžiček\", se stalo několik vážných nehod a během dopravní špičky se zde tvoří kolony. Na přelomu let 2013/2014 má dojít ke stavebním úpravám, provoz budou řídit semafory. Ve vzdálenosti 720 metrů od křižovatky u Tří věžiček se nachází exit 112 dálnice D1. Přímo v obci se kříží komunikace III/3525 se silnicí III/34819, která vede do Dobronína.\n\nVesnicí prochází železniční trať číslo 225 spojující Havlíčkův Brod s Jihlavou. Železniční zastávka stojí u silnice třetí třídy 3525 na 21. kilometru této tratě. Dopravní obslužnost obce je zajišťována silniční autobusovou dopravou dvou dopravců, ICOM Transport Jihlava a ZDAR; a železniční dopravou. Autobusy jezdí ve směrech na Jihlavu, Polnou a Žďár nad Sázavou.\n\nNěmecká škola v obci vznikla v roce 1840. V roce 1900 tu byly školy dvě – jednotřídní česká a dvoutřídní německá. Základní škola zde byla zrušena ve školním roce 1978/1979, kdy ji navštěvovalo 17 žáků. Děti od té doby dojíždějí do základních škol v Dobroníně a Jihlavě. V budově bývalé fary na levé straně silnice do Ždírce sídlí Mateřská škola Střítež s kapacitou dvacet dětí. V centru obce stojí víceúčelová budova z roku 1970. Nachází se zde obecní úřad, pobočka České pošty, veřejná knihovna a sál, který slouží ke kulturnímu vyžití obyvatel obce. Každoročně se tu začátkem května koná pouť, která připadá na patrona zdejšího kostela, svatého Floriána. Místnímu sboru dobrovolných hasičů slouží hasičská zbrojnice. V jižním cípu obce leží fotbalové hřiště, kde místní fotbalový klub TJ Střítež hraje třetí třídu mužů v okrese Jihlava. U hřiště se rozkládá tenisový kurt s antukovým povrchem určený pro tenis a nohejbal.\n\n\n\n"}
{"id": "121278", "url": "https://cs.wikipedia.org/wiki?curid=121278", "title": "Potěhy", "text": "Potěhy\n\nObec Potěhy () se nachází v okrese Kutná Hora ve Středočeském kraji, asi 5 km jihovýchodně od města Čáslav. Žije v ní obyvatel. Při západním okraji obce protéká říčka Brslenka, na horním toku nazývaná také Čáslavka, která je levostranným přítokem řeky Doubravy.\n\nPrvní písemná zmínka o obci pochází z roku 1242.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Potěhy \"(přísl. Horky, 974 obyvatel, katol. kostel)\" byly v roce 1932 evidovány tyto živnosti a obchody: cihelna, holič, 4 hostince, knihkupectví, 2 koláři, 2 kováři, krejčí, 2 obuvníci, 2 pojišťovací jednatelství, pekař, 15 rolníků, řezník, 4 obchody se smíšeným zbožím, 4 trafiky, 2 truhláři.\n\n\nDopravní síť\n\nVeřejná doprava 2011\n\nV Potěhách se nachází Mateřská škola a Základní škola Potěhy.\n\n"}
{"id": "121279", "url": "https://cs.wikipedia.org/wiki?curid=121279", "title": "Střítež (okres Pelhřimov)", "text": "Střítež (okres Pelhřimov)\n\nObec Střítež () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1386.\n\nV letech 2006–2010 působil jako starosta Miloslav Jírů, od roku 2010 tuto funkci zastává Stanislava Houčková.\n\n\n\n"}
{"id": "121280", "url": "https://cs.wikipedia.org/wiki?curid=121280", "title": "Slatina nad Úpou", "text": "Slatina nad Úpou\n\nObec Slatina nad Úpou () se nachází v severozápadní části okresu Náchod, který leží v kraji Královéhradeckém. Žije zde  obyvatel. Kromě samotné Slatiny nad Úpou patří k obci také dvě další vesnice: Boušín a Končiny, oficiálně se ale nečlení na evidenční části obce.\n\nNázev Slatina vypovídá, že vesnice byla založena v místech, kde bývala \"slatina\" – bažinaté místo, bahnisko. V České republice se ale nachází mnoho vesnic s tímto názvem, proto představitelé obce žádali o doplnění názvu na Slatina nad Úpou; ten je úředně užíván od roku 1904.\n\nPrvní písemná zmínka o obci pochází z roku 1545, kdy byla Slatina nad Úpou součástí vízmburského panství. Samostatnou obcí se stala v roce 1848.\n\nVesnice Boušín (dřívější název Bohušín) je pravděpodobně starší, první písemná zmínka je už z roku 1350, kdy zde byla farnost s dřevěným kostelíkem. Během husitských válek v roce 1424 byl ale kostelík vypálen. Podle pověsti byl ale v roce 1464 postaven nový, taktéž dřevěný kostel Janem Litobořským z Chlumu. Ten nechal kostel vystavět na poděkování za zázračné uzdravení své hluchoněmé dcery. Tento kostel byl rovněž vypálen, a sice během třicetileté války. V letech 1682-1692 byl na troskách vypáleného kostela postaven nákladem knížete Vavřince Piccolomini nový zděný, ve stylu venkovského baroka, který se zachoval v původní podobě dodnes.\n\nMonografické zpracování historie a současnosti obce je dílem Věry Vlčkové, Slatina nad Úpou, vydal Pavel Mervart 2009, 200 str.\n\n\n\n"}
{"id": "121281", "url": "https://cs.wikipedia.org/wiki?curid=121281", "title": "Střemy", "text": "Střemy\n\nObec Střemy se nachází v okrese Mělník, kraj Středočeský. Rozkládá se asi osm kilometrů severovýchodně od Mělníka. Žije zde obyvatel.\n\nObec Střemy leží ve zvlněné zemědělské krajině při jižním okraji CHKO Kokořínsko, na úpatí bezejmenného návrší (298,9 m). Západně a jižně od vsi je údolí Pšovky, zaříznuté do pískovcové tabule. Z návrší nad vesnicí i z jejího nejbližšího okolí se otevírají daleké výhledy do Polabí.\n\nK pojmenování obce se váže tato pověst: Nad obcí se vypíná Kurfirstský vrch (nyní částečně odtěžen cihelnou Nebužely). Na tomto vrchu kdysi stávala tvrz. Protože koňské dvojspřeží nebylo schopno vyjet až na vrchol, byl na úpatí kopce vždy do povozu připřahán třetí kůň. Vrch bylo tedy možné vyjet \"S TŘEMI\" koňmi.\n\nAntonín Profous uvádí v díle \"Místní jména v Čechách\" (díl 4.): „Střemy souvisí s adj. strmý. Naše adj. strmý má trojí význam: 1. příkrý, jäh, steil, 2. strmá voda = prudká, bystrá, 3. strmý člověk = prudký. Naše místní jméno je odevždy v plurále a podle tvaru se tedy pro ně hodí 3. význam: Střemy = ves lidí střemých, strmých, t.j. prudkých. Zeměpisně se ovšem zamlouvá význam slova strmý = příkrý. Toho užil k výkladu Böhm (Mělník 778), neboť praví, že ves leží na návrší na stráni strmé, příkré. Není-li tento výklad upraven docela uměle, byla by to tvarová jedinečnost.“\n\nStřemy se poprvé připomínají již od roku 1245 jako zeměpanský majetek. Tehdy královna Kunhuta Střemy darovala jistému vladykovi Lumbinovi. Část vsi ve 14. století vlastnili pražští měšťané, díl drželi také Berkové z Dubé. Ti získali patrně v 15. století celou ves a připojili ji ke Kokořínu.\n\nNěkdy před rokem 1551 ves koupil Jan Štampach ze Štampachu, který si zde postavil nové sídlo. Roku 1573 Střemy získali Belvicové z Nostvic a roku 1597 je připojili k Dolním Beřkovicím. Toto panství vlastnili od roku 1627 Lobkovicové, kteří Střemy připojili k Byšicím. Střemy značně utrpěly za třicetileté války, roku 1654 zde bylo 12 usedlostí osazených a 12 pustých. Od roku 1655 byly Střemy samostatným panstvím, asi roku 1760 však byly opět připojeny k Dolním Beřkovicím.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Střemy \"(392 obyvatel)\" byly v roce 1932 evidovány tyto živnosti a obchody: cukrář, družstvo pro rozvod elektrické energie ve Střemech, 3 hostince, kolář, kovář, krejčí, mlýn, obuvník, obchod s lahvovým pivem, pokrývač, 7 rolníků, 2 řezníci, 2 obchody se smíšeným zbožím, Spořitelní a záložní spolek pro Střemy a Lhotku, 2 švadleny, trafika, truhlář.\n\nV obci Jenichov \"(přísl. Hleďsebe, 420 obyvatel, samostatná obec se později stala součástí Střemů)\" byly v roce 1932 evidovány tyto živnosti a obchody: 3 hostince, kolář, 2 kováři, krejčí, mlýn, 7 rolníků, pekař, obchod s lahvovým pivem, řezník, 4 obchody se smíšeným zbožím, Spořitelní a záložní spolek pro Jenichov, trafika.\n\nJádrem vesnice je poměrně strmě svažitá udicovitá náves, přibližně vřetenovitého tvaru, původně s rybníkem v dolní části (dnes park). Náves je lemována dosti hustě řazenými usedlostmi. Nepočetná mladší chalupnická zástavba vznikala podle přístupových cest a v horní části návsi. Na jihovýchodní straně návsi je situován rozlehlý hospodářský dvůr. V areálu dvora se dochovaly velké zděné chlévy s eklektickou fasádou. Prostředí návsi doplňuje železný kříž a památník obětem první světové války.\n\nStřemy leží na styku národopisných oblastí bohatého zemědělského Mělnicka a lesnatého Kokořínska. Z polohy vsi na pomezí těchto regionů vyplývá i charakter její zástavby. Nejvýznamnější lidovou stavbou ve vsi je poměrně nenápadný dům čp. 24, stojící na severozápadní straně návsi. Tento dispozičně značně archaický dům má roubenou obezděnou světnici s trámovým stropem, která pochází snad již z konce 16. nebo 17. století (dům bývá považován za jeden z nejstarších zachovaných na Mělnicku). Do síně se vstupuje z vyvýšeného perónu. Štítové průčelí domu vrcholí jednoduchým lichoběžníkovým štítem. Ojedinělým příkladem roubené stavby je patrový dům čp. 33 na jihovýchodní straně návsi. Dům má na dvorní straně pavlač, přízemí bylo přezděno asi na počátku 20. století. Do dvora vede segmentově zaklenutá brána.\n\nRoubené jádro má patrně i patrový dům č.e. O2, novodobě upravený. Hodnotným příkladem klasicistní architektury je přízemní dům čp. 19 na severozápadní straně návsi, postavený na vysoké podezdívce s perónem. Dům má jednoduchou klasicistní fasádu, na průčelí navazuje půlkruhově klenutá brána s pilastry. Naproti stojí mladší výměnek v typickém nádražním stylu. Velký patrový dům č. 3 na protější jihovýchodní straně návsi je poměrně dobře zachovalou klasicistní obytnou stavbou, s napojenou kolnou a stodolou. Fasáda pochází až z počátku 20. století. Sousední chalupa č. 4 je pozdně klasicistní, klasicistní jádra mají zmodernizované patrové domy čp. 5, 6 a 18 (z roku 1852).\n\nVe vsi, jako v sousedních Nebuželích, se zachovalo několik eklektických usedlostí (např. čp. 26, čp. 34 s velkým patrovým domem a segmentovou bránou). Intaktně zachovalými stavbami z přelomu 19. a 20. století jsou domy čp. 31 a 30 v jižní části návsi a patrová chalupa čp. 65. Horní stranu návsi uzavírá přízemní chalupa čp. 17 s typickým zalomeným štítem.\n\nMimořádně hodnotnou památkou na katastru Střem je mlýn zvaný \"Štampach\", stojící o samotě v údolí Pšovky asi 1,5 km severozápadně od vsi. Jméno mlýna nás jednoznačně odkazuje do druhé poloviny 16. století, kdy Střemy vlastnili Štampachové ze Štampachu. Současný mlýn měl předchůdce ve skalním mlýnu snad již středověkého původu. Pozůstatky skalního mlýna se dochovaly na východní straně údolí. Do přitesané stěny pískovcového ostrohu jsou vysekané dvě vzájemně propojené místnosti s pozůstatky topeniště. Vlastní mlýnice byla přistavěna ke skalní stěně. Skalní mlýn byl jedním z několika obdobných zařízení na Kokořínsku. Nejpozději v 18. století byl postaven nový zděný mlýn pod opačným koncem hráze rybníka. Z pozdně barokního období se dochovala patrová zděná budova s mansardovou střechou, datovaná ve štítu do roku 1756. Na východní straně je lednice, vyzděná z pískovcových štuk. Budova mlýna má dvoudílnou dispozici s dlouhou síní, jejíž zadní podélná část sloužila zároveň jako mlýnice. Z technologického zařízení se dochovala dubová hranice s barokně profilovanými sloupy a palečné kolo. Z architektonického hlediska jsou zajímavé také hospodářské stavby, postavené roku 1913 podle návrhu prof. Velfíka v osobitém stylu, spojujícím secesi s romantizujícími nebarokními a rustikálními prvky.\n\nStřemy představují dodnes památkově poměrně hodnotné sídlo, které stojí poněkud ve stínu mnohem známějších vesnic z oblasti Kokořínska. Zástavba návsi se dochovala hmotově téměř intaktní, i když řada staveb byla již v detailech zmodernizována. V podstatě jedinou rušivou novostavbou na návsi je tak budova samoobsluhy na jejím jižním (dolním) konci. Zejména horní (severní) část návsi ale působí dodnes příznivým dojmem.\n\n\n\nDopravní síť\n\nVeřejná doprava 2012\n\nÚzemím obce vede turistická trasa Mělník - Lhotka - Štampach - Harasov - Kokořínský důl.\n\n"}
{"id": "121282", "url": "https://cs.wikipedia.org/wiki?curid=121282", "title": "Kostice (okres Břeclav)", "text": "Kostice (okres Břeclav)\n\nObec Kostice (německy \"Kostitz\") se nachází v okrese Břeclav v Jihomoravském kraji. Žije zde obyvatel.\n\nPrvní písemná zmínka o obci pochází z roku 1384.\n\nÚzemím obce prochází dálnice D2, silnice II/425 v úseku Břeclav - Lanžhot, silnice II/424 v úseku Moravská Nová Ves - Kostice - Lanžhot a silnice III/4245 spojující přes obec silnice II/425 a II/424.\n\nObčané se sdružují v řadě organizací a spolků, jsou to:\n\n\nVšechny spolky mají podporu obce a vyvíjejí aktivní činnost.\n\nV letech 2010 až 2014 byla starostkou Anna Bradávková. Na ustavujícím zasedání zastupitelstva v listopadu 2014 byla do této funkce opět zvolena.\n\nDne 31.října 2018 byl na ustavujícím zasedání zastupitelstva zvolen starostou Libor Balga.\n\n\n"}
{"id": "121283", "url": "https://cs.wikipedia.org/wiki?curid=121283", "title": "Hradčovice", "text": "Hradčovice\n\nObec Hradčovice (původní název \"Radischowitz\") se nachází na Uherskobrodsku, v okrese Uherské Hradiště ve Zlínském kraji. Leží v Poolšaví, v údolí na mírném svahu, po pravé straně břehu řeky Olšavy v nadmořské výšce 198 m n. m., přibližně 6 km západně od nejbližšího města Uherského Brodu. Žije zde obyvatel na katastrální ploše 926 ha. První písemná zmínka pochází z roku 1247. Obec má dvě části – vlastní Hradčovice a Lhotku. Na svém katastrálním území má obec přírodní rezervaci, evropsky významnou lokalitu a naučnou stezku.\n\nV první písemné zmínce o obci z roku 1247 je obec jmenována \"Radischowitz\", postupně pak přes názvy \"Hradsowicze\" roku 1406, \"Hradschovitz\" až po nynější název \"Hradčovice\".\n\nObec leží na jedné z křižovatek starých obchodních a vojenských cest, směřujících do Čech, Slezska a Uher. V místní trati loviště, v poloze severozápadně od středu obce se nacházelo velkomoravské hradiště \"Bolegradica\". Krajem obce procházely vojenské pluky a hordy dobyvatelů rozličného etnika a rozmanitých kultur, které zde stejně jako pravěcí obyvatelé, zanechaly stopy svého pobytu.\n\nProvedené archeologické výzkumy dokumentují, že k osídlování v katastru obce došlo v mladší době kamenné. Potvrzují to nálezy zjištěné při výkopech základů pro novostavby a úpravu pozemků. Při průzkumech na parcelách č. 723, 740 a 743 byla odkryta část pravěkého sídliště se zbytky ohniště, střepy ručně vyrobených nádob kultury lužické a unětické, a také bronzové lité tyčinky v délce 10–15 cm. K významnějším nálezům dále patří v místní trati Újezdy nalezené další pravěké sídliště se střepy nádob, pazourků, nožíků, šipek a škrabadel.\n\nPři stavbě domů č.p. 174 a 176 byla nalezena bronzová spona. V trati Pod Oborou bylo nalezeno sídliště agrárního typu z doby římské a kostrový hrob, datováno do 5. až 4. století. V lese Neráz jsou pozůstatky slovanských mohyl a při úpravě terénu usedlosti č. 95, byly objeveny pozůstatky křesťanských hrobů, jejichž původ byl stanoven do 11. století. V padesátých letech minulého století byla odkryta při stavbě domu obilní jáma kotlíkového tvaru pravděpodobně z konce 18. století. Většina archeologických nálezů je uložena v Muzeu Jana Amose Komenského v Uherském Brodě.\nHistorie obce je blízkou polohou po staletí provázána s Uherským Brodem, který byl v roce 1272 povýšen na královské město. O založení obce Hradčovice a její nejstarší historii se žádné písemné prameny nedochovaly. Na počátku 12. století uvádí kronikář Kosmas řeku Olšavu jako zemskou hranici proti Uhrům. Po bitvě na Luckém poli se zemská hranice posunuje k Bílým a Malým Karpatům. V Moravském zemském muzeu v Brně je uložena první písemná zmínka o vesnici, listina z roku 1247. Kníže Oldřich III. Korutanský, vládce břeclavského údělu, pod jehož vládu spadalo území obce, daroval velehradskému klášteru mimo jiné také dva lány v Hradčovicích, v listu uváděné jako \"Radischowitz\". Na počátku 13. století vede král Václav II. válku o uherský trůn a krajem prochází v roce 1304 vojska Kumánů. V roce 1360 je doložena existence mlýna, jehož půlku držel Jan ze Šarova, spolu s 11 lány a druhou půlku mlýna Oneš ze Šarova, spolu s deseti lány. Oneš ze Šarova předává v roce 1406 dvůr, patronát kostela, mlýniště a tvrziště své sestře Anně a jejímu manželu Kašparovi ze Šumvaldu. Tvrz, sídlo pánů z Hradčovic a ze Šarova, se nacházela v části obce Súhrady na polní trati Hájky a byla patrně pobořena v době bojů mezi markraběty Joštem a Prokopem. V roce 1374 je poprvé vzpomínána v listinách také \"Lhota prope Raczouicz\", dnešní část obce. Husitské války počátkem 15. století zasáhly vesnice podél obchodních cest a způsobily úbytek obyvatelstva a hospodářského úpadek. Husitští kazatelé začínají obsazovat zejména venkovské fary. Olomoucký biskup ve stížnosti z roku 1418 vzpomíná jako obsazenou husity i faru v Hradčovicích. Nepokoje ukončil až roku 1435 moravský markrabě Albrecht. V roce 1454 dochází různými převody ke zcelení majetků a celá obec patří pod vládu Jana Kapříka z Honbic. Velmi zhoubné pro obec byly následující česko-uherské války v 70. letech 15. století. Vojska se několikrát přesunovala mezi Uherským Brodem a Uherským Hradištěm. Došlo k zániku některých obcí (Drslavičky) a nedostatek pracovních sil měl za následek zvýšení poddanských povinností. V této době měl obec v držení Petr Přibík ze Zahrádky, sídlící toho času na Buchlově. V dalších letech se přes pány z Vlčnova dostává vlastnictví obce na pány z Kunovic a posléze majitele uherskobrodského panství rod Kouniců. V průběhu 16. století se krajem několikrát prohnala morová nákaza a v roce 1561 postihl obec z větší části velký požár. V roce 1605 prochází krajem hordy Bočkajovců, povstalců z Uher a v zimě roku 1621 se usídlilo vojsko Gábora Bethlena v síle 70 000 mužů v Uherském Brodě a okolí. Po jejich odchodu na jaře následujícího roku zůstaly vypálené vesnice a dvory. V roce 1615 bylo v obci 39 usedlých. V dobách třicetileté války krajem procházela střídavě vojska generála Buquoye, knížete Lichtenštejna a v roce 1627 dánské vojsko generála Mansfelda, pronásledováno vojsky Albrechta z Valdštejna. Válečné kontribuce celý kraj hodně vyčerpaly. Útrapy třicetileté války dokončila švédská vojska generála Andersona, která vyplenila kraj v roce 1642. Následkem třicetileté války byl proces koncentrace pozemkového majetku panství, což mělo za následek zvýšení poddanských povinností. Jen od počátku 17. století se ztrojnásobila robota. Obce se také dotklo vyhlášení interdiktu, který byl následkem bojů mezi vrchností a konzistoří v Uherském Brodě. V letech 1650–1657 to pro obec znamenalo zákaz konání bohoslužeb, posluhování svátostmi, nesměly se konat církevní obřady jako křty, oddavky a pohřby. Další pohroma přišla v podobě velkého požáru, který postihl obec v roce 1663, při vpádu Kuruců a Turků. V obci bylo vypáleno 17 domů, část obyvatelstva ubita a část odvlečena do zajetí.\n\nKoncem 17. století přetrvává dál turecké nebezpečí, které zakončují v letech 1704–1708 vpády vojsk Ference Rákocziho. Po jeho porážce u Trenčína v létě roku 1708 nastává v celém okolním kraji několik desetiletí míru. V této době se obyvatelstvo vzpamatovává z válečných útrap a dochází k rozvoji zemědělství a zejména vinohradnictví. V roce 1669 bylo v obci 34 osídlených domů. Mírovou dobu ukončilo pruské vojsko, které vtrhlo do obce v prosinci roku 1741. Při pronásledování rakouských vojsk obsadilo okolní kraj a setrvává až do jarních měsíců následujícího roku. Hradčovicím vznikla škoda vyčíslená na 443 zl. Následoval přechod císařských vojsk z Uher a válečné kontribuce v podobě povozů, na odvoz proviantu. Tato událost měla za následek nedostatek tažných zvířat pro zemědělské práce v dalších letech. V obci byla v této době také zaznamenána dvě zemětřesení v letech 1744 a 1749. Vlivem otřesů půdy se v noci na 20. září 1744 rozezněl větší zvon na věži kostela. V srpnu roku 1748 a následně v roce 1762, byly zaznamenány škody způsobené hejny lučních kobylek. Sedmiletá válka se dotkla obce v roce 1756, kdy znovu vtrhla do kraje pruská vojska. Ta se v rabování krajiny střídala s vojsky císařskými. Pruští zajatci zavlekli do kraje nákazu cholery. Po skončení války došlo k omezení největší týdenní roboty na 3 dny. Venkovské obyvatelstvo se dělilo na usedlé a chalupníky. V roce 1771 bylo nařízeno číslování domů, které bylo zavedeno až v roce 1789, po založení Josefinského katastru v obci. Roku 1791 je v úřední správě první zmínka o triviální škole v obci, která byla pravděpodobně založena na základě nového školního řádu, vydaného roku 1774. V letech 1797–1798 byly v rámci válečných příprav proti Napoleonovi prováděny vojenské odvody. Z celého panství byly naplněny tři pluky. Panští myslivci z obce byli odvedeni do mysliveckého polního regimentu. Po prosincové porážce rakouských a pruských vojsk u Slavkova procházely vojska bez větších škod, ale následkem finančních a naturálních rekvizicí nastala bída a hlad. Nejhorší poměry z Uherskobrodska byly v Bánově, Bystřici pod Lopeníkem a Hradčovicích. Sedláci proto žádali pomoc u vrchnosti, která jim vyhověla zmírněním roboty a zapůjčením obilí z panských sýpek. Následné roky míru byly poznamenány nestálostí počasí a přírodních katastrof. V roce 1823 průtrž nad Chrástkou zatopila obce Drslavice a Hradčovice. V době, kdy v českých zemích začínají vznikat první průmyslová centra, zůstává Uherskobrodsko agrární oblastí s vysokým procentem drobných zemědělců a bezzemků. V roce 1837 byla zbudována první silnice z Uherského Hradiště do Uherského Brodu. Sčítáním v roce 1843 bylo zjištěno 87 domů a 408 obyvatel. Po roce 1848 byla zrušena robota a v roce 1850 bylo zřízeno samostatné okresní hejtmanství a soud v Uherském Brodě, pod který spadala i obec Hradčovice. V letech 1883–1887 byla po etapách vystavěna vlárská železniční dráha, která spojila kraj s Brnem a Uhrami. Stavba železnice a vybudování silnice umožňovalo zaměstnání v okresním městě a jeho okolí. Rozvoj řemesel v okresním městě umožnil vyučení řemeslníků a živnostníků působících v obci. V roce 1880 bylo v obci 142 domů a 607 obyvatel. Stavba nové školní budovy v Hradčovicích je dokončena roku 1887 a v roce 1895 je zbudována první silnice spojující vesnice Hradčovice a Lhotku. Obě obce společně otevřely roku 1901 v Hradčovicích záložnu Raiffeinsen. Z výnosu sbírky občanů Lhotky, Drslavic a Hradčovic byla zahájena stavba parní mlékárny v Hradčovicích. Dále byla v obci zřízena roku 1912 sběrna poštovních zásilek, později povýšena na poštovní úřad. V této době také již fungovala Cahlova cihelna.\n\nPo vypovězení války Rakousko-Uherskem Srbsku byla v obci vyhlášena všeobecná mobilizace a odvod mužů na frontu. Obecní kronika v Hradčovicích neuvádí počet odvedených, pouze z nápisu na pomníku lze zjistit počet padlých 22 vojáků. Po skončení války a vzniku první republiky se podle kronikářů vrací do obce tzv. Zelené gardy, což byli vojáci, kteří se po návratu ze zajetí odmítli vrátit zpět na frontu, váleční invalidé a dezertéři. Dne 15. června 1919 se v obci konají první poválečné volby do obecního zastupitelstva, starostou je zvolen František Buráň za agrárníky. Následkem špatné životní úrovně nemajetných občanů dochází k vystěhovalectví menší části obyvatel do zámoří, nejvíce do Ameriky. Světová hospodářská krize ve třicátých letech 20. století se odrazila na zaměstnanosti v obci především po uzavření části filiálek a továren v Uherském Brodě. Situace se zlepšila zahájením nových provozů zbrojovek v Uh. Brodě a Bojkovicích. Blížící se nebezpečí hitlerovského Německa vyvrcholilo v roce 1938 všeobecnou mobilizací a odjezdem vojáků v záloze k útvarům. Tito se ale v důsledku zrady spojenců a následné demobilizace vrací zpět do obce. V říjnu téhož roku jsou v obci ubytováni příslušníci 110. pluku těžkého dělostřelectva z posádky v Žilině, kteří byli v rámci demobilizace odveleni zpět na Slovensko. Ve večerních hodinách 15. března 1939 je německým vojskem obsazena železnice, poštovní úřad a rozmístěny německé vojenské hlídky. Po vytvoření protektorátu Čechy a Morava následoval zákaz všech spolků a politických organizací, kromě Národního souručenství, které podle kronikáře ale žádnou činnost nevyvíjelo. Na podzim roku 1940 začíná zatýkání podezřelých osob a následné odvážení do koncentračních táborů. V následujícím roce 1941 byl popraven mlynář z místního mlýna a zahájeno totální pracovní nasazení v Říši z řad místních občanů. V březnu roku 1942 je provedena rekvirace zvonů z místního kostela. Od roku 1944 se přiblížení fronty projevovalo častými přelety bombardovacích svazů spojeneckých letadel. V prosinci byli povoláni muži od 19 do 45 let na zákopové práce. V únoru 1945 pokračují opevňovací práce u mostu přes řeku Olšavu v sousedních Drslavicích a Veletinách. Dne 3. dubna prochází obcí ustupující německé vojsko celých 24 hodin a 9. dubna bylo vyhlášeno stanné právo a celý kraj byl prohlášen za frontový operační prostor. 26. dubna byl letecky bombardován Uherský Brod a další den byly záměrně Němci poškozeny výhybky na nádraží a vyhozen do povětří most přes Olšavu ve Veletinách. Německá armáda budovala kulometná hnízda v okolí obce a obsadila věž kostela. V odpoledních hodinách předala v místním mlýně vzkaz hlídka rumunské armády o následném dělostřeleckém útoku na Lhotku a její spěšnou evakuaci. Před třetí hodinou odpoledne byl zahájen útok na palebná postavení německých kulometných hnízd. 8. dubna byla osvobozena obec Hradčovice rumunskými vojsky, část obce Lhotka o den později. Německá vojska nad obcemi byla poražena až 30. dubna.\n\nJeště před kapitulací Německa byl v obci ustaven revoluční národní výbor. Po odchodu rumunských vojsk přichází sovětská armádní týlová jednotka. Postupně se vrací obyvatelé obce z koncentračních táborů a odchází sovětská vojska. V červnu je zahájen provoz dráhy po novém mostě přes řeku Olšavu. Na výzvu vlády ČSR odchází 181 občanů z obou obcí k osídlení pohraničí. V následujícím roce 1946 je zrušena ministerstvem zemědělství místní mlékárna a konají se volby. V tomto roce je také vybudován místní rozhlas a odhalen pomník obětem druhé světové války pod kostelem. Události Února 1948 se promítly do následného ustanovení místních akčních výborů Národní fronty a následném znárodňování. V roce 1949 byla v Uherském Brodě postavena továrna ČKD (později Slovácké strojírny), která poskytla pracovní příležitosti pro významnou část obyvatel obce. V letech 1949–1953 došlo v obci k násilnému združstevňování. V padesátých létech bylo vystaveno fotbalové hřiště TJ Sokol u vlakového nádraží, byla zřízena pravidelná autobusová linka z Uherského Brodu do Vlčnova přes Hradčovice, což zlepšilo dostupnost okresního města. Po měnové reformě v roce 1953 byla v obci zřízeno jednatelství Státní spořitelny a v roce 1957 bylo založeno místní JZD. V roce 1960, na základě přijetí zákona o nové územní organizaci, byl zrušen okres Uherský Brod a obec připadla pod okres Uherské Hradiště a nově též pod Jihomoravský kraj se sídlem v Brně. Nově byla sloučena obec Lhotka jako místní část Hradčovic. V šedesátých letech byla v obci vystavěna kanalizace. Pokračovaly práce na výstavbě nového hřbitova a opravě školy. V roce 1964 žilo 1156 obyvatel ve sloučených obcích. V sedmdesátých letech byla otevřena nová prodejna SD Jednota, dokončen nový hřbitov a stavba MNV a opraven most přes řeku Olšavu. Byla také sloučena JZD v obou obcích a posledním soukromě hospodařícím zemědělcům byla odebrána půda a předána do JZD. Byla započata oprava silnice asfaltovým nástřikem a oprava školy. V roce 1975 probíhalo za velkého zájmu občanů v obci filmové natáčení ČST Brno seriálu Zdeňka Galušky \"Slovácko sa nesúdí\". Byla sloučena JZD v okolních vesnicích v JZD Poolšaví. Za katastrem obce u veleckých luk došlo 11. listopadu 1977 v ranních hodinách ke srážce vlaků, neštěstí stálo život 5 osob. O 11 let později v odpoledních hodinách došlo kvůli nerespektování výstražných světel na přejezdu k dalšímu neštěstí, při které byla rychlíkem smetena část nádražní budovy, ve které zahynul její zaměstnanec. V následujících letech jsou v obci postupně budovány chodníky a probíhá regulace Hradčovského potoka. Byla také opravena bývalá budova MNV na dětskou poradnu. V roce 1980 dochází ke sloučení Hradčovic a sousední obce Drslavice, spojené obce měly 1572 obyvatel. V osmdesátých létech pokračovala regulace Olšavy, včetně vybudování nové lávky pro pěší, byla otevřena nová mateřská škola a členové Svazu požární ochrany vybudovali sklep, který slouží jako společenský objekt. Pod vedením prof. MUDr. Ladislava Pilky, DrSc., rodáka z Hradčovic, se narodilo v Brně první dítě počaté metodou GIFT.\n\nPo politických změnách roku 1989 se v devadesátých letech vrací v restituci majetek rodině Hanáčkové, Hlaváčkové a Holubové. JZD jedná taktéž o vrácení, nebo pronájmu půdy. V roce 1991 bylo v obci 33 soukromých podnikatelů a v roce 1995 již 80. V obci je dále zbudován nový vodovod, plynofikace a pokrytí telefonních sítí. Od roku 2006 vychází pravidelně místní zpravodaj \"Hradčovské listy\".\n\nZastupitelstvo obce Hradčovice, které vykonává i funkce rady obce, má jedenáct členů. Jsou v něm zastoupeni čtyři členové kandidující za KDU-ČSL a šest členů Sdružení pro Hradčovice, včetně starosty. Starostou byl zvolen doc. RSDr. Jan Popelka, CSc., který zastává funkci starosty od roku 2006.\n\n\nObec Hradčovice je členem mikroregionu Dolní Poolšaví. Mikroregion Dolní Poolšaví je dobrovolný svazek obcí, byl založen v lednu 2005 za účelem ochrany společných zájmů v různých oblastech lidské činnosti a podpory cestovního ruchu na svém území. Sdružuje devět členů, z nichž tři jsou místními částmi města Uherské Hradiště, a je tvořen celkem 7 455 ha plochy, na nichž žije více než 12 000 obyvatel. Mikroregion Dolní Poolšaví se nachází v jihovýchodní části České republiky, ve Zlínském kraji na území obcí s rozšířenou působností Uherské Hradiště a Uherský Brod. Oblast se rozkládá na dolním toku řeky Olšavy na katastrech obcí Kunovice, Popovice, Podolí, Veletiny, Hradčovice, Drslavice a městských částí Uherského Hradiště – Sady, Vésky, Míkovice.\n\nV lednu roku 2000 byl schválen zastupitelstvem návrh znaku a praporu heraldika Miroslava Pavlů. Zastupitelstvo obce předložilo v únoru žádost o schválení heraldické komisi parlamentu. Podvýbor pro heraldiku výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky doporučil dne 22. listopadu 2000 udělení znaku a praporu v předložené podobě. 18. prosince 2000 převzal starosta obce v Poslanecké sněmovně z rukou předsedy sněmovny prof. Ing. Václava Klause dekret o přidělení znaku a praporu obce.\nMotiv znaku vychází z historického pečetního znamení obce, který byl doplněn o část pečetního znamení Lhotky vinný hrozen. Pečeť o průměru 38 mm používala obec Hradčovice do roku 1850. V původní pečeti byla nad hlavou orla korunka a nápis PECET OBECNI DEDINI HRADCOVICZ. Podle heraldiků byla pečeť s takovým motivem pro ves neobvyklá.\n\nV roce 1880 bylo v obci 607 obyvatel, z toho dva občané německé národnosti židovského vyznání. O dvacet let později v roce 1900 měla obec 684 obyvatel, z toho 678 katolíků, 5 židovského vyznání a 1 evangelík. V roce 1921 je vykazováno 772 obyvatel, z toho 770 české národnosti a 2 jiné, neuvedeno jaké. O tři roky později je vykazováno 100 věřících církve československé, modlitebna bývala v čp. 37. Roku 1930 žilo v obci 748 obyvatel, všichni národnosti české, 702 vyznání římskokatolického, 1 evangelického a 45 církve československé. V roce 1960 došlo ke sloučení obcí Hradčovice a Lhotka, roku 1964 bylo vykazováno celkem 1156 obyvatel, z toho 287 dětí do 15 let, 6 studentů, 51 žen v domácnosti, 150 důchodců, 244 občanů pracujících v zemědělství, 401 pracujících v průmyslu a 17 v kategorii ostatní, blíže nespecifikováno. V dalších letech bylo: rok 1971 – 1135 obyvatel, rok 1991 – 1018 obyvatel, rok 2011 – 1015 obyvatel. K 1. lednu 2016 bylo v obci 1021 obyvatel, z toho 518 mužů a 503 žen, ve věku do 14 let celkem 179 obyvatel, od 15 do 64 let celkem 659 obyvatel a 65 let a více celkem 183 obyvatel. Podle národnosti: česká – 430, moravská – 286, slovenská – 8, romská – 1, neuvedeno – 197. Z náboženského vyznání se přihlásilo z celkového počtu 638 věřících k římskokatolické církvi, jiné vyznání neuvedeno.\n\nNejstarší osídlení obce je po obou stranách Hradčovského potoka, pravobřežního přítoku řeky Olšavy. Hradčovice jsou původně vsí řádkového typu ve svažitém údolí, oboustranně podél místního potoka. Tento tvar si ves udržela až do roku 18273. Pro vesnici byly typické přízemní domy, původně zemědělské statky a menší usedlosti, které se řadí vedle sebe do řady lemující ulici. Většinou jde, zejména v původní zástavbě, o přizpůsobení výstavby domů konfiguraci terénu a komunikační trasy. V průběhu 19. století se začaly lineárně vytvářet další vedlejší souběžné nebo kolmé ulice. Původní usedlosti se nachází poblíž návsi a ve čtvrti Súhrady, kde se donedávna dochovalo několik domkářských obydlí, které jsou řazeny podélně, kolmo ke komunikaci a jsou odděleny menšími hospodářskými objekty. Mezi nejlépe dochované domy patří původně zemědělská usedlost č.p. 85. Až donedávna byla, bohužel kvůli velmi špatnému stavu, téměř bez větších zásahů dochována usedlost č.p. 27, která představovala typickou obytnou jednotku. Usedlost byla obdélná a byla řazena rovnoběžně s komunikací. V přízemní části napravo byl situován průjezd do dvora. V průčelí do ulice, byla umístěna dvě dělená okna, vlevo od nich byl dům zvýšen patrovou komorou, která měla v horní části větrací průduchy. V přízemních prostorách pod komorou se nacházely vchodové dveře a další dvě okna. Dům měl zajímavou fasádu se soklem, kterou členily římsy a šambrány se zdobnými prvky. Dům byl bohužel ve velmi špatném stavu, takže musel být v minulých létech stržen. Ve středu obce se nachází hostinec, bývalá krčma, která je vzpomínána už na počátku 15. století. Z hospodářských budov hostince vybudovalo spotřební družstvo Jednota v šedesátých letech minulého století samoobsluhu. Vedle ní se nachází budova školy, která byla vystavena v roce 1834 a až do dnešních dnů prošla mnoha přestavbami. Na protější straně přes komunikaci se nachází jednopatrová budova fary, která je datována před rokem 1896. Na severním návrší za farou je kostel Všech svatých (216 m n. m.), ke kterému vede 56 kamenných schodů. Původně byl kostel obklopen hřbitovem, který byl v sedmdesátých letech, po otevření nového hřbitova za vsí zrušen. Mezi nejstarší usedlosti lze počítat také mlýn, který leží za obcí na řece Olšavě.\n\nHradčovice leží v 198 n. m., v údolí na mírném svahu po pravé straně břehu řeky Olšavy. Druhá část obce Lhotka se rozkládá na jižním svahu mírného návrší jednoho z výběžku Karpat, který se svažuje k řece Olšavě v 256 m n. m. Nejstarší část obce se rozkládala okolo Hradčovského potoka, který protéká středem obce.\n\nGeologický podklad je tvořen sedimenty Západních Karpat, tvořící flyšové horniny račanské, bělokarpatské a bystrycké jednotky magurského příkrovu a Vídeňské pánve. Hlucký vývoj obsahuje horniny z období spodní křídy až spodního eocénu, což jsou flyšové vrstvy s převahou vápnitých jílovců. V povodí Olšavy se vyskytují čtvrtohorně usazené fluviální a deluviální písčitohlinité sedimenty holocénu a pleistocénu, spraše a sprašové hlíny, štěrky a písky.\n\nNaučná stezka je zaměřená přírodovědně a seznamuje s botanickými a zoologickými zajímavostmi jižní části přírodního parku Prakšická vrchovina. Má devět zastavení a pro svou nejnižší náročnost je vhodná i pro nejmenší turisty. Její celková délka je pět kilometrů. Trasa naučné stezky začíná na návsi v Hradčovicích a dále pokračuje přes místní část Súhrady, okolo kaple Šimonka, která byla vystavena nedaleko studánky. Po zpevněné polní cestě pokračuje k dalšímu zastavení v polní trati Maršovce a dále přes mokřad, údolím přírodní rezervace Rovná hora. Trasa dále vede přes nejvyšší místo, okolo polního letiště (325 m n. m.) a přes přírodní rezervaci Vrchové a přírodní památku Terasy se svažuje na náves sousední obce Drslavice, kde končí. Z nejvyššího místa trasy je krásný výhled na Bílé Karpaty, Hluckou pahorkatinu a na nivy řeky Olšavy. Z přírodních zajímavostí je na trase možno vidět sad jeřábů a oskeruší a zejména v jarním období krásně kvetoucí hořec křížatý, diviznu rakouskou, růži galskou anebo len tenkolistý. Z různých druhů hmyzu je možno zpozorovat např. roháče obecného, krasce třešňového, nebo hojně zastoupené druhy motýlů, jako je například modrásek hořcový, ohniváček černočerný nebo okáč voňavkový.\n\nPřírodní rezervace Rovná hora se rozkládá na bývalých pastvinách a loukách části Prakšické vrchoviny, na katastrálním území obce Lhotka v rozmezí 250 až 340 m n. m., na celkové výměře 12,2667 ha. Od okolních zemědělských pozemků je oddělena ze všech stran vzrostlými keři a ovocnými stromy. Na jejím území se nachází část místní naučné stezky, se dvěma informačními panely. Vyskytuje se zde větší množství stepních druhů rostlin a živočichů. Převažují zde teplomilné travino-bylinné porosty. Z vzácnějších rostlin je zde nejvíce zastoupen sveřep vzpřímený, dále se vyskytují hořec brvitý a křížatý, koniklec velkokvětý, len žlutý, hlaváč žlutavý, rozrazil vstavačový, kosatec různobarevný a jiné rostliny. Na území je hojně zastoupena trnka obecná, svída krvavá, ptačí zob, hlohy a růže. Význam lokality spočívá ve výskytu zejména ohrožených druhů motýlů, jako jsou modrásci hořcoví, jeteloví, hnědoskvrní, vikvicoví a bělopásní, dále otakárci fenykloví a ovocní a dále například ohniváček černočerný, soumračník černohnědý a okáč voňavkový. K dalším vzácným druhům vyskytujícím se v této lokalitě patří kudlanka nábožná, křižák pruhovaný, chrobák vrubounovitý a majka obecná. Z živočichů jde především o vzácnější druhy žab a obojživelníků, jako jsou kuňka žlutobřichá a skokani hnědí a štíhlí a dále vzácnější druhy ptáků jako je pěnice vlašská, lejsek šedý, chřástal polní nebo také včelojed lesní a moták pochop.\n\nTato evropsky významná lokalita leží celkově na katastrálním území čtyř obcí Hradčovice, Veletiny, Podolí a Popovice. Rozkládá se na ploše 130 ha, na pravém břehu řeky Olšavy, v kulturní krajině světlých lesů, remízů a křovin.\n\nReliéf krajiny je z větší části tvořen na jižní stranu orientovanými svahy údolí řeky Olšavy. Kromě kriticky a silně ohrožených druhů fauny je hlavním předmětem ochrany silně ohrožený druh bourovce trnkového. Jeho výskyt v ČR je podmíněn výskytem křovinatých biotopů, nebo sucho a teplomilnými křovinami zarůstajícími stráně. Larvy bourovce trnkového si vytváří hnízda pouze na nízkých prosluněných a závětrných stranách keřů trnek, nebo hlohů, které se nachází na většině plochy této lokality.\n\nDatum založení zdejšího kostela není přesně známo, ale už v první písemné zmínce z roku 1406 o tehdejším majiteli vesnice je zmiňován patronát kostela. Podle průzkumů komisaře Památkového úřadu Dr. Karla Svobody z roku 1936 vykazuje kostel čtyři stavební období. Nejstarší období je datováno do 13. století, ze kterého prokazatelně pochází obvodové chrámové zdivo s podezdívkou a třemi původními okny. Do první poloviny 14. století spadá druhé stavební období, kdy bylo zvýšeno zdivo a také výše položena okna. Z tohoto období také pochází střílna, která se nachází v jižní obvodové zdi. Ve třetím stavebním období, které probíhalo v 15. století, dostává kostel tvar nynějšího křížového půdorysu, a to přístavbou obou bočních kaplí a opěrných pilířů. Došlo také k dalšímu zvýšení zdiva. Poslední čtvrté stavební období je datováno až okolo roku 1670, kdy je kostel barokně upraven a je nově vystavěna věž se zvonicí. Až do roku 1518 je kostel v Hradčovicích vzpomínán jako farní. V době husitských válek je fara s kostelem obsazena husity a v Hradčovicích uváděn kněz Martin, který podával podobojí. Později byla ves přifařena k Vlčnovu, kde byla fara obsazována řeholníky cisterciáckého kláštera na Velehradě. Na počátku 16. století se zdejší obyvatelé připojili k novoutrakvismu, což byl radikální směr kališnické církve, ovlivněné německým luteránstvím. Po třicetileté válce je kostel uváděn jako zpustlý a náležel spolu kostelem v Uherském Brodě pod kroměřížskou kapitulu. Po zrušení vyhlášeného interdiktu v roce 1657 císařem Leopoldem se kostel stává filiálním k farnímu kostelu sv. Jakuba ve Vlčnově. V roce 1756 je zřízena kaplanská lokalie v Hradčovicích a obnovena fara. Novým zdejším kaplanem je jmenován původně vlčnovský kaplan Jan Vrba z Mladotic, který započal dlouhou řadu kaplanů a kněží, kteří duchovně spravovali zdejší kostel a farnost. V roce 1757 je kostel zvětšen nákladem 1122 zl a 32 kr, uvnitř kostela jsou tři oltáře, po stranách dvě kaple Kristovy rodiny a svaté Anny s obrazy od dobrodinců. Za hlavním oltářem se nachází sakristie a na klenbě a dvou zděných pilířích je nesen kůr s varhany. Na nižší věži, nad hlavním vchodem jsou zavěšeny tři zvony. V roce 1936 byla provedena rozsáhlá oprava omítek, při kterých byla zmapována jednotlivá stavební období. Ve válečném roce 1941 je pořízen nový krov a stará šindelová střecha je vyměněna za bobrovku. O rok později je provedena rekvizice kostelních zvonů. Nové zvony získává kostel po zápůjčce provizorních až v roce 1956. Největší z nich sv. Marek váží 380 kg, Panna Maria s nápisem \"Maria, královno nebe a pomocnice křesťanů, oroduj za nás\", váží 240 kg a sv. Antonín s nápisem \"Svatý Antoníne, patrone ztracených, oroduj za nás\", váží 102 kg. Na věži je ještě nejmenší čtvrtý zvon s latinským nápisem z roku 1907. Od padesátých let minulého století až do devadesátých let postupně probíhaly opravy a modernizace kostela s farou a jejich okolí.\n\nPoprvé je krčma v Hradčovicích vzpomínána v listině z roku 1416, kdy přechází do vlastnictví Beneše z Onšova. Významné postavení krčmy v hospodářském životě obce je dáno polohou na křižovatce obchodních a vojenských cest. Z tohoto důvodu byly změny majitelů zaznamenávány v zemských a půhonních knihách. Až do roku 1798 patřila krčma vrchnosti. Od tohoto roku přechází kupními smlouvami na soukromé majitele. V roce 1844 kupuje hostinec Kašpar Holub, jehož syn Antonín rozšířil rodinný majetek také o obchod, řeznictví a palírnu slivovice. Jeho syn rozšiřuje výrobu pálenice o borovičku a brandy, které firma dodávala vlastním rozvozem nejen do okolní obchodní sítě, ale i na severní Moravu a prostřednictvím pražské firmy také do zahraničí, především do Velké Británie. Po odmítnutí spolupráce s Němci v období druhé světové války byla pálenice uzavřena a až po jejím skončení byl její provoz na krátkou dobu obnoven. Po roce 1948 je pálenice opět, tentokrát nadobro uzavřena a majetek rodiny zkonfiskován. Chátrající budovy hostince pronajímalo až do roku 1990 Spotřební družstvo Jednota. Rodina Holubova získala hostinec zpět v rámci restitucí.\n\n\n\n"}
{"id": "121284", "url": "https://cs.wikipedia.org/wiki?curid=121284", "title": "Kovářská", "text": "Kovářská\n\nKovářská () je městys v Ústeckém kraji v okrese Chomutov. Stojí asi 25 kilometrů západně od Chomutova na hřebeni Krušných hor v nadmořské výšce okolo 800 metrů v údolí potoka Černá voda. Žije zde obyvatel.\n\nOkolní krajina byla osídlená již ve čtrnáctém století, ale první zmínky o Kovářské pochází až ze druhé poloviny šestnáctého století. Prvotní osídlení i počátky vesnice souvisí s těžbou a zpracováním železné rudy, které tvořily dominantní složku místního hospodářství až do první čtvrtiny devatenáctého století. Poté železářský průmysl v Kovářské podlehl konkurenci větších podniků a postupně byl nahrazen zejména podniky s potravinářským a textilním zaměřením. Většina jich zanikla po druhé světové válce, kdy došlo k výraznému úbytku obyvatel. Ve druhé polovině dvacátého století proto byla velká část zdejších domů upravena na rekreační objekty.\n\nPůvodní německý název \"Schmiedeberg\" v překladu do češtiny znamená kovářský vrch. V historických pramenech se jméno vyskytuje ve tvarech Schmidberg (1555), Schmiedeberg (1580), Schmiedtberg (1654), a Schmiedeberg (1787). V češtině se v první polovině dvacátého století používalo jméno \"Šmídeberk\" a název Kovářská byl stanoven vyhláškou až roku 1948.\n\nKrajina v okolí Kovářské byla osídlena od čtrnáctého století, kdy zde stály hamry pánů ze Šumburka. Nejstarší z nich zvaný Starý zámek nejspíše zanikl ještě před rokem 1500. V údolí potoka se postupně vyvinula ulicová vesnice, kolem které stávaly menší osady a samoty zvané kouty. První písemná zmínka o Kovářské je z roku 1555. V systému vrchnostenské správy vesnice patřila k přísečnickému panství.\n\nJiž v roce 1594 byla v Kovářské spuštěna vysoká pec postavená Zachariášem Münchenem. Oproti starším hutím měla pec nižší spotřebu paliva a zároveň dosahovala vyšší teploty. Kromě toho nemusela být tavba přerušována, což vedlo k vysoké produkci železa, čemuž se musely přizpůsobit i doly a dodavatelé dřevěného uhlí. Roku 1595 zde Lobkovicové nechali postavit jednoduchou pec na zpracování železa, tzv. dýmačku, ale již o čtyři roky později v Kovářské fungovala skutečná vysoká pec, která patřila k nejstarším v Čechách.\n\nNa počátku sedmnáctého století patřila zdejší huť Dorotě Schindlerové, manželce přísečnického hejtmana Samsona Schindlera, který se na straně stavů zúčastnil stavovského povstání. Po bitvě na Bílé hoře přišel o veškerý majetek včetně huti, která však byla roku 1622 Dorotě vrácena. Samotná třicetiletá válka Kovářskou těžce postihla. Četné průchody a střety vojsk vedly k úpadku podnikání. Podle pověsti jeden ze švédských oddílů na jaře roku 1641 zabloudil a celý i s koňmi utonul v rašeliništi. Událost připomíná pomník u silnice od nádraží do Háje a Českých Hamrů.\n\nPodle Berní ruly z roku 1654 v Kovářské žilo 26 chalupníků a 30 zahradníků. Ve vesnici byli dva kováři, hospoda a jeden horník. O deset let později zde podle urbáře panství fungoval císařský hamr s vysokou pecí a třemi kovářskými hutěmi. Kromě nich zde byl mlýn a statek, kde se směla porážet zvířata a čepovat pivo. Od roku 1689 měl toto právo výběrčí cla z císařské celnice. Do doby okolo roku 1730 se vesnice rozrostla na 64 domů, ve kterých žilo 370 obyvatel, ale již o patnáct let později dosáhl počet obyvatel sedmi set. V dolní části vesnice byl spuštěn nový mlýn a u železárny přibyla jedna huť a budova šichtovního úřadu. K pozdržení dalšího rozvoje došlo v důsledku dalších válek a hladomoru, při kterém v Kovářské roku 1772 zemřelo 179 lidí. Vesnice se však brzy vzpamatovala a roku 1780 v ní žilo kolem dvou tisíc lidí.\n\nNa rozdíl od předchozích konfliktů vedl alespoň začátek napoleonských válek na počátku devatenáctého století k dalšímu rozvoji hutního podnikání, protože se díky nim zvýšila spotřeba železa. S přihlédnutím k dostatečným zásobám železné rudy v okolí byla postavena nová vysoká pec, která nahradila starý podnik. Válečné události se okolí dotkly až roku 1813, kdy okolní krajinou procházelo sto tisíc vojáků. Přestože zde nedošlo k žádnému střetu, vojáci způsobili mnoho škod a rozšířili nakažlivé nemoci. Ukončení válek navíc znamenalo pokles výroby v železárně. Celkový úpadek na čas odvrátila hraběnka Gabriela Buquoyová, majitelka červenohrádeckého panství, která roku 1832 koupila přísečnické panství včetně Kovářské. Ze zdejší huti učinila pobočku svého podniku v Kalku.\n\nHospodářské problémy se plně projevily ve čtyřicátých letech devatenáctého století, kdy neúroda vedla k nedostatku potravin, a mnoho obilí se převáželo přes Krušné hory do Saska. Zchudlí obyvatelé Kovářské začali přepadávat povozy s obilím a dokázali přemoct i dvacetičlenný vojenský oddíl, který měl vozy hlídat. Celý spor uklidnilo až nasazení většího počtu vojáků, soud s 21 muži z Kovářské a potravinová pomoc hraběnky Buquoyové.\n\nPo polovině devatenáctého století neodolala zdejší vysoká pec konkurenčnímu tlaku kladenských a ostravských železáren, a byla uzavřena. Kromě zpracování železné rudy přímo ve vesnici se na přelomu osmnáctého a devatenáctého století ve štole \"Michal\" na vrchu \"Milíře\" těžilo stříbronosné ložisko galenitu. Okolo roku 1839 je také severně od obce zmiňován kobaltový důl \"Marie pomocná.\" Roku 1869 koupila zdejší vysokou pec chomutovská Krušnohorská železářská a ocelářská společnost, ale již o šest let později ji prodala firmě Lienert a Weinert, která areál huti upravila na pilu a výrobnu šindelů. Celnice byla roku 1852 přestěhována do Výsady.\n\nDalší rozvoj průmyslu podpořilo otevření železniční trati Chomutov–Vejprty, na které byl zahájen provoz dne 1. září 1872. Jedním z podniků, které využily nových dopravních možnosti byla firma Antonína Kally, který nejprve provozoval pouze malý obchod, ale od roku 1888 začal zpracovávat ryby. Jeho podnik se postupně stal jedním z největších podniků na výrobu rybích konzerv ve střední Evropě. Kromě nich firma z odpadních materiálů vyráběla technický tuk, krém na boty nebo hnojivo. Firma AKAS založená roku 1909 nebo 1932 Anontonem Kallou vyráběla izolační trubky a při výrobě využívala elekřinu z malé elektrárny se dvěma Kaplanovými turbínami. Malou vodní elektrárnu s Francisovo turbínou provozovala od roku 1910 také firma Elstner v bývalém mlýně v Mlýnské ulici. O dva roky zahájila provoz městská elektrárna, která fungovala až do roku 1953.\n\nV letech 1859 až 1922 se v Kovářské vyráběly zápalky. Továrna v roce 1903 vyhořela, ale byla obnovena a od roku 1908 začala s výrobou nejedovatých zápalek. Roku 1913 ji koupila akciová společnost \"Helios,\" která se roku 1922 přejmenovala na SOLO, ale vzápětí zde výrobu pro malý odbyt ukončila.\n\nDrobný průmysl v Kovářské fungoval až do konce druhé světové války. Mnoho podniků se zabývalo výrobou textilního zboží, zejména prýmků, punčoch rukavic nebo knoflíků. Mezi větší podniky patřily továrny rytíře Gustava z Klierů. Zaměstnávaly kolem tří set dělníků a zaměřovaly se na výrobu sametu, který se vyvážel do Turecka, Egypta a Sýrie.\n\nVýznamnou událostí druhé světové války u Kovářské byla letecká bitva, která se v okolí odehrála dne 11. září 1944 mezi stíhači Luftwaffe a bombardéry 8. letecké armády USA. Bylo při ní sestřeleno přes padesát letadel. Událost připomíná pomník před základní školou a Muzeum letecké bitvy nad Krušnohořím otevřené v devadesátých letech dvacátého století.\n\nV červnu roku 1945 byla založena mlékárna, jejíž vybavení pocházelo ze zkonfiskovaných usedlostí v okolí. Čerstvé mléko se dováželo z okolních vesnic i z Vejprt. Samotná Kovářská do mlékárny dodávala 1200 litrů mléka. Podnik byl postupně začleněn do družstevních mlékáren v Chomutově, Karlových Varech a v Kadani a v roce 1952 byl jako nerentabilní uzavřen. Firma AKAS měla ještě v roce 1945 až 78 zaměstnanců (většinou Němců), ale o tři roky později byla začleněna do národního podniku Kablo a roku 1950 již v Kovářské nejspíše nevyráběla. Podobně továrna na zpracování ryb se stala součástí národního podniku Rybena, a přestože byla jeho největším provozem, byla roku 1952 uzavřena. Její budovy po čase převzal a v letech 1958–1962 zrekonstruoval podnik Elektropřístroj, který je využíval ještě v devadesátých letech dvacátého století.\n\nPo roce 1990 v Kovářské proběhly rekonstrukce veřejných prostor a telekomunikačních zařízení. Prostory bývalé mateřské školy byly upraveny na kulturní centrum. Od roku 2003 zde sídlí a vyrábí společnost PPI – protipožární dveře.\n\nPři sčítání lidu v roce 1921 zde žilo 3998 obyvatel (z toho 1900 mužů), z nichž bylo třináct Čechoslováků, šestnáct cizinců a zbytek tvořili lidé německé národnosti. Kromě 24 evangelíků, pěti židů a jedenácti lidí bez vyznání patřili ostatní k římskokatolické církvi. Podle sčítání lidu z roku 1930 měla Kovářská 4297 obyvatel: 55 Čechoslováků, 4211 Němců, dva příslušníky jiné národnosti a 29 cizinců. Výrazně převažovala římskokatolická většina, ale žilo zde také 38 evangelíků, tři členové církve československé, jeden člen nezjišťovaných církvi a 148 lidí bez vyznání.\n\nNejstarší škola byla v Kovářské již roku 1620. Jedním z opatření, které mělo zmírnit důsledky úpadku železářství, bylo otevření dívčí odborné školy v roce 1856. Škola fungovala v domě čp. 30 a dívky se učily háčkovat a vyrábět pletené zboží a krajky. Školní budova pro 920 žáků byla otevřena roku 1908. Sídlí v ní Základní škola a mateřská škola Sgt. J. C. Kluttze, přičemž pro potřeby mateřské školy se využívá budova v sousedství. Základní škola měla ve školním roce 2018/2019 devět ročníků.\n\nZ kulturních institucí je v Kovářské od roku 1982 otevřená knihovna, která navazuje na tradici starších knihoven z devatenáctého a první poloviny dvacátého století. Byly jimi Katolicko-politický čtenářský spolek založený roku 1869, Německá obecní knihovna a Knihovna německých škol. Základem poslední z nich se stala žákovská knihovna založená roku 1863 místním pěveckým spolkem Konkordia.\n\nV budově bývalé továrny na knoflíky v městečku od roku 1962 funguje domov pro mentálně postižené.\n\nHasičský sbor byl v Kovářské založen v listopadu roku 1875 a do konce téhož roku bylo jeho členy 72 mužů. Z radničního příspěvku ve výši tří set zlatých hasiči pořídili základní výzbroj. Z obecní pokladny a sponzorských příspěvků se hradilo vybavení i v dalších letech. V roce 2018 měl zdejší sbor dobrovolných hasičů osmičlennou jednotku zařazenou do integrovaného záchranného systému.\n\nMezi sportovní kluby patří fotbalový klub TJ Jiskra Kovářská.\n\n\n\n\n"}
{"id": "121285", "url": "https://cs.wikipedia.org/wiki?curid=121285", "title": "Pačejov", "text": "Pačejov\n\nObec Pačejov se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1227.\n\n\n\n"}
{"id": "121286", "url": "https://cs.wikipedia.org/wiki?curid=121286", "title": "Svídnice (okres Rychnov nad Kněžnou)", "text": "Svídnice (okres Rychnov nad Kněžnou)\n\nObec Svídnice () se nachází ve východních Čechách, v okrese Rychnov nad Kněžnou, Královéhradeckém kraji, na kraji Orlického podhůří asi 5 km na jih od Kostelce nad Orlicí. Žije zde  obyvatel.\n\nPrvní písemná zmínka o obci pochází z roku 1342. Název obce pochází od stromu svída, který byl v okolních bahnitých půdách rozšířen.\n\n"}
{"id": "121287", "url": "https://cs.wikipedia.org/wiki?curid=121287", "title": "Svojetín", "text": "Svojetín\n\nObec Svojetín se nachází v okrese Rakovník ve Středočeském kraji, zhruba dvanáct kilometrů severozápadně od Rakovníka. Žije zde obyvatel.\n\nPrvní písemná zmínka o obci pochází z roku 1318.\n\nRoku 1950 se od Svojetína oddělila obec Janov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Svojetín \"(přísl. Janov, Povlčín, 1039 obyvatel, četnická stanice, živnostenské společenstvo)\" byly v roce 1932 evidovány tyto živnosti a obchody: nákladní autodoprava, výroba cementového zboží, družstvo pro rozvod elektrické energie v Janově, Elektrizitätsgenossenschaft für die Gemeinde Svojetín, holič, 5 hostinců, klempíř, 2 koláři, 3 kováři, 2 krejčí, obchod s moukou, obuvník, pekař, pila, obchod s lahvovým pivem, porodní asistentka, 2 rolníci, 3 řezníci, 6 obchodů se smíšeným zbožím, Spar- und Darlehenskassenverein für Svojetín und Wetzlau, spořitelní a záložní spolek pro Janov, stavitel, 2 švadleny, 3 trafiky, 2 truhláři, obchod s uhlím, obchod s uzenářským zbožím, velkostatek Fürstenberg, obchod se zvěřinou a drůbeží.\n\nV obci Veclov \"(něm. Wetzlau, 350 obyvatel, samostatná obec se později stala součástí Svojetína)\" byly v roce 1932 evidovány tyto živnosti a obchody: Elektrizitätsgenossenschaft für die Gemeinde Wetzlau, 2 hostince, obchod se smíšeným zbožím, 8 rolníků, kovář, obuvník, trafika.\n\n\nObec Svojetín se skládá ze dvou částí na dvou katastrálních územích:\n\nDopravní síť\nVeřejná doprava 2011\n\n"}
{"id": "121288", "url": "https://cs.wikipedia.org/wiki?curid=121288", "title": "Suchá Loz", "text": "Suchá Loz\n\nObec Suchá Loz se nachází v okrese Uherské Hradiště ve Zlínském kraji, necelých 8 km jihovýchodně od Uherského Brodu. Žije zde obyvatel.\n\nPrvní písemná zmínka o obci pochází z roku 1261 z falza zakládající listiny vizovického kláštera.\n\nV roce 2007 se Suchá Loz v soutěži Vesnice roku (vyhlašované Ministerstvem pro místní rozvoj a Spolkem pro obnovu venkova ČR) stala Vesnicí roku Zlínského kraje a v celorepublikovém kole se umístila na 3. místě.\n\nNázev obce je odvozen od suchého vrbového (nebo vinného) proutí. Suchá Loz má také vrbu ve znaku.\n\nČást obce leží v CHKO Bílé karpaty. Nachází se v ní dva prameny lithiové kyselky - Slatiny. V obci se zachovají lidové tradice, nejvýznamnější z nich je tradiční Kateřinská zábava se soubojem o botu.\n\n\n\n\n"}
{"id": "121289", "url": "https://cs.wikipedia.org/wiki?curid=121289", "title": "Svrkyně", "text": "Svrkyně\n\nObec Svrkyně se nachází v okrese Praha-západ, kraj Středočeský, asi 15 km severozápadně od centra Prahy. Žije zde obyvatel.\n\nPrvní písemná zmínka o obci pochází z roku 1311.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nV obci Svrkyně \"(přísl. Hole, 440 obyvatel)\" byly v roce 1932 evidovány tyto živnosti a obchody: kolář, 2 kováři, družstvo pro rozvod elektrické energie v Hole, 10 hostinců, 2 krejčí, mlýn, 2 obuvníci, pekař, pokrývač, 9 rolníků, řezník, sedlář, 2 obchody se smíšeným zbožím, trafika.\n\nZápadní částí katastrálního území Svrkyně protéká krátký úsek Zákolanského potoka, jehož břehy jsou zde chráněny v přírodní památce Zákolanský potok.\n\nPočet obyvatel je uváděn za Svrkyňi podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcí Česka počet obyvatel v posledních letech roste. V celé svrkyňské aglomeraci nicméně žije necelých 300 obyvatel.\n\n\nObec Svrkyně se skládá ze dvou částí na dvou katastrálních územích:\n\nDopravní síť\nVeřejná doprava 2011\n\n"}
{"id": "121290", "url": "https://cs.wikipedia.org/wiki?curid=121290", "title": "Terešov", "text": "Terešov\n\nObec Terešov se nachází v okrese Rokycany v Plzeňském kraji; leží na hranici CHKO Křivoklátsko. Žije zde obyvatel.\n\nStarostou obce je od 3. listopadu 2014 Roman Dibus, který byl schválen většinou pěti ze sedmi zastupitelů ve veřejném hlasování na ustavujícím zasedání zastupitelstva a nahradil svého předchůdce Josefa Maška.\n\nPrvní písemná zmínka o místním názvu Terešov pochází z roku 1361. V roce 1838 zde založil Jakob A. Popper chemický závod.\n\nTerešov má historicky nejstarší a také jednu z nejdůležitějších židovských obcí na Rokycansku. První zmínka o Židech v Terešově pochází již z roku 1623 (některé prameny udávají již o sto let dříve). Židé údajně přišli do Terešova z pražského ghetta během jedné z morových ran, která postihla Prahu. Nebyli ale do vesnice kvůli obavě z nákazy vpuštěni, a tak prý byli nuceni přebývat v okolních lesích. Prvních několik zemřelých pochovali na místě zdejšího židovského hřbitova, což údajně zapříčinilo jeho vznik.\n\nTerešov až do 19. století hrál roli přirozeného administrativního a náboženského centra pro místní, malé židovské obce, roztroušené po okolních vsích. Nacházel se zde židovský hřbitov, synagoga, škola, rabinát, pohřební bratrstvo, mikve, košer řezník atd. Důležitost Terešova jako správního střediska se snížila až během 19. století, kdy se osamostatnily některé okolní židovské obce, např. Hřešihlavy a definitivně po roce 1848, kdy byl zrušen zákaz pobytu Židů v Rokycanech a Plzni, jakož i všech ostatních městech, kde se do té doby Židé usazovat nesměli.\n\nŽidovský sídelní okrsek je dodnes v podstatě dochován, nachází se v jihozápadním cípu vesnice, po silnici směrem na Biskoupky. Většina jednopatrových domků dodnes dochována.\n\nŽidovský hřbitov je dochován, ale ve špatném stavu. Nachází se asi 2 km severovýchodně od obce, po levé straně při silnici směrem na Bílou Skálu, nalevo za Terešovským potokem. Na ploše cca 4000 m se zde dochovalo asi 300 náhrobních kamenů (nicméně počet pohřbených se předpokládá vzhledem k důležitosti a historii ŽO daleko vyšší), zejména barokního, klasicistního, secesního a novodobého typu. Je zde pohřben J. A. Popper, zakladatel místní chemické továrny a poslední známý představený místní židovské obce, nebo Julius Bondy, vydavatel časopisu \"Österreichischer Ungarischer Zintwarenfabrikant\".\n\nAčkoliv místní synagoga, na rozdíl od mnoha jiných, přečkala období holocaustu téměř bez úhony, osudnou se jí stala až lhostejnost komunistických úřadů a tak byla pro špatný technický stav stržena roku 1964 (budovu ovšem šlo zachránit, např. adaptací na požární zbrojnici apod.).\n\n\nChráněná rezervace \"V Horách\" se nachází ve výšce 358–449 metrů nad mořem a prostírá se na ploše 50,63 ha. Chráněnou rezervací byla vyhlášena v roce 1966. Pro svůj bohatý výskyt tisu červeného, zastoupeného počtem cca 3200 kusů, se tato rezervace řadí mezi největší tisové háje ve střední Evropě. Kromě bohatého výskytu tisu červeného, který dorůstá výšky 10–20 metrů a jehož stáří se pohybuje od 300 let až po ojedinělých 1000 let, je zde též zastoupení stromů jako je javor mléč (\"Acer platanoides\"), habr obecný (\"Carpinus betulus\"), borovice lesní (\"Pinus sylvestris\"), jedle bělokorá (\"Abies alba\") a další. Mezi keři najdeme velký počet zimoleze obecného (\"Lonicera xylosteum\") a meruzalky alpské (\"Ribes alpinum\"). V rostlinné čeledi nalezneme prvosenku vyšší (\"Primula elatior\"), oměj vlčí (\"Aconitum vulparia\"), kručinku německou (\"Genista germanica\") a jiné. Podklad tohoto lesa tvoří vulkanity, jež jsou produkty sopečných erupcí.\n\n\n"}
{"id": "121291", "url": "https://cs.wikipedia.org/wiki?curid=121291", "title": "Toužetín", "text": "Toužetín\n\nObec Toužetín se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1227.\n\n\n\n"}
{"id": "121292", "url": "https://cs.wikipedia.org/wiki?curid=121292", "title": "Tištín", "text": "Tištín\n\nMěstys Tištín se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1319. Ves byla povýšena na městečko v roce 1360, ke konci 14. století však tento status ztratila a zpustla, teprve v 16. století byl Tištín opět povýšen na město. Z roku 1599 pochází pečeť se zkříženou radlicí s otkou na štítě. V 19. století však Tištín poklesl opět na ves a znaku se vzdal. Na pečeti pak se objevila podoba sv. Petra a Pavla.\n\nOd 23. ledna 2007 byl obci vrácen status městyse.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemím obce prochází dálnice D1 a silnice III. třídy:\n\n\nV obci je železniční zastávka.\n\n\n"}
{"id": "121293", "url": "https://cs.wikipedia.org/wiki?curid=121293", "title": "Sudějov", "text": "Sudějov\n\nObec Sudějov () se nachází zhruba 4 km jihovýchodně od Uhlířských Janovic v okrese Kutná Hora ve Středočeském kraji. Žije v ní obyvatel.\n\nPrvní písemná zmínka o obci pochází z roku 1720.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nV obci Sudějov též Svatá Anna \"(přísl. Líšťany, 175 obyvatel, poštovna, katol. kostel)\" byly v roce 1932 evidovány tyto živnosti a obchody: 3 hostince, mlýn, obchod se smíšeným zbožím, trafika.\n\n\nV lesích západně od Sudějova protéká Anenský potok, který je pravostranným přítokem řeky Výrovky.\n\nDopravní síť\n\nVeřejná doprava 2011\n\n"}
{"id": "121294", "url": "https://cs.wikipedia.org/wiki?curid=121294", "title": "Třeštice", "text": "Třeštice\n\nObec Třeštice () se nachází v okrese Jihlava v kraji Vysočina. Žije zde obyvatel a je tak jednou z menších obcí kraje Vysočina.\n\nV roce 2019 získala obec ocenění v soutěži Vesnice Vysočiny 2019, konkrétně obdržela Oranžovou stuhu za spolupráci obce a zemědělského subjektu.\n\nNachází se nedaleko nejvyššího vrcholu Českomoravské vrchoviny Javořice, v její jižní části. Třešticí protéká Třešťský potok, který pramení u Malého pařezitého rybníka za obcí Řídelov. Obec se nachází mezi městy Třešť a Telč, téměř na polovině cesty mezi oběma městy, bližším městem je ale Třešť. Obec k němu náleží zdravotním obvodem, Policií ČR, děti dojíždějí do základní školy Josefa Hory, dospělí za prací, za nákupy nebo za vyřizováním věcí na úřadech. V obci není škola, hostinec, ani žádný obchod.\n\nNázev se vyvíjel od varianty Tržeschtitz (1678), Tržestitz (1718), Trssetitz (1720), Trziespitz (1751), Třeschtitz a Třesstice (1846), Třeschitz a Třeštice (1872), Třeštice (1881), Třeschtitz a Třeštice (1893, 1906) až k podobě Třeštice v roce 1924. Místní jméno je zdrobnělinou ke slovu třeští (trstí či třtiní). Pojmenování je rodu ženského, čísla jednotného, genitiv zní Třeštice.\n\nPrvní písemná zmínka o obci pochází z roku 1385, šlo o majetek pánů z Hradce. V té době se také nazývala Střežovice. Do 18. století byla celá roubená, postavená do tvaru okrouhlice. V roce 1846 a 1886 obec postihly velké požáry, při nichž vyhořela polovina tehdejších domů. V roce 1887 proto společně se sousední obcí Doupě založili sbor dobrovolných hasičů. Mezi významné zakládající členy patřili tehdejší starosta Třeštice Matěj Lukšů a řídící učitel z obce Doupě František Šimek. V té době měl sbor 25 činných a 25 přispívajících členů. V roce 2012 měl sbor 44 členů.\n\nOd 1. ledna 1986 do 31. prosince 1991 byla místní částí Třeště, od 1. ledna 1992 je opět samostatnou obcí. V roce 2017 získala obec ocenění v soutěži Vesnice Vysočiny 2017, konkrétně obdržela Modrou stuhu za společenský život.\n\nTřeštice leží v okrese Jihlava v Kraji Vysočina. Nachází se 4,5 km jihozápadně od Hodic a 7,5 km od Třeště, 4 km severozápadně od Sedlejova, 7,5 km severně od Telče, 1,5 km severovýchodně od obce Doupě a 3,5 km jihovýchodně od Růžené. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 582 metrů. Nejvyšší bod, Hamr (651 m n. m.), leží na severovýchodní hranici katastru obce. Východním okrajem obce protéká Třešťský potok, do něhož se jižně od Třeštic zleva vlévá Roštejnský potok. Východně od obce protéká bezejmenný potok. Jižně od Třeštic na Třešťském potoce se rozkládá Třeštický rybník.\n\nNa katastru obce rostou pět památných stromů. Skupina tří dubů letních stojí v zahradě u mlýna v Třeštici, všechny měří přes třicet metrů a jejich stáří bylo v roce 2009 odhadováno na 210 let.Za bývalým mlýnem v Třeštici roste 15metrová hrušeň planá, jejíž stáří bylo v roce 2009 odhadováno na 100 let. Na stejném místě se nachází i 30metrový javor mléč, jehož stáří se v roce 2009 odhadovalo na 200 let.\n\nPodle sčítání 1930 zde žilo v 47 domech 262 obyvatel. 262 obyvatel se hlásilo k československé národnosti. Žilo zde 262 římských katolíků.\n\nTřeštice jsou členem mikroregionů Telčsko a Třešťsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí od roku 2006 starosta Martin Kodys.\n\nV obci sídlí firmy Zemědělské družstvo \"Roštýn\" a Třeštický mlýn s.r.o. Obcí prochází silnice III. třídy č. 11262 do obce Doupě. Dopravní obslužnost zajišťují dopravci ICOM transport, ČSAD Jindřichův Hradec, Radek Čech - Autobusová doprava a AZ BUS & TIR PRAHA. Autobusy jezdí ve směrech Praha, Jihlava, Třebíč, Telč, Slavonice, Jemnice, Moravské Budějovice, Znojmo, Dačice, Třešť, Mrákotín, Bítov, Studená, Jindřichův Hradec a Pelhřimov. Obcí prochází cyklistická trasa č. 5123 z obce Doupě do Sedlejova.\n\nDěti dojíždějí do základní školy v Třešti. Sbor dobrovolných hasičů Třeštice byl založen v roce 1887.\n\nUprostřed návsi ve tvaru okrouhlice stojí roubená zvonice z roku 1863, která je dominantou vesnice. Tato zvonice, zhotovená z tesaných trámů je zapsána v Ústředním seznamu kulturních památek. Kaple, postavená v roce 1939 je zasvěcená sv. Antonínu Paduánskému. Situována je v horní části obce. V roce 1994 byla provedena větší oprava této kaple. Dalšími památkami jsou roubený dům čp. 14 a boží muka.\n\n\n"}
{"id": "121296", "url": "https://cs.wikipedia.org/wiki?curid=121296", "title": "Tupadly (okres Kutná Hora)", "text": "Tupadly (okres Kutná Hora)\n\nObec Tupadly () se nachází v okrese Kutná Hora ve Středočeském kraji, asi 14 km jihovýchodně od Kutné Hory a 5 km jižně od města Čáslav. Žije v ní obyvatel. Východním okrajem obce protéká říčka Brslenka, na horním toku nazývaná také Čáslavka, která je levostranným přítokem řeky Doubravy.\n\nPrvní písemná zmínka o obci pochází z roku 1242. V letech 1961–1990 pod správu obce spadala vesnice Adamov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tupadly \"(772 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, cihelna, 2 hostince, 2 koláři, 2 kováři, krejčí, výroba lihovin, mlýn, pekař, pivovar, 4 rolníci, řezník, sadař, 2 obchody se smíšeným zbožím, družstvo pro stavbu dělnických domků, trafika, truhlář, 2 velkostatky, obchod s vínem, zámečník.\n\n\nDopravní síť\n\nVeřejná doprava 2011\n\nMateřská škola je přízemní a omezena pro počet 28 dětí. Součástí mateřské školy je jídelna, ložnice a zahrada. Sídlo mateřské školy se nachází v Tupadlech čp. 152.\n\n"}
{"id": "121297", "url": "https://cs.wikipedia.org/wiki?curid=121297", "title": "Tvrzice", "text": "Tvrzice\n\nObec Tvrzice se nachází v okrese Prachatice v Jihočeském kraji, zhruba 4,5 km ssv. od Vlachova Březí a 12 km severně od Prachatic. Leží v Šumavském podhůří (podcelek Bavorovská vrchovina, okrsek Husinecká vrchovina); protéká jí Tvrzický potok, který náleží do povodí řeky Blanice. Žije zde  obyvatel.\n\nV lokalitě obce za dvorem objevil střepy ze sídliště z doby hradištní jihočeský archeolog Bedřich Dubský. První písemná zmínka o obci pochází z roku 1315, jež dokládá založení „Twrzicze“ královnou Eliškou Přemyslovnou, manželkou Jana Lucemburského. Podle urbáře hlubockého panství (založeného roku 1490, \"Registra hlavnie zbožie Hlubockého\") obsahovalo toto panství několik rychtářství, přitom ves Tvrzice byla přidělena rychtářství milejovskému. Registra dále podávají seznam osedlých ve Tvrzicích takto: Jan Macek, Václav na Čermákovském, Prokop, Matúš, Bušek a Martin úředník.\n\nV roce 1552 byla odprodána ves Tvrzice (jako součást úřadu milejovského) z hlubockého panství Vilémovi z Rožmberka (1535–1592). V urbářích z roku 1580, 1589 a 1593 je ves Tvrzice uváděna jako součást panství Helfenburk.\n\nDíl tvrzický obsahující vsi Bohonice, Tvrzice, Bušanovice, Všechlapy a Kamennou koupil za 6900 kop míšeňských od Petra Voka z Rožmberka 9. srpna 1595 Jindřich s Adamem Chřepickým z Modliškovic. Jindřich s bratrem Václavem si zde vystavěli v 16. nebo 17. století renesanční tvrz. V roce 1654 byla v Českém království provedena generální vizitace daňových povinností (\"Berní rula\"), která zachytila ves Tvrzice jako dobršsko–tvrzický majetek Ctibora Václava Chřepického z Modliškovic († 1668), posledního z rodu zde sedícího, s výčtem rolnických gruntů takto: rolník jenž qualitates osedlého má Jan Kuta a rolník nově osedlý Václav Bejšovec (každé hospodářství s výměrou polí 20 strychů) a dále tři grunty pusté (Kosovský, Pruhovský a Svatkovský), zjevně neblahý důsledek vleklé třicetileté války a epidemií. Od Chřepických Tvrzice koupil v roce 1666 Karel Leopold hrabě Caretto-Millesimo, již jako součást vlachobřezského panství. Dalším majitelem v roce 1676 byl baron Matyáš Gottfried z Wunschwitz. V roce 1680 se stal majitelem Gundakar hrabě z Dietrichsteina. Revizitační soupis z roku 1715 uvádí ve vsi Tvrzice 5 sedláků (Matěj Kuta, Václav Bejšovec, Matouš Hankovec, Václav Průcha a Jakub Svatek) a 4 chalupníky  (Vojta Matějíček, Ondřej Gabriel, Řehoř Svatek a Jiřík Předota). V roce 1858 vymřel tento rod po meči a hraběnka Ditrichsteinová se provdala za hraběte Jana Bedřicha Herberstaina.\n\nNa základě zákona o pozemkové reformě z roku 1919 začala parcelace panství a velkostatku hraběte Josefa Herberstaina, který následně odprodával dílčí části svého rozsáhlého majetku. Zbytkový dvůr ve Tvrzicích bez cihelny převzal 1. října 1924 Státní pozemkový úřad a dvůr následně koupil dosavadní hospodářský správce František Pektor 1. února 1925 už i s cihelnou. Obdobně změnily majitele ve Tvrzicích i panská kovárna čp. 20 a hajnice čp. 17 na Ovčíně.\n\nOd 1. února 1949 došlo v zemi ke změně územní organizace správy a Tvrzice byly připojeny ze strakonického okresu do okresu Prachatice.\n\nPo druhé světové válce hospodařil vedle soukromých zemědělců před založením družstva ještě Karel Pektor na zbytkovém statku vzniklém po pozemkové reformě.\n\nPo roce 1948 bylo ponecháno Pektorovi už jen 14 ha a po 2 letech převzal pozemky Státní statek. V roce 1957 bylo založeno ve Tvrzicích jednotné zemědělské družstvo (tzv. III. typ JZD), Pektorův statek využilo JZD pro správu a živočišnou výrobu. Společně s Bohunicemi postavilo v roce 1963 JZD nový čtyřřadový kravín, který pak využíval i Újezdec. Pro získání nových pracovních sil do družstva postavilo JZD v roce 1967 montovanou finskou dvoubytovku. Následně v srpnu 1969 zahájilo JZD novostavbu první zděné čtyřbytovky s předáním v roce 1972, druhou čtyřbytovku dokončili v roce 1974 a v roce 1975 dokončili šestibytovku. Ze školy, která byla zrušena, bylo vybaveno pohostinství a v patře upraven sál.\n\nV obci stávala středověká tvrz, bylo to v místech dnešního dvora, podle některých pramenů stála tvrz na Hůrce. Na tvrzi měli i vlastní pivovar, existoval jen krátce a to v letech asi 1600 až 1680. Tvrz s pivovarem ditrichštejnská správa zbořila, neboť jim uprostřed dvora překážela a pivovárek převedla do Vlachova Březí. Dvůr tvrzického velkostatku dostal po celkové přestavbě barokní ráz. K velkostatku patřila i vlastní cihelna (postavená v roce 1921) situovaná jižně od obce, její komín dosud stojí. V blízkosti cihelny, v trati U větrníku bývalo do poloviny 20. století větrné kolo, které čerpalo vodu ze studně až do statku. Na cestě k Dubu je v troskách kříž s profilovaným kamenným podstavcem.\n\nDnešní obec je rozptýlená do tří skupin s nevýraznou návsí, na které stojí neslohová kaple se zvonicí z poloviny 19. století. K obci přináleží samoty „\"Ovčín\"“ a „\"Pahrbek\"“.\n\nTři objekty v obci jsou chráněny coby kulturní památka ČR:\nVšechny tyto stavby jsou připisovány lidovému staviteli Jakubu Bursovi (představitel tzv. selského baroka) a jsou z jeho vrcholného období 1860 až 1862. Dům čp. 9 je bývalý hostinec, dnes již přestavěný. Dům čp. 11 je s křídlovým volutovým štítem s lidovým obrazem. Mezi dolním a horním obrazem v nice štítu stával lidový verš: \"Krásny jest o Bože svět tvuj / když má nad sebou Tebe. / Třeba zde jenom anděle / a země bude nebe. / Pluh obor země opanoval / největší říše založil / a nikdo ho ve válce nesbořil\". Text zaznamenala historička Dr. Alžběta Birnbaumová v roce 1932, když sepisovala v okolí památky.\n\nObec Tvrzice náležela v 19. století školou do Předslavic. Tvrzice se ucházely o vlastní školu od roku 1899 vícekrát. Samostatná dvoutřídní škola vznikla ve Tvrzicích zpočátku jen v pronajatých prostorech v domech čp. 2 (u Jírovců) a čp. 3 (u Bláhů). Školní rok zde začal 15. října 1908 se 121 přijatými žáky, které vyučovali tři učitelé a kaplan z Předslavic. Budovu nové školy významně pomohl prosadit starosta obce Tvrzice Jan Frnoch (rolník ve Tvrzicích čp. 9), jak popisuje okresní školní inspektor, historik a národopisec ze Strakonic Jan Dyk (1860–1926) ve svazku \"Popis politického okresu Strakonického\". Stavba započala dne 14. března 1912 na návrší „Na doubku“. Stavbu provedl zednický mistr Karel Walter z Písku, stavební kámen byl lámán na panském poli za „Pahrbkem“, stavební písek z pískovny na Hůrce. Stavební pozemek a podporu poskytl hrabě Josef Herberstain. Vzhledem k nevýhodné poloze stavby na vršku musel dodavatel studnu prohlubovat až k hloubce 20 metrů. Dne 12. října 1912 byla škola dostavěna jako patrová budova a dne 27. října 1912 slavnostně školu vysvětil předslavický farář Vojtěch Carda.\n\nZnak a vlajku obce vytvořil heraldik a vexilolog Mgr.Jan Tejkal. Předseda Poslanecké sněmovny Parlamentu České republiky rozhodl o udělení znaku a vlajky obce Tvrzice dne 6. 6. 2017. Slovní popis je dle dekretu Předsedy Poslanecké sněmovny Parlamentu České republiky o udělení znaku a vlajky takto:\nTzv. cimbuřová hlava štítu představuje jako symbol opevněné stavby zřetelné mluvící znamení obce vyjadřující název obce, v němž lze spatřit slovo „tvrz“. Koruna připomíná první zmínku o obci v roce 1315, kdy se uvádí založení obce královnou Eliškou Přemyslovnou. Vyrůstající lovecký pes připomíná historické období mezi léty 1595 až 1666, kdy byla ves v majetku Jindřicha Chřepického z Modliškovic majícího v erbu přední polovinu psa.\n\n"}
{"id": "121298", "url": "https://cs.wikipedia.org/wiki?curid=121298", "title": "Tursko", "text": "Tursko\n\nObec Tursko (dříve \"Černuc\") se nachází v okrese Praha-západ, kraj Středočeský, zhruba 14 km ssz. od centra Prahy a 5,5 km jižně od Kralup nad Vltavou. Žije zde obyvatel.\n\nObec byla významným centrem Rytířského řádu křižovníků s červenou hvězdou. Proto prakticky všechny památky v Tursku jsou spjaty s tímto řádem. V části území obce byla v posledních letech vystavěna nová obytná zóna.\n\nPrvní písemná zmínka o vsi (\"Crenuc\") pochází z roku 1100, v souvislosti s darem, který jistý Nemoj učinil vyšehradské kapitule. Název Tursko, původně snad pomístní označení pro pastviny hovězího dobytka, je v souvislosti se zdejší vsí bezpečně doložen k roku 1205 v zápise o darování pozemků „ve vsi Černuci, na Turště“ (\"in villa Crynucy, Naturscye\") ostrovskému klášteru. V roce 1237 Bohuslava z Černuce (manželka Sulislavce Zvěsta z Pnětluk) věnovala vesnici špitálu sv. Františka v Praze. Tuto instituci, sídlící při pražském mostě (na dnešním Křižovnickém náměstí), provozoval řád křižovníků s červenou hvězdou, který pak zůstal zdejší vrchností po celá staletí. Název \"Černuc\" byl užíván až do počátku 15. století, kdy byl vystřídán pojmenováním \"Tursko\" (snad i pro rozlišení od nedaleké Černuce u Velvar).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tursko \"(700 obyvatel, poštovna, četnická stanice, katol. kostel)\" byly v roce 1932 evidovány tyto živnosti a obchody: holič, 3 hostince, 2 koláři, 2 kováři, 2 krejčí, obuvník, pekař, 9 rolníků, 4 řezníci, sedlář, 3 obchody se smíšeným zbožím, spořitelní a záložní spolek pro Tursko, stavební družstvo, švadlena, hlavní sklad tabáku, tesařský mistr, truhlář, 2 velkostatky, zámečník.\n\nPočet obyvatel je uváděn za Tursko podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé turské aglomeraci nicméně žije necelých 1 tisíc obyvatel.\n\n\n\n\nDo obce vede od Prahy přes Velké Přílepy silnice II/240, která dál pokračuje po pláni do Kralup nad Vltavou. V roce 2019 proběhla celková rekonstrukce silnice a to od Velkých Přílep až po konec obce Tursko, kdy došlo k celkové úpravě sjezdu a nájezdu na komunikaci.\n\nDo obce zajíždí linka 316, která začíná na zastávce metra Bořislavka a pokračuje dál přes Velké Přílepy, kdy dál projíždí Turskem a končí v Holubicích. Dále jsou tu linky jako linka 458, která jezdí jednou denně a to od Holubic, přes Tursko, až do Kralup nad Vltavou, kde končí spoj na nádraží. Od roku 2017 začala jezdit linka 456 a to od Slaného, kdy tato linka pokračuje přes vesnici okolo Dálnice D7 a končí v Libčicích nad Vltavou, které do té doby neměly autobusové napojení na okolí. Jedinným večerním spojením je pak noční linka 954 která začíá na Vítězném náměstí u stanice metra Dejvice, její pokračování vede přes Sedlec, Roztoky, Úholičky, Přílepy, Tursko a končí v Holubicích.\n\nNejbližší vlakové spojení je v Kralupech nad Vltavou nebo v Libčicích nad Vltavou, přes které jezdí jak už místí spoje na Slaný, Prahu, Kladno, Mělník a dále i vnitrostátní spoje směr Německo.\n\nPřívoz zde sice není, ale jako možná spojení jsou zde nejblíže v Libčicích, Úholičkách a Roztokách.\n\nÚzemím obce vede pouze 1 turistická trasa:\n\n"}
{"id": "121300", "url": "https://cs.wikipedia.org/wiki?curid=121300", "title": "Křenek", "text": "Křenek\n\nObec Křenek se nachází v okrese Praha-východ (do roku 2006 v okrese Mělník), kraj Středočeský. Rozkládá se sedm kilometrů severozápadně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1337.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Křenek \"(393 obyvatel)\" byly v roce 1932 evidovány tyto živnosti a obchody: výroba cementového zboží, 3 hostince, 4 košíkáři, obchod s košíkářským zbožím, kovář, malíř, 2 obchody se smíšeným zbožím, trafika, 3 obchody se zemskými plodinami.\nDopravní síť\n\nVeřejná doprava 2011\n\n"}
{"id": "121301", "url": "https://cs.wikipedia.org/wiki?curid=121301", "title": "Hradešice", "text": "Hradešice\n\nObec Hradešice se nachází v okrese Klatovy, kraj Plzeňský. Žije zde obyvatel.\n\n\nPrvní písemná zmínka o obci pochází z roku 1360.\n\n\n"}
{"id": "121302", "url": "https://cs.wikipedia.org/wiki?curid=121302", "title": "Vanov", "text": "Vanov\n\nObec Vanov () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Eywancz (1366), na Velikém Evanově (1447), Welky Wanow (1592), Gross Wanow (1678), Gros Wanow a Wanweky (1720), Gross Wanow (1751), Gross Wannau a Welký Wanow (1846), Gross Wanau a Vanov (1872) až k podobě Vanov v roce 1924. Místní jméno vzniklo přidáním přivlastňovací přípony -ov k osobnímu jménu Evan či Ejvan. Dřívější přívlastek Velký sloužil k odlišení od blízkého Vanůvku.\n\nPrvní písemná zmínka o obci pochází z roku 1580.\n\nSbor dobrovolných hasičů vznikl 15. března 1901 z podnětu tehdejšího řídícího učitele Jana Šívra a občanů Jana Poledny, Františka Dvořáka a Václava Kadlece. Obec poté zakoupila čtyřkolovou ruční stříkačku, která se přepravovala koňmi. V té době měl hasičský sbor 12 členů. Téhož roku byla postavena kůlna se zvonem, kterým se vyhlašuje poplach v případě požáru. Kůlna se dočkala rekonstrukce v roce 2010. V roce 2012 měl sbor 27 členů.\n\nOd 1. dubna 1980 do 31. prosince 1991 byl místní částí Telče, od 1. ledna 1992 je samostatnou obcí.\n\nVanov leží v okrese Jihlava v Kraji Vysočina. Nachází se 2 km jižně od Vanůvku, 2,5 km západně od Volevčic, 5 km severozápadně od Telče, 2 km severně od Hostětic a 2,5 km jihovýchodně od Řásné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 587 metrů. Nejvyšší bod o nadmořské výšce 647 metrů leží západně od vsi. Obcí protéká potok z Vanova. Severovýchodní částí katastru prochází Telčský potok, na němž se rozkládají rybníky Smrk, Vlček a Polívkův rybník. Západní hranici území tvoří Částkovický potok, na němž leží Svatojanský rybník. Na levé straně silnice z Telče do Vanůvku u kříže z roku 1806 roste památná 25 metrová lípa velkolistá, jejíž stáří bylo v roce 1994 odhadováno na 187 let. Původně zde stály lípy dvě.\n\nZhruba 100 metrů od severního okraje obce se nachází činný lom, který je v rámci Geoparku Vysočina evidován jako pozoruhodná geologická a mineralogická lokalita. Lze zde spatřit ukázky druhého hlavního horninového typu geoparku – ruly, migmatitizované ruly a migmatity. Nejvýznamnějším minerálem, který se zde vyskytuje, je cordierit, jehož zrna dosahují až drahokamové kvality.\n\nPodle sčítání 1930 zde žilo ve 34 domech 198 obyvatel. 198 obyvatel se hlásilo k československé národnosti. Žilo zde 192 římských katolíků a 5 evangelíků.\n\nObec má sedmičlenné zastupitelstvo, v jehož čele stojí starostka Ludmila Ťápalová. Ve volbách roku 2010 kandidovali jednotliví kandidáti na samostatných kandidátkách. Volební účast činila 75 %.\n\nVanov je členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nV obci sídlí firmy Zemědělské družstvo Telč, Enkaton s.r.o. a Hotel Šiškův mlýn s restaurací. Obcí prochází silnice III. třídy č. 11265, která se severovýchodně napojuje na komunikaci III. třídy č. 11264 do Řásné. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Budeč, Nová Říše, Řásná, Telč, Černíč, Myslůvka, Jihlava a Mrákotín. Obcí prochází cyklistická trasa č. 5126 z Řásné do Telče, červeně značená turistická trasa a Naučná stezka Otokara Březiny.\n\nMístní děti dojíždějí do základní školy v Telči. Působí zde Sbor dobrovolných hasičů Vanov. Nachází se zde golfové hřiště.\n\n\n\n\n"}
{"id": "121304", "url": "https://cs.wikipedia.org/wiki?curid=121304", "title": "Vavřinec (okres Kutná Hora)", "text": "Vavřinec (okres Kutná Hora)\n\nObec Vavřinec () se nachází asi 18 km západně od Kutné Hory v okrese Kutná Hora ve Středočeském kraji. Žije v ní obyvatel. Součástí obce jsou i vesnice Chmeliště a Žíšov. Protéká tudy řeka Výrovka, která je levostranným přítokem Labe. Výrovka na horním toku bývá označována také jako \"Vavřinec\" či \"Vavřinecký potok\".\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vavřinec \"(443 obyvatel, katol. kostel)\" byly v roce 1932 evidovány tyto živnosti a obchody: bednář, obchod s dobytkem, 2 hostince, kolář, kovář, 2 krejčí, mlýn, porodní asistentka, obchod se smíšeným zbožím, spořitelní a záložní spolek pro Vavřinec, 2 švadleny, trafika, truhlář, zámečník.\n\nVe vsi Chmeliště \"(přísl. Žíšov, 463 obyvatel, samostatná obec se později stala součástí Vavřince)\" byly v roce 1932 evidovány tyto živnosti a obchody: 2 cihelny, družstvo pro rozvod elektrické energie ve Chmelišti, 2 hostince, lesní družstvo, kovář, krejčí, mlýn, 2 obchody s lahvovým pivem, 3 řezníci, obchod se smíšeným zbožím, spořitelní a záložní spolek pro Žišov, 2 trafiky.\n\nDopravní síť\n\nVeřejná doprava 2011\n\n\n\n"}
{"id": "121305", "url": "https://cs.wikipedia.org/wiki?curid=121305", "title": "Radkovice (okres Plzeň-jih)", "text": "Radkovice (okres Plzeň-jih)\n\nObec Radkovice se nachází v okrese Plzeň-jih v Plzeňském kraji. Žije zde obyvatel.\n\nPrvní písemná zmínka o obci pochází z roku 1389.\n\n\n"}
{"id": "121306", "url": "https://cs.wikipedia.org/wiki?curid=121306", "title": "Radostná pod Kozákovem", "text": "Radostná pod Kozákovem\n\nObec Radostná pod Kozákovem se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1403.\n\n\n"}
{"id": "121307", "url": "https://cs.wikipedia.org/wiki?curid=121307", "title": "Velký Ořechov", "text": "Velký Ořechov\n\nObec Velký Ořechov se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1141.\n\n\n\n"}
{"id": "121308", "url": "https://cs.wikipedia.org/wiki?curid=121308", "title": "Velký Malahov", "text": "Velký Malahov\n\nObec Velký Malahov (německy \"Großmallowa\") se nachází v okrese Domažlice v Plzeňský, dvacet kilometrů severně od Domažlic a patnáct kilometrů jižně od Stříbra. Žije zde obyvatel.\n\nPrvní písemná zmínka o obci pochází z roku 1379.\n\n\n\n"}
{"id": "121309", "url": "https://cs.wikipedia.org/wiki?curid=121309", "title": "Velký Beranov", "text": "Velký Beranov\n\nObec Velký Beranov () se nachází v okrese Jihlava v Kraji Vysočina. Žije zde obyvatel.\n\nV roce 2019 získala obec ocenění v soutěži Vesnice Vysočiny 2019, konkrétně obdržela Diplom za rozvoj předškolního vzdělávání.\n\nNázev se vyvíjel od varianty Baranow (1318), Paranaw (1376), Parans (1413), Poranauer Brukhen (1558), Baranaw (1678), Gross Beranau a Welky Beranow (1846). Místní jméno vzniklo přidáním přivlastňovací přípony -ov k osobnímu jménu Baranov. Přívlastek velký byl připojen k odlišení od nedalekého Malého Beranova.\n\nPrvní písemná zmínka o obci pochází z roku 1318, Jan Lucemburský v ní potvrdil Beranov jako královské léno Janu z Hradce. Za rok založení se však považuje rok 1221, protože tehdy páni z Hradce podle záznamů drželi osadu Beranov, Bradlo a Jeclov. Po smrti Jana z Hradce přešla vesnice jako léno Jindřichu z Lipé, následně se vystřídalo 17 majitelů. Rozkvět zažila vesnice v 13. a 14. století, v době těžby stříbra. Odhaduje se, že v dřevěných chalupách zde žilo okolo 200 horníků. V obci je k roku 1591 doložena existence tvrze, dodnes se však nedochovala.\n\nV letech 1869–1930 patřil k obci Malý Beranov. Malý Beranov přitom historicky byl částí obce ležící u mostu u řeky, jako samostatná obec byl oddělen teprve v roce 1800. Od roku 1869 k Velkému Beranovu přísluší vesnice Bradlo a Jeclov.\n\nVelký Beranov leží v okrese Jihlava v Kraji Vysočina. Nachází se 5 km západně od Vysokých Studnic, 6 km severovýchodně od Luk nad Jihlavou, 2 km severně od Bradla, 2 km severovýchodně od Malého Beranova a 7 km východně od Jihlavy. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Beranovský práh. Průměrná nadmořská výška činí 524 metrů. Nejvyšší bod, Zmolíška (550 m n. m.), leží severozápadně od obce. Východně od obce pramení potok Loudilka. V místní částí Jeclov roste památný dub letní.\n\nPodle sčítání 1930 zde žilo v 143 domech 847 obyvatel. 846 obyvatel se hlásilo k československé národnosti a 1 k německé. Žilo zde 684 římských katolíků, 22 evangelíků, 128 příslušníků Církve československé husitské.\n\nObec má tři místní části Bradlo, Jeclov a Velký Beranov, které leží na 3 stejnojmenných katastrálních územích a má šest základních sídelních jednotek – Bradlo, Jeclov a na katastrálním území „Velký Beranov“ Loudilka, Nové Domky, U dálnice a Velký Beranov.\n\nVelký Beranov je členem Svazku obcí mikroregionu Loucko a místní akční skupiny LEADER - Loucko.\n\nObec má 15členné zastupitelstvo, v čele 5členné rady stojí starosta Jan Plevčík.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 27. května 2008. Znak: V modrém štítě, pod červenou hlavou s otevřenou knihou, beraní hlava s krkem a zlatou zbrojí, vše stříbrné. Vlajka: List tvoří dva vodorovné pruhy, červený a modrý, v poměru 1 : 2. V červeném pruhu otevřená kniha, v modrém beraní hlava s krkem a žlutou zbrojí, vše bílé. Poměr šířky k délce listu je 2 : 3.\n\nV obci sídlí firmy ENERGO Velký Beranov, s.r.o., Autodíly FREY s.r.o., Zemědělec, spol. s r.o., SIZAPO, spol. s r.o., VERTICAL INTERNATIONAL, s.r.o., SIZACOLOR s.r.o., VEBETEX s.r.o., Wood Home CZ s.r.o. a Zemědělské družstvo Velký Beranov. Ve Velkém Beranově se nachází pobočka České pošty, služebna Policie ČR - Dálniční oddělení a ordinaci zde má stomatolog.\n\nObcí prochází silnice II. třídy č. 353 do Jamného a č. 602 z Jihlavy do Měřína a místní komunikace III. třídy č. 3531. Dopravní obslužnost zajišťují dopravci ICOM transport, Dopravní podnik města Jihlavy, Tourbus, TRADO-BUS a ZDAR. Autobusy jezdí ve směrech Brno, Velké Meziříčí, Jihlava, Tábor, Písek, Strakonice, Velká Bíteš, Luka nad Jihlavou, Kamenice, Bítovčice, Vržanov, Měřín, Bransouze, Arnolec, Žďár nad Sázavou, Bohdalov, Věžnice, Jamné, Nadějov, Náměšť nad Oslavou a jihlavská MHD linka č. 765012.\n\nZákladní škola a mateřská škola Velký Beranov je příspěvková organizace zřizovaná obcí Velký Beranov. Mateřská škola má dvě třídy pro 50 dětí. Ve školním roce 2014/2015 navštěvovalo základní školu 197 dětí. Nachází se zde kulturní dům a knihovna.\n\nSbor dobrovolných hasičů Velký Beranov byl založen v roce 1888. Dále tu působí mysliveckého sdružení Chalupnické louky a Český svaz chovatelů. TJ Družstevník Velký Beranov hraje v sezoně 2014/2015 fotbalový okresní přebor v okrese Jihlava.\n\nVesnice má na návsi kostelík zasvěcený sv. Jáchymovi a Anně, vybudovaný v 17. století v dřevěné podobě Euchariem z Karstenu, v roce 1797 přestavěný jako zděná stavba. Ta však nevydržela dlouho, již v roce 1837 byla zbořena a na jejím místě vystavěna dnešní kaple. Dnes je kousek od kostelíka mateřská škola a pošta a nedaleko i základní škola a fotbalové hřiště. Studna v blízkosti kostela se už neudržuje. Každoročně se tu koncem července pořádá pouť. Dalšími památkami je památník obětem druhé světové války a pamětní deska vzpomínající na první základní školu v obci.\n\n"}
{"id": "121310", "url": "https://cs.wikipedia.org/wiki?curid=121310", "title": "Soběšín", "text": "Soběšín\n\nObec Soběšín () se nachází v okrese Kutná Hora ve Středočeském kraji, na pravém břehu řeky Sázavy asi 29 km jihozápadně od Kutné Hory a 10 km jižně od města Sázava. U této obce se stéká řeka Sázava s řekou Blanicí. V obci žije obyvatel. Součástí obce je i vesnice Otryby.\n\nPrvní písemná zmínka o obci pochází z roku 1291.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Soběšín \"(přísl. Mazourův Mlýn, Otryby, 476 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Otrybech, galanterie, 3 hostince, kolář, 2 kováři, lihovar, 2 mlýny, pila, 3 rolníci, obchod se smíšeným zbožím, spořitelní a záložní spolek pro Soběšín a Otryby, 2 trafiky, truhlář, velkostatek Šternberk.\n\n\nDopravní síť\n\nVeřejná doprava 2011\n\n\n"}
{"id": "121311", "url": "https://cs.wikipedia.org/wiki?curid=121311", "title": "Vernéřovice", "text": "Vernéřovice\n\nObec Vernéřovice (německy \"Deutsch Wernersdorf\") se nachází v okrese Náchod v Královéhradeckém kraji na hranici s Polskem. Tato lánová ves leží v údolí Vernéřovického potoka a svým východním koncem prakticky navazuje na město Meziměstí. Žije zde obyvatel.\n\nPrvní písemná zmínka o obci pochází z roku 1351. Dřívější název „Německé Vernéřovice“ či „Deutsch Wernersdorf“. Podle pověsti založena lokátorem Wernerem. Od založení až do odsunu v poválečných letech obývána Němci. Dříve převládala textilní zemědělská produkce, po kolektivizaci získala podíl masná produkce.\nKostel v obci sv. archanděla Michaela je od Kryštofa Dientzenhofera z 20. až 30. let 18. století. Za obcí je bývalá novogotická poutní kaple Panny Marie Pomocné z let 1892 až 1894 – místo tzv. Vernéřovického zázraku. Ke kapli vedla Křížová cesta.\n\nObcí prochází silnice III/3023 ve směru z Meziměstí do Teplic nad Metují. Veřejnou autobusovou dopravou jsou Vernéřovice propojeny s Broumovem, Meziměstím, Teplicemi nad Metují a Adršpachem. Na území obce jsou tři autobusové zastávky. Železnice prochází těsně za hranicí vernéřovického katastru.\n\n\n"}
{"id": "121312", "url": "https://cs.wikipedia.org/wiki?curid=121312", "title": "Veselá (okres Semily)", "text": "Veselá (okres Semily)\n\nObec Veselá se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1654.\n\n\n"}
{"id": "121313", "url": "https://cs.wikipedia.org/wiki?curid=121313", "title": "Vidice (okres Domažlice)", "text": "Vidice (okres Domažlice)\n\nObec Vidice se nachází v okrese Domažlice v Plzeňském kraji. Nachází se dvacet kilometrů severně od Domažlic a dvanáct kilometrů severozápadně od Horšovského Týna. Žije v ní obyvatel.\n\nPrvní písemná zmínka o obci pochází z roku 1362.\n\n\n\n"}
{"id": "121314", "url": "https://cs.wikipedia.org/wiki?curid=121314", "title": "Vernířovice", "text": "Vernířovice\n\nObec Vernířovice (německy \"Wermsdorf\", dříve Šumperská Teplice) katastrální území Vernířovice u Sobotína, se nachází v okrese Šumperk v Olomouckém kraji. Žije zde obyvatel.\n\nObec se nachází v Chráněné krajinné oblasti Jeseníky v údolí horské říčky Merty, z obou stran obklopená horskými masívy vrcholové části Hrubého Jeseníku. V bezprostřední blízkosti obce je přírodní památka Zadní Hutisko. Je to druhé největší krupníkové těleso v ČR s přírodní rezervací Bučina – pralesní porost buku a unikátní lokalita mravenců pod Jelení studánkou.\n\nVernířovice jsou přitažlivé nejen pro turistiku a rekreační sporty, ale i pro milovníky starých důlních děl a minerálů. Oblíbená je značená trasa přes Kosaře na Jelení hřbet a Čertovu stěnu s vyhlídkovou skálou. V okolí jsou zbytky štol a jam po kutání rudy. Samota Švagrov přitahuje okolními stopami po těžební činnosti a romantickou krajinou. Obec je významným výchozím místem k podnikání různých výletů do Chráněné krajinné oblasti Jeseníky. Kostru tvoří horské skupiny Keprníku, Pradědu, Orlíku a Mravenečníku.\n\nPrvní písemná zmínka o obci pochází z roku 1558. Tato hornická osada spolu s dalšími obcemi po dlouhých 400 let zásobovala železné hutě v Sobotíně kvalitními magnetitovými rudami. Tato ruda a z ní vyrobené železářské výrobky proslavily tuto oblast po celém světě.\n\nZ Vernířovic pocházela žebračka Marina Schuchová, která tím, že v sobotínském kostele vyjmula při přijímání hostii z úst, dala bezprostřední podnět k zahájení neblahých čarodějnických procesů na losinském a loučenském panství.\n\n\n\n\n"}
{"id": "121315", "url": "https://cs.wikipedia.org/wiki?curid=121315", "title": "Vlkov (okres Náchod)", "text": "Vlkov (okres Náchod)\n\nObec Vlkov (německy \"Wilkau\") se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1546. Jak dokládají četné archeologické nálezy, území obce bylo opakovaně osídleno již od pravěku. Bylo doloženo pravěké sídliště a pohřebiště, objekty slezskoplatěnické a lužické kultury, dále nálezy z doby římské i slovanské. Středověkým předchůdcem dnešní osady byla pravděpodobně ves Vlkovyje, připomínaná v této lokalitě r.1228.\n\n\n"}
{"id": "121316", "url": "https://cs.wikipedia.org/wiki?curid=121316", "title": "Petrovice I", "text": "Petrovice I\n\nObec Petrovice I () se nachází v okrese Kutná Hora ve Středočeském kraji, asi 18 km jižně od Kutné Hory a 13 km jihozápadně od Čáslavi. Žije v ní obyvatel. Součástí obce jsou i vesnice Hološiny, Michalovice, Senetín a Újezdec.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n\n"}
{"id": "121318", "url": "https://cs.wikipedia.org/wiki?curid=121318", "title": "Hrádek (okres Klatovy)", "text": "Hrádek (okres Klatovy)\n\nObec Hrádek se nachází v okrese Klatovy, kraj Plzeňský. Leží v podhůří Šumavy, přibližně pět km od královského města Sušice. Nachází se v nadmořské výšce přes 500 m nad mořem, nejvyšším vrcholem v okolí je Svatobor (845 m), na jehož vrcholu se nachází rozhledna. Žije zde obyvatel.\n\nObec tvoří části: vlastní Hrádek, dále Čejkovy, Čermná, Kašovice (včetně osady Puchverk), Odolenov, Tedražice a Zbynice.\n\nHrádkem protéká řeka Ostružná a v podzámčí se rozkládá Hrádecký mlýnský rybník.\nPrvní písemná zmínka o obci pochází z roku 1298.\n\nKronika obce Hrádek byla založena v roce 1929. Jejím prvním pisatelem byl učitel Josef Kadlec, který byl do této funkce zvolen 18. ledna 1929. Zasloužil se o sepsání nejvýznamnějších událostí, který se obce týkaly mezi lety 1918 až 1939. Poté došlo k přerušení tradice ročních zápisů, na které se navázalo v roce 1987. Byla zpětně dopsána doba od posledního zápisu Josefa Kadlece do konce 70. let. Kronikářkou v této době byla paní Stanislava Saxlová, Hrádek 81, její pomocnicí pak Dana Žitníková, Hrádek 180. Mezi lety 1997 a 2001 do kroniky přispívala paní Miluše Šmídová, Hrádek 165. Od 1. března 2002 je kronikářem obce Čeněk Šebesta, Hrádek 95.\n\n\n\n"}
{"id": "121321", "url": "https://cs.wikipedia.org/wiki?curid=121321", "title": "Demise (album)", "text": "Demise (album)\n\nDemise je druhé a poslední album české Oi! kapely Orlík.\n\nV roce 1991 kapela zanikla a její bývalý zpěvák Daniel Landa se pustil na sólovou kariéru.\n\n"}
{"id": "121339", "url": "https://cs.wikipedia.org/wiki?curid=121339", "title": "Hierarchie", "text": "Hierarchie\n\nHierarchie (řec. ἱερός \"hieros\", posvátný, a ἄρχω, ἄρχειν \"archó, archein\", vládnout) je uspořádání nadřazenosti a podřízenosti tak, že každý prvek kromě nejvyššího je podřízen právě jednomu nadřízenému. Schéma hierarchie tak tvoří strom či pyramidu.\n\nHierarchie původně označuje pevné uspořádání nadřízenosti a podřízenosti v kněžstvu: nejvyšší kněz se nazýval \"hierarchés\". V tomto smyslu se i dnes hovoří o církevní hierarchii – soustavě nadřízeností zejména v katolické církvi. Později se používala i pro jiné složitější systémy hodností s více vrstvami či patry nadřízenosti a podřízenosti, například mezi úředníky nebo v armádě.\n\nPojem hierarchie obecně zdůrazňuje následující rysy:\n\nV přeneseném smyslu se mluví o hierarchii hodnot nebo hierarchii věd, uspořádaných podobně. Něco jako „hierarchické uspořádání“ vzniká spontánně v biologické evoluci i ve složitých technických systémech. Také systémy vyhledávání a řazení informací jsou založeny na hierarchickém (stromovém) uspořádání dat.\n\nHierarchické uspořádání je velmi přehledné, a to i při velkém počtu prvků. Dovoluje účinnou dělbu činností, spolehlivé řízení i předávání povelů a pokynů a umožňuje i jasné přidělení odpovědností. Proto se dodnes užívá tam, kde na těchto vlastnostech nejvíc záleží: v armádě, v policii, v úřadech a podobně.\n\nMezi hlavní nevýhody patří právě nepružnost pevného uspořádání, někdy zbytečně velký počet „pater“ a absence komunikace mezi sousedními prvky: každá komunikace musí probíhat přes nadřízeného. Proto se v podnicích dnes často preferují uspořádání více „plochá“, s menším počtem řídících úrovní a s horizontálními vazbami.\n\n"}
{"id": "121341", "url": "https://cs.wikipedia.org/wiki?curid=121341", "title": "Dzongkä", "text": "Dzongkä\n\nDzongkä nebo Bhútánština je národní jazyk Bhútánského království. Slovo „\"dzongkä\"“ vyjadřuje, že jde o jazyk (\"kä\", ) používaný v \"dzonzích\" () – opevněných klášterech vystavěných Shabdrungem Ngawangem Namgyelem v 17. století.\n\nDzongkä má podobný vztah k moderní tibetštině jako například španělština k italštině; oba jazyky již ztratily vzájemnou srozumitelnost, ale sdílejí společného předka, jenž je stále užíván v liturgické oblasti. Tak jako římskokatoličtí kněží ve Španělsku a Itálii studují latinu, tibetští a bhútánští mniši studují posvátný jazyk tibetského buddhismu, starotibetštinu; v Bhútánu je tento jazyk označován \"chhokey\".\n\nJazyk dzongkä a jeho dialekty jsou mateřským jazykem obyvatel osmi západních distriktů Bhútánu:\n\n\nSkupiny mluvčích žijí také v blízkosti indického města Kalimpong, jež bylo dříve taktéž součástí země, ale nyní náleží indickému státu Západní Bengálsko. Výuka jazyka je povinná ve všech bhútánských školách a jazyk je lingua franca v okresech na jihu a východu země, kde jako převažující nefiguruje.\n\nLingvisticky dzongkä náleží do tibetobarmské větve jazyků sinotibetské jazykové rodiny. Je blízce příbuzný národnímu jazyku někdejšího Sikkimského království, sikkimštině, a dalším bhútánským jazykům:\n\n\nModerní tibetština náleží do jiné jazykové podvětve.\n\nDzongkä se obvykle zapisuje bhútánskou formou tibetského písma známého jako \"Joyi\" (mgyogs yig) a \"Joshum\" (mgyogs tshugs ma). Mimo Bhútán se tento jazyk vyskytuje jen vzácně.\n"}
{"id": "121349", "url": "https://cs.wikipedia.org/wiki?curid=121349", "title": "Dark ambient", "text": "Dark ambient\n\nDark ambient (přel. temné prostředí) je jedna z nejrozšířenějších odnoží ambientní hudby. Je pro ni typický temný a disonantní charakter skladeb. Vznikla koncem sedmdesátých let 20. století. spolu s nástupem nových typů syntetizérů a rozvinul se posléze s vývojem nových počítačových technologií práce se zvukem (tzv. samplovací techniky) v rámci nejrůznějších elektronických hudebních forem. Jedná se o styl, který má mnoho tváří a je spojen často s dalšími hudebními žánry, především industriálem, noisem, ad. Termín jako takový lze užít pro všechny formy ambientní hudby, kterým jsou v podtextu společné (krom výše uvedených) charakteristiky typu \"„zlověstná“\", \"„osudová“\", či pocity jako \"„osamělost“\", \"„izolovanost“\", \"„melancholie“\", apod.\n\nDark ambient jako žánr nemá žádného zakladatele, a i jeho název vznikl až mnohem později, než styl samotný. Za nahrávky, které představují pouze jakési kořeny tohoto hudebního tvaru lze považovat skladby, vytvořené v rámci raného období spolupráce Briana Ena a Roberta Frippa na albu \"„Evening Star“\" z roku 1975. V osmdesátých letech již plně reprezentují dark-ambientní hudbu projekty jako Coil, Lustmord nebo Zoviet France, od druhé poloviny devadesátých let pak již ve formě nových podob stylu soubory a umělci jako Raison d' être, Vidna Obmana, ad. Dark ambient v této době též proniká do soudobé vážné hudby. Příklady takových projektů jsou např. Autopsia nebo česká formace Aghiatrias, jejíž duší je skladatel Vladimír Hirsch.\n\nParalelními styly, ať již vycházejícími z dark ambientu nebo jemu blízkými, jsou \n\n"}
{"id": "121350", "url": "https://cs.wikipedia.org/wiki?curid=121350", "title": "Jakob Stainer", "text": "Jakob Stainer\n\nJakob Stainer, také Jakobus nebo Jacobus Stainer (1617 nebo 1619 Absam – 1683 Absam), byl rakouský houslař.\n\nJakob Stainer se narodil v tyrolském městečku Absam. V mládí se mu dostalo dobrého vzdělání, naučil se také latinsky a italsky. Kdo se v té době chtěl stát učedníkem u houslaře a nebyl jeho synem, musel mít základní truhlářské vzdělání. Jelikož Stainerův otec byl horník, mladý Jakob se musel učit truhlářskému řemeslu. Původně se chtěl naučit houslařině v Innsbrucku nebo Füssenu, kvůli nepokojům v důsledku třicetileté války se ale rozhodl studovat v Itálii, pravděpodobně v Benátkách. Po skončení studií ještě nějakou dobu cestoval a důležitých vědomostí pravděpodobně nabyl také od Niccoly Amatiho. Od roku 1644 se již stal samostatným houslovým mistrem, jeho nástroje byly oblíbené zvláště na sever od Alp. 26. listopadu 1645 se v Absamu oženil s Margaretou Holzhammerovou a od té doby pracoval převážně ve svém rodišti, ačkoliv byl často na cestách, při kterých prodával své nástroje nebo nakupoval materiály potřebné pro jejich konstrukci.\n\nJeho originální signatura je\n\nJeště v 18. století bylo obvyklé, že někteří houslaři v Mittelwaldu opatřovali své nástroje Stainerovými cedulkami. V této době ještě neznali přesné datum jeho úmrtí, proto se objevují i cedulky s datem výroby 1712. Na konci 19. století a na začátku 20. století vyráběly saské manufaktury desítky tisíc levných plagiátů Stainerových houslí.\n"}
{"id": "121357", "url": "https://cs.wikipedia.org/wiki?curid=121357", "title": "Seznam kostelů na Žižkově", "text": "Seznam kostelů na Žižkově\n\nToto je seznam chrámů na pražském Žižkově:\n\n\n\n\n"}
{"id": "121406", "url": "https://cs.wikipedia.org/wiki?curid=121406", "title": "Mato Kosyk", "text": "Mato Kosyk\n\nMato Kosyk (Mathias Kossick) (18. června 1853 Wjerbno, Německo – 22. listopadu 1940 Albion, Oklahoma) byl lužickosrbský básník, publicista a prozaik. Svá díla psal dolnolužickou srbštinou.\n\nMato Kosyk byl synem drobného rolníka. V letech 1867–73 studoval na gymnáziu v Chotěbuzi, na které byl přijat po přímluvě wjerbnanského faráře. Studia nedokončil a začal pracovat na Lipsko – Drážďanské železnici jako telegrafista. V Lipsku se jako samouk začal seznamovat se základy poetiky a také zde vznikaly jeho první básně. Kvůli onemocnění odešel v roce 1877 ze služby na železnici a vrátil se do rodného Wjerbna. Navázal čilé styky s hornolužickými vlastenci, Michałem Hórnikem a Arnoštem Mukou. V Błótach se seznámil s Georgem Sauerweinem, toto setkání jej povzbudilo k další literární tvorbě.\n\nVe Wjerbně prožil Kosyk šest let intenzivní literární tvorby. Napsal zde mnoho lyrických básní, které později zařadil do sbírek \"Pytajcy duch\" (Zvědavá duše), \"Žeśecy raj\" (Dětský ráj) a dalších. K epickým básním patří třídílná \"Serbska swajžba w Błotach\" (Srbská svatba na Blatech) napsaná v hexametrech a trilogie \"Serbskich woścow śerpjenja a chwalba\", která obsahuje také báseň \"Pśerada markroby Gera\" (Zrada markraběte Gera). Kromě toho se M. Kosyk aktivně účastnil založení dolnosrbské Matice a spoluredigoval noviny Casnik.\n\nKdyž Kosykovi došly uspořené peníze, které vydělal na železnici, rozhodl se na podzim roku \n1883 přidat se k emigrantům z Wjerbna a z okolních vsí, kteří odcházeli do USA. Značnou roli v tomto rozhodnutí hrál jeho záměr vystudovat v Americe teologii, protože zde k zápisu na studia nebyla vyžadována maturita jako v Německu. Po studiích ve Springfieldu se stal pastorem německého lutherského sboru. V Americe napsal cyklus básní \"W cuzej zemi\" (V cizí zemi). Po smrti bratra v roce 1886 se vrátil do Německa a snažil se získat zde místo pastora. Protože byl odmítnut, vrátil se do USA, získal americké občanství, založil zde rodinu a od roku 1913 žil na farmě v Albionu, kde také zemřel.\n\nZpěvností a poetikou ovlivnila Kosykova tvorba lužickou literaturu začátku 20. století, zejména pak dolnolužickou básnířku Minu Witkojc.\n\n"}
{"id": "121407", "url": "https://cs.wikipedia.org/wiki?curid=121407", "title": "Březhrad", "text": "Březhrad\n\nBřezhrad () je místní částí a současně katastrálním územím statutárního města Hradce Králové, ležící poblíž rozhraní Pardubického a Královéhradeckého kraje. Působí zde komise místní samosprávy \"Březhrad\", jejíž územní působnost ale zasahuje i do sousedních částí Pražské Předměstí a Plačice.\n\nV oblasti Březhradu je nákupní oblast města a severní hranice umělého vodního jezera vzniklého těžbou písku a štěrku, zvaného také Opaťák (podle obce Opatovice nad Labem, do jejíhož katastru náleží) s nudistickou zónou. Březhrad má také sbor dobrovolných hasičů, který byl založen již v roce 1887. Každý rok se na místním hřišti koná \"Memoriál Miroslava Pekárka\", který tragicky zahynul v 18 letech na železničním přejezdu. Ještě před 20 lety zde fungoval masokombinát, který zaměstnával přes pět set lidí, nyní jsou prostory továrny používány pro výrobu nanuků značky Family Frost.\n\nOd prehistorických dob tady procházela nejdůležitější komunikační cesta spojující území současných měst Hradec Králové a Pardubice. První zmínka o Březhradu pochází z roku 1227. O rok později zde král Václav I. umožnil opatovickému klášteru založit vesnici s vodním mlýnem. Její předchozí názvy jsou \"Lhota Březhrad\" a \"Břehhrad\" a vesnice je nesla kvůli místu, které bylo obklopeno hrází, chránící před povodněmi. O dvě staletí později už existuje současný název \"Březhrad\", ale vedle něj také názvy \"Přehradí\" nebo \"Předhradí\", které nepochází z českého slova „hrad“, ale ze slova „hráz“ – přehrada rybníka.\n\nBřezhrad patřil klášteru až do husitských válek, kdy byl klášter v roce 1421 vypálen a zbořen, což vedlo k útěku benediktinů a ves krátce vlastnil Hradec Králové. Po skončení husitských válek patřila králi Jiřímu z Poděbrad. 5. dubna 1465 byly všechny klášterní vsi převedeny na jeho syny Viktorína, Jindřicha staršího a mladšího, knížata Minsterberská, a Bočka z Kunštátu. Březhrad ale zůstal v rukou Hradce Králové jako zástava za 5000 kop českých grošů. Faktickým vlastníkem Březhradu město bylo až do roku 1472.\n\nPočátek následujícího století charakterizují spory s Vilémem z Pernštejna, vlastníkem pardubického panství, kvůli přívodu vody do hradeckých rybníků a udržování místních hrází. V roce 1533 zde byl vykopán velký rybník, který byl také solí v očích pardubického souseda, tentokráte už jeho syna Vojtěcha z Pernštejna. Ale i tento spor byl vyřešen. V letech 1546–1547 došlo k vzpouře královských měst, která se postavila proti své účasti na potlačení války se Šmalkaldským spolkem v Německu, a mezi nimi byl i Hradec Králové. Bitva u Mühlberka v roce 1547 ale byla příčinou konce povstaleckého hnutí, majetek města byl poté konfiskován a vesnice byla předána Janovi z Pernštejna. Ten následující rok prodloužil labský kanál tak, aby pro příště vedl vodu z Labe až do místního mlýna. Jaroslav, syn Jana z Pernštejna, vesnici nakonec v roce 1559 prodal Hradci Králové. Tím byla krátká pernštejnovská epizoda uzavřena.\n\nPrvní věc, kterou zde hradečtí měšťané vybudovali, byla městská bažantnice. V roce 1612 byla vesnice zabrána kvůli dluhu 13 000 kop českých grošů, za který Hradec Králové ručil za vlády Rudolfa II., a o osm let později byla zkonfiskována císařem Ferdinandem II. Městu byla březhradecká osada vrácena až v roce 1628. Avšak Březhrad neměl dlouhého pokoje, protože vypukla třicetiletá válka. V roce 1642 byla vesnice vypálena švédským vojskem pod velením generála Torstensona a její obyvatelstvo potom rostlo velmi pomalu, protože v roce 1770 měla jen 23 domů.\n\nV roce 1778 Marie Terezie, císařovna římsko-německá, přikázala v rámci raabizace, tedy reformy zahrnující přeměnu panské roboty za nájemné, rozdělení majetku všech hradeckých dvorů a jejich přidělení bezzemkům za poplatek do dědičného nájmu. Rolníci z Březhradu dostali půdu v roce 1783, ale skutečný rozvoj osady nastal až v následujícím století. František Grégr, nový mlynář, zbořil v roce 1816 dřevěný mlýn a postavil nový cihlový. O deset let později měla obec 24 domů se 131 obyvateli, hájovnou a hostincem. Také rybník byl v roce 1827 vysušen a na jeho místě byly vytvořeny pastviny a pole. Značný vliv na tento rozvoj Březhradu mělo vybudování nové cesty z Kuklen směrem na Pardubice v roce 1836 a výstavba nové železniční trati o dvacet let později.\n\nVesnice, která se v roce 1849 stala nezávislou obcí, se také snažila zřídit vlastní školu. Po roce 1858 tu byl učitelem František Schejbal, který byl v Březhradě na odpočinku. Poté, co se zbláznil, byla vesnice opět bez školy. Pak přišla prusko-rakouská válka a ke zřízení školy došlo až v roce 1876, nová školní budova byla otevřena v roce 1878. Obec chtěla také rozvíjet kulturní a společenský život. V roce 1886 byla zřízena knihovna a v příštím roce byl založen dobrovolnický hasičský sbor. Březhrad si také vynutil zřízení četnické stanice, která existovala v obci v letech 1902–1904. V roce 1906 vznikl divadelní spolek „Havlíček“. Bylo také přislíbeno postavení nové školní budovy, k jejímu otevření došlo 1. září 1907. V roce 1912 vznikla místní spořitelna a v roce 1919 sportovní klub DTJ. V roce 1924 byla do obce zavedena elektřina a o šest let později byl založen Sokol. Ve třicátých letech 20. století zde také působilo sdružení „Hospodářské, nájemné, úsporné a stavební družstvo v Březhradě“.\n\nOdvážným krokům obce bránily přírodní katastrofy (1846 povodně, 1929 velká bouře), ale největší překážkou byla doba obou světových válek a poválečný přechod ke komunistické tyranii. Několik změn v té době bylo pro obec a její obyvatele velmi prospěšných, většina z nich ale ne. V roce 1953 byla uzavřena mateřská škola, ale ve stejném roce se zahájila výstavba masokombinátu, díky němuž začala výstavba nových bytů a domů. V obci působily komunistické organizace (1946 Výbor žen, 1946 Svaz československo-sovětského přátelství, 1953 Osvětová beseda, 1954 Československý červený kříž a Lidový myslivecký spolek, 1957 Svazarm neboli Svaz pro spolupráci s armádou, 1967 Československý svaz žen, 1971 Socialistický svaz mládeže). Komunistické myšlení dominovalo i v zemědělství, protože v roce 1956 bylo založeno Jednotné zemědělské družstvo. V roce 1956 bylo také otevřeno kino. V padesátých letech bylo zavedeno veřejné osvětlení a autobusová linka Hradec Králové – Březhrad – Čeperka. 31. března 1959 byla zahájena výstavba Domu kultury (slavnostně otevřen 29. října 1961), 16. března následujícího rok byl do vesnice zaveden plyn a 1. srpna byla otevřena pošta, na kterou se čekalo více než sto let (do té doby byla poštovní služba v Kuklenách). V letech 1962–1963 byla potřebám místní mateřské školky přizpůsobena část staré budovy základní školy a 10. října 1963 byla mateřská škola, která byla před deseti lety uzavřena, znovuotevřena. Počátkem května 1965 byla škola rekonstruována a rozšířena a o čtyři roky později začala výstavba kanalizace.\n\nChronologický seznam starostů v letech 1868–1975:\n\n\n\n\n\n\n\n\n\n\n\n\n\n\n\n\nNa začátku sedmdesátých let začala jednání o spojení obce s Hradcem Králové a 1. ledna 1976 se Březhrad stal čtvrtí tohoto města. Tento krok nepřinesl mnoho dobrého, v následujícím roce byla zrušena základní škola a v roce 1979 byl omezen počet meziměstských autobusových linek do Březhradu. Na začátku osmdesátých let zde byl firmou SEMPRA vybudován komplex zahradních skleníků a chvíli před tím velký sklad nábytku. Nedostatek skutečného zájmu města o čtvrť způsobil stagnaci obce. Pak přišla v roce 1989 sametová revoluce a lidé doufali ve změnu, ta ale nepřišla. Březhrad zůstal periferií, která vzbuzovala stále málo zájmu.\n\nV roce 1990 se objevily první hlasy požadující úplnou nezávislost čtvrti. Ve dnech 23. až 25. července 1990 se konala lokální anketa na téma možné nezávislosti, v níž velká většina obyvatel bez váhání podpořila myšlenku vzniku nové obce. Její vytvoření se ale nakonec neuskutečnilo a byl zachován předchozí stav. Několik let se obyvatelé neúspěšně dožadovali výstavby železničního přejezdu vybaveného zábranami, které by uzavřely celou šířku vozovky, protože železniční trať procházela středem čtvrti. 4. dubna 2003 projel místním železničním přejezdem (bez zábran) autobus veřejné dopravy a byl rozdrcen blížícím se vlakem. Čtyři lidé zemřeli – řidič a tři obyvatelé Březhradu. Krátce na to byl místní železniční přejezd vybaven samočinnými semafory s polovičními zábranami.\n\nTrpělivost obyvatel čtvrti skončila, když byl zveřejněn záměr firmy ThyssenKrupp Ferrosta vystavět v blízkosti obytných oblastí a na místě s významným zdrojem podzemní vody logistické centrum, sklady oceli a železa, a došlo ke schválení příslušné změny územního plánu. Proti projektu se stavělo například sdružení „Zdravý a bezpečný Březhrad“, které se obávalo znetvořené krajiny, intenzivní kamionové dopravy, zvýšené hlučnosti a prašnosti. Část obyvatel proto v lednu 2009 požadovala místní referendum o odtržení Březhradu od Hradce Králové.\n\nMěsto v únoru 2009 žádost o referendum zamítlo s odůvodněním, že Březhrad nesplňuje zákonnou podmínku nejméně 1000 trvale přihlášených českých občanů, rozhodnutí poté potvrdil krajský úřad i krajský soud. 27. dubna 2010 o stížnosti rozhodoval Ústavní soud, který rozhodnutí krajského soudu zrušil a rozhodl, že mezi obyvatele se počítají i cizí státní příslušníci, kteří jsou v oblasti přihlášeni k pobytu. Ústavní soud však nevyhověl návrhu na zrušení kvóty, jež v zákonu o obcích stanovuje 1000 obyvatel jako minimální počet pro vznik nové obce, přestože asi 80 procent existujících obcí v České republice má méně než 1000 obyvatel. Ústavní soud také potvrdil názor krajského soudu, že rozhodující je počet obyvatel v době, kdy se rozhoduje o konání referenda, nikoliv v době, kdy se bude administrativně řešit její odloučení. Iniciátoři referenda prý původně dostali od úřadu informaci, že v Březhradu je hlášeno 1012 občanů a 93 cizinců, pak náhle počet z neznámých důvodů klesl o více než 100.\n\nV červenci 2010 sdružení Zdravý a bezpečný Březhrad podalo ke krajskému soudu žalobu na krajský úřad za to, že vydalo ke stavbě souhlasné stanovisko z hlediska vlivu na životní prostředí, ač stavba byla navržena do blízkosti obytných domů a do místa, kde dříve bylo ochranné vodní pásmo. Po komunálních volbách ztratila ODS převahu v městském zastupitelstvu a město přestalo stavbu podporovat. V červenci 2011 investor od stavby odstoupil.\n\n\n\n\n\n\n\n\n"}
{"id": "121409", "url": "https://cs.wikipedia.org/wiki?curid=121409", "title": "Kobra stepní", "text": "Kobra stepní\n\nKobra stepní \"(Walterinnesia aegyptia)\" je jedovatý had z čeledi korálovcovitých, je to jediný známý zástupce rodu \"Walterinnesia\". Žije v suchých oblastech Blízkého východu na území Egypta, Izraele, Libanonu, Sýrie, Jordánska, Iráku, Íránu, Kuvajtu a Saúdské Arábie. Kobra stepní je zbarvená celá do černa, má velmi lesklé šupiny.\n\n"}
{"id": "121411", "url": "https://cs.wikipedia.org/wiki?curid=121411", "title": "Taylorova řada", "text": "Taylorova řada\n\nTaylorova řada je v matematice zvláštní mocninná řada.\n\nZa určitých předpokladů o funkci \"f(x)\" v okolí bodu \"a\" lze tuto funkci vyjádřit (rozvinout) jako mocninnou řadu. Toto vyjádření funkce prostřednictvím Taylorovy řady se označuje jako Taylorův rozvoj. Pokud se jedná o rozvoj v okolí bodu 0, mluvíme o Maclaurinově řadě.\n\nPro přibližné vyjádření hodnot funkce není nutné vyjadřovat všechny členy Taylorovy řady, ale můžeme zanedbat členy s vyššími derivacemi. Získáme tím tzv. Taylorův polynom. Taylorův polynom tedy aproximuje hodnoty funkce, která má v daném bodě derivaci, pomocí polynomu, jehož koeficienty závisí na derivacích funkce v tomto bodě.\n\nŘada je pojmenována po anglickém matematikovi Brooku Taylorovi, který ji publikoval v roce 1712, avšak metoda aproximace funkce mocninnou řadou byla objevena již roku 1671 Jamesem Gregorym.\n\nV případě existence všech konečných derivací funkce formula_1 v bodě formula_2 lze Taylorovu řadu zapsat jako\nMá-li funkce formula_1 v bodě formula_2 konečné derivace až do řádu formula_6, pak Taylorův polynom řádu formula_6 funkce formula_1 v bodě formula_2 je polynom:\nkde nultou derivací je myšlena samotná funkce, tzn. formula_11.\n\nTaylorův polynom je tedy speciálním případem Taylorovy řady, který získáme tehdy, jsou-li od určitého formula_6 všechny vyšší derivace nulové.\n\nRozvoj funkce formula_13, která má v okolí bodu formula_2 konečné derivace do formula_15-tého řádu je obsahem Taylorovy věty, která říká, že takovéto funkce lze v okolí bodu formula_2 vyjádřit jako\nNechť je funkce formula_18 spojitá na okolí bodu formula_2 a zároveň má na tomto okolí vlastní nenulovou derivaci. Potom existuje formula_20 z tohoto okolí tak, že\nSpeciálně lze zbytek formula_22 vyjádřit i některým z následujících tvarů (při zachování odpovídajících podmínek):\nTaylorova řada funkce formula_13 konverguje v bodě formula_28 k funkční hodnotě formula_13 právě když\n\nPro funkci formula_31 lze v okolí bodu formula_32 vyjádřit Taylorovu větu pomocí totálních diferenciálů jako\nkde funkci formula_34, která udává chybu, které se dopouštíme při ukončení rozvoje \"n\"-tým členem, lze vyjádřit ve tvaru\npro formula_36.\n\nPro formula_37 přechází Taylorova řada v řadu Maclaurinovu, tedy\n\nTaylorův rozvoj: formula_41\n\naproximovaná hodnota funkce: formula_42\n\n\nGoniometrické funkce:\nCyklometrické funkce:\nHyperbolické funkce:\n\nHyperbolometrické funkce:\n\nPro výpočet Taylorova polynomu složitějších funkcí se používá několik metod. Dá se počítat přímo z definice, což ale vyžaduje výpočet derivací vyšších řádů, které mohou být složité. Častěji se používá substituce, násobení, dělení, sčítání nebo odčítání Taylorových polynomů známých funkcí.\n\nChceme spočítat Taylorův polynom řádu 7 v bodě 0 funkce formula_60. Nejprve si funkci přepíšeme jako formula_61\n\nTaylorův polynom přirozeného logaritmu je formula_62 a funkce kosinus formula_63 (používáme notaci velké O, neboli Landauovu notaci).\n\nNyní využijeme substituce vnitřní funkce a vynecháme členy stupně vyššího než 7 díky použití notace velké O:\n\nformula_64\n\nformula_65.\n\nNa závěr si můžeme všimnout, že koeficienty u formula_66 jsou nulové, což odpovídá tomu, že kosinus je sudá funkce.\n\nChceme spočítat Taylorův polynom funkce formula_67 v bodě 0.\n\nMáme známé Taylorovy polynomy: formula_68 a formula_69. K řešení použijeme metodu neurčitých koeficientů.\n\nPředpokládejme, že platí formula_70 Vynásobíme obě strany rovnice jmenovatelem\n\nformula_71\n\nDáme k sobě koeficienty u stejných mocnin\n\nformula_72\n\nPorovnáním s koeficienty Taylorova polynomu exponenciální funkce dostáváme řešení\n\nformula_73\n\n\n\n"}
{"id": "121412", "url": "https://cs.wikipedia.org/wiki?curid=121412", "title": "Călărași (župa)", "text": "Călărași (župa)\n\nCălărași je rumunská župa, rozkládající se při jižní hranici země ve Valašsku. Jejím hlavním městem je Călărași.\n\nSousedy Harghity jsou župa Constanța na východě, Ilfov a Giurgiu na západě, Ialomița na severu a Bulharská republika na jihu.\n\nKrajina v Călărașské župě je velmi nížinná (je to součást Valašské nížiny); z jižní strany ji lemuje veletok Dunaj. Celá oblast je intenzivně zemědělsky využívána; místní zemědělská produkce tvoří okolo 3 % té celostátní. Protékají tudy řeky Argeș a Dambovița.\n\nOkresní města:\n\n\nOstatní města:\n\n\n"}
{"id": "121414", "url": "https://cs.wikipedia.org/wiki?curid=121414", "title": "Příkaz k inkasu", "text": "Příkaz k inkasu\n\nPříkaz k inkasu, spolu s párovým povolením inkasa, je bezhotovostní platební metoda umožňující příkazci čerpat peníze z jiného bankovního účtu ve prospěch svého účtu. Opakem této platby je \"žiro\" – platba odesílaná z účtu příkazce ve prospěch jiného účtu.\n\nVyužití služby je podmíněno souhlasem osoby oprávněné k manipulaci s zatíženým, debetovaným účtem. Tento souhlas je jednorázově vysloven vystavením splatného šeku ze zatíženého účtu nebo je udělen do odvolání pro určitý účet klientem banky oprávněným manipulací se zatíženým účtem. Banky nazývají tuto službu \"svolení k inkasu z účtu\".\n\nSvolení k inkasu z účtu je nutné zřídit v případě placení SIPO ve prospěch inkasního střediska SIPO.\n\n"}
{"id": "121416", "url": "https://cs.wikipedia.org/wiki?curid=121416", "title": "Vladimír Padrůněk", "text": "Vladimír Padrůněk\n\nVladimír Padrůněk (17. února 1952 Praha – 30. srpna 1991 Praha) byl český rockový a jazzrockový baskytarista. Je znám ze svého působení ve skupinách Jazz Q, Energit, Etc…, Abraxas a dalších.\n\nNa baskytaru začal hrát ve svých čtrnácti letech. Před tím absolvoval 1. cyklus lidové školy umění na housle. Jeho první významnější angažmá bylo působení ve skupině Exit v letech 1969–1970. Tam se poprvé setkal s Lubošem Andrštem a Slávkem Jandou.\n\nObrovský vzestup zažil začátkem 70. let. Svou hrou se prosadil v jazzrockové skupině Jazz Q, kterou vedl hudebník Martin Kratochvíl. S Jazz Q natočil v roce 1973 hned dvě alba – \"Pozorovatelna\" a \"Symbiosis\". Zároveň se byl s Lubošem Andrštem spoluautorem skladeb „Trifid“ a „Pori 72“. Jazz Q se začal prosazovat i v zahraničí. Kvůli minulosti svého otce, který se angažoval proti okupaci Československa v roce 1968, měl zakázáno cestovat do kapitalistické ciziny. Při každém turné skupiny na Západ musel být nahrazen.\n\nDalší důležitou etapou jeho hudební kariéry byla skupina Energit. Zde se, mimo jiné, podruhé setkal s Lubošem Andrštem. Spoluhráči Šedivý a Khunt skončili v emigraci a proto se v roce 1974 spojil s Vladimírem Mišíkem, se kterým založil skupinu Etc…. Ta v roce 1976 vydala své první album, v letech 1975 až 1977 dosáhl Padrůněk svého hráčského vrcholu, od roku 1976 také díky spolupráci s kytaristou Jiřím Jelínkem. Vedle toho se zúčastnil i několika dalších projektů (např. první album Oty Petřiny). V roce 1978 opustil Etc… a vrátil se zpět do Jazz Q.\n\nJedním z významných počinů tohoto basisty se ještě stalo album Jazz Q s názvem \"Hodokvas\". Začátkem 80. let začalo nejtěžší období Padrůňkova života. K jeho neustálým problémům s komunistickým režimem se připojily i zdravotní problémy. Objevilo se podezření na roztroušenou sklerózu. Tyto špatné zprávy se snažil potlačit alkoholem.\n\nNa jaře 1981 krátce působil ve skupině Abraxas Slávka Jandy. Jeho zdravotní stav se ale prudce zhoršoval a na další tři roky se umělecky odmlčel zcela. Namísto toho se stal tragickou figurkou pražských restaurací. V roce 1985 svitla nová naděje. Působil ve skupině Moby Dick (od roku 1986 Dux). V roce 1988 se ale stáhl z hudebního světa definitivně. Jeho nahrávky s Duxem jsou zachyceny na desce \"In memoriam Vladimíra Padrůňka\" (1992).\n\nV srpnu 1991 zemřel.\n\n"}
{"id": "121418", "url": "https://cs.wikipedia.org/wiki?curid=121418", "title": "Žiro", "text": "Žiro\n\nŽiro nebo také příkaz k úhradě, je bezhotovostní platební metoda umožňující posílat peníze z účtu příkazce na jiný bankovní účet.\n\nOpakem této platby je \"příkaz k inkasu\" – platba čerpaná z jiného účtu ve prospěch účtu příkazce.\n"}
{"id": "121420", "url": "https://cs.wikipedia.org/wiki?curid=121420", "title": "North American P-51 Mustang", "text": "North American P-51 Mustang\n\nNorth American P-51 Mustang byl jednomístný stíhací letoun dlouhého doletu, který během druhé světové války sloužil na straně spojenců. Jednalo se o jeden z nejúspěšnějších typů stíhacích letounů.\n\nVětšinou doprovázel bombardéry při náletech na Německo a spojencům pomohl získat vzdušnou převahu. Byl nasazen i v Tichomoří proti Japonsku.\n\nKorejskou válku stroj začal jako hlavní stíhačka a bitevní letoun spojenců, ale v jejím průběhu byl nahrazen proudovými letouny. V některých letectvech Mustang sloužil ještě na začátku 80. let. Řada letuschopných letounů soukromých majitelů létá dodnes.\n\nMustang byl původně vyvinut pro britské královské letectvo. Britové se na firmu North American Aviation obrátili s návrhem, zdali by v licenci stavěla stíhačky Curtiss P-40, NAA ovšem přišla s vlastním návrhem — zavázala se, že do 120 dnů zkonstruuje a postaví prototyp svého letounu.\n\nPrototyp NA-73X se poprvé dostal do vzduchu 26. října 1940, poháněný motorem Allison V-1710-F3R, 178 dní po objednávce. Konstrukce prototypu se ukázala jako velice zdařilá, u letounu také mj. byl použit zcela nový laminární profil křídla. V té tobě již měla RAF u North American objednávku na 320 sériových strojů NA-73 označovaných jako Mustang Mk.I. První z nich byl dokončen v květnu 1941 a do Británie byly dodávány od listopadu téhož roku. Dva sériové NA-73 byly v USAAC zkoušeny pod označením XP-51. Brzy poté začaly do Velké Británie přicházet Mk.I vyrobené na základě druhé objednávky na tři sta kusů, které výrobce díky mírným konstrukčním odlišnostem označoval NA-83. Hlavňovou výzbroj tvořily čtyři kulomety M2 Browning ráže 12,7 mm a čtyři Browningy ráže 7,7 mm. Následující verze NA-91byla vyzbrojena čtyřmi kanóny Hispano ráže 20 mm v křídle. 93 strojů odebralo RAF jako Mustang Mk.IA. Nevýhodou byl motor Allison, který měl ve větších výškách nízký výkon a tak RAF stroje používala od července 1942 jen na průzkum a k útokům na pozemní cíle v malých výškách.\n\nAmerické letectvo převzalo 57 kusů verze Mk.IA z britských dodávek a přidělilo jim označení P-51. Později byly všechny tyto letouny vybaveny kamerami K-24 a sloužily k ozbrojenému průzkumu jako F-6A.\nUSAAC zadalo výrobu 150 strojů P-51, kterou rozšířilo o 310 kusů varianty P-51A (s kamerami F-6B) se čtyřmi kulomety ráže 12,7 mm v křídle a závěsníky pro dvě pumy po 227 kg. Za pohonnou jednotku byl vybrán motor Allison V-1710-81 o vzletovém výkonu 883 kW. 50 z těchto letounů dostala Velká Británie jako Mustang Mk.II.\nAmerické letectvo mimo to zavedlo do výzbroje bitevní verzi NA-97 v USA označovaná North American A-36A Apache. Výzbroj se skládala z celkem šesti velkorážných kulometů v křídle a u motoru Allison V-1710-87 s výkonem 974 kW, letoun mohl nést dvě 227 kg pumy a byl také vybaven výklopnými brzdícími štíty ke snížení rychlosti ve střemhlavém letu. A-36A opouštěly výrobní linky od září 1942 do března 1943. Bojové jméno Apache později nahradilo označení Invader, nakonec se pro ně používalo i obvyklé Mustang.\n\nBritové na doporučení konstruktéra společnosti Rolls-Royce R. Harkera v říjnu 1942 do Mustangu Mk.I (AL975/G) zamontovali svůj motor Merlin 65 se vstřikováním paliva o výkonu 1254 kW a čtyřlistou vrtulí ze Spitfiru, díky čemuž výkony letounu výrazně vzrostly. Pod přídí byl instalován mezichladič vzduchu pro dvourychlostní dvoustupňový kompresor a takto upravený stroj byl označen Mustang X. Druhý Mustang X (AM203) létal v listopadu a třetí (AM208) v prosinci 1942. Později byly poháněny a zkoušeny i s novějšími motory Merlin 70 nebo 71. Firma NAA provedla v listopadu 1942 obdobnou úpravu přestavbou jednoho P-51A na nevyzbrojený XP-51B s dvanáctiválcovým motorem Packard V-1650-3 Merlin (Merlin 65) se vstřikováním paliva Bendix-Stromberg, které stavěla v licenci automobilka Packard. Američanům se zdařila elegantnější instalace, neboť mezichladič posunuli z důvodů centráže do hlubšího krytu na spodku trupu za křídlem, kde se již nacházel zvětšený chladič kapaliny. Pod vrtulovým kuželem zůstal pouze malý lapač vzduchu ke kompresoru.\n\nOd léta 1943 byly produkovány Mustangy s motory Merlin na výrobních linkách v Inglewoodu v Kalifornii jako NA-102 (P-51B-1-NA) a v Dallasu stát Texas jako NA-103 (P-51C-1-NT), které nesly v křídlech celkem čtyři kulomety Browning M 2 ráže 12,7 mm. \"Béčka\" a \"céčka\" nesla v RAF označení Mustang Mk.III.\nLetouny, díky svému doletu, dokázaly od března 1944 létat s bombardéry USAAF nad Berlín a zpět.\n\nOd léta 1944 následovala verze P-51D s motorem V-1650-7 o výkonu 1095 kW s posílenou výzbrojí na šest kulometů. K dalším konstrukčním změnám patřil snížený hřbet a kapkovitý kryt kabiny, který zlepšil výhled pilota vzad. Celková výroba P-51D, ve Velké Británii označované Mustang Mk.IV, dosáhla 7956 kusů.\n\nV Dallasu bylo dále upraveno 136 exemplářů P-51D na průzkumnou verzi F-6D a vzniklo též 10 dvoumístných TP-51D s dvojím řízením pod jedním překrytem kabiny.\n\n1337 letounů P-51K, vyrobených rovněž v Dallasu, obdrželo vrtule Aeroproducts o menším průměru a s odlišným překrytem kabiny. Pozdější stroje byly navíc vybaveny vypouštěcím zařízením pro celkem osm raket. 594 P-51K převzala Velká Británie jako Mustang Mk.IVA. Z celkového množství 1500 P-51K bylo 163 letounů dokončeno v úpravě F-6K pro fotografický průzkum, přičemž zbraně zůstaly opět zachovány.\n\nDalší vývoj přinesl experimentální odlehčené stroje XP-51F, G a J.\n\nVálečnou produkci ukončilo 555 sériových P-51H s motory Packard V-1650-9 o výkonu až 1632 kW, která byla lehčí než verze D a dosahovala maximální rychlosti 782 km/h a 1700 kusů z rozeběhnuté série P-51L, vycházejících z verze \"H\" — Mustang tak jednoznačně byl nejrychlejším během války sériově vyráběným stíhacím letounem poháněným pístovým motorem, který sloužil u více než 40 stíhacích skupin USAAF a 31 perutí RAF.\n\n226 draků dodala také firma Commonwealth Aircraft Corporation z Austrálie.\n\nZpočátku nebyly Mustangy při doprovodu bombardérů tak úspěšné. Úspěch přineslo paradoxně až neuposlechnutí rozkazu, který přikazoval, doprovázet bombardéry v těsném závěsu. Někteří piloti však taktiku obrátili naruby a od pomalejších bombardérů se vzdalovali využívaje je jako návnadu pro německé stíhačky. Tímto vnutili německým stíhačům svůj způsob boje a mohli je napadat v nejméně privilegovaných okamžicích (hlavně při shromažďování se před útokem). Němečtí stíhači tuto taktiku rychle prohlédli, ale nemohli proti ní nic dělat, neboť jejich prioritou byly bombardéry. Důsledkem bylo postupné zvrácení situace ve vzduchu nad Německem. Ztráty bombardérů klesaly, zatímco ztráty německých stíhaček neúnosně rostly. Bitva o nebe nad Německem ještě sice nebyla vyhrána, ale pro Němce se díky Mustangům změnila na beznadějnou.\n\nAni příchod prvních proudových Me 262 \"Schwalbe\" nemohl situaci zvrátit - ztráty těchto stíhačů byly k Mustangům na začátku přibližně 1: 1, později se ještě zhoršily v neprospěch \"Schwalbe\". Když Hermann Göring uviděl jednoho dne nad Berlínem stíhačky (což byly Mustangy), údajně řekl svému pobočníkovi: \"\"Prohráli jsme válku.\"\"\n\nV roce 1947 došlo k překvalifikování P-51 (\"Pursuit\" - pronásledovatel) na F-51 (\"Fighter\" - stíhač). Po válce letoun sloužil asi v 55 zemích; bojoval např. na straně Izraele ve válce za nezávislost a suezské krizi proti „hrdým arabským armádám“. Nebo v roce 1962 během indonéské invaze na nizozemskou Novou Guineu. Stroje F-51 byly také použity s úspěchem k útokům na pozemní cíle v Korejské válce.\n\nJeště během „Fotbalové války“ mezi Hondurasem a Salvadorem v roce 1969 byly Salvadorským letectvem nasazeny modernizované letouny Cavalier F-51 Mustang II coby stíhací bombardéry.\n\nKanadské královské letectvo mělo o letouny P-51D zájem už v roce 1944, tehdy byl jejich prodej odmítnut. Nová jednání začala v roce 1949. Původně je komplikoval americký zákon, který i v případě použitých letounů určoval cenu stejnou, jako u nových. Změna legislativy v roce 1950 ale znamenala snížení ceny pro spojenecké země o 90%. Kanada pak získala 130 letounů verzí F-51D a F-51K, které používala do poloviny 50. let. Protože Kanada již vlastnila proudové stíhací letouny, kanadské Mustangy sloužily spíše v pomocných rolích. Měla je cvičná 417. squadrona a dále záložní 402., 403., 406., 418., 420. a 424. squadrona. U nich byly používány k výcviku a jako letouny pro podporu pozemních jednotek.\n\nV prosinci 1944 obdržela 3. squadrona RAAF na základně Fano v Itálii, působící jako součást britského 239. stíhacího bombardovacího křídla pouštního letectva, letouny North American P-51D a K. Dříve operovala se stroji P-40 a P-51C v Africe. Koncem července 1954 zanechali Australané své Mustangy v Itálii a vrátili se do vlasti.\nJeště za války dostalo Royal Australian Air Force přímo z USA 298 kusů P-51D (sériová čísla A68-600 až 813) a K (A68-500 až 583). Do bojů s Japonci nezasáhly, ale sloužily u squadron č. 76, 77, 82, 84 a 87 do roku 1950 jako součást okupačních jednotek v Pacifiku. Po válce dodala firma CAC z Melbourne RAAF dalších 214 Mustangů.\n\nPrvní letoun North American P-51B-10-NA získala Fliegertruppe 19. srpna 1944, kdy 1st Lt Curtiss Simpson od 4th FG, 335 th FS USAAF nouzově přistál na území neutrálního Švýcarska. Zde byl i se strojem internován. Po nezbytných opravách Mustang znovu vzlétl se švýcarským evidenčním označením J-900 1. září 1944. 20. října 1945 byl vrácen americkému vojenskému letectvu.\nV říjnu 1947 švýcarské vojenské letectvo, již přejmenované na Flugwaffe, přijalo nabídku USA na odprodej 130 kusů P-51D včetně náhradních dílů zdarma.\nPřed dodáním letouny s nízkým náletem hodin procházely v dílnách USAF prohlídkami a opravami. Všechny švýcarské P-51D (J-2001 až J-2130) tak byly dodány do konce roku 1949.\nVyřazené stroje prodané civilním uživatelům se v 50. a 60. letech staly populárními sportovními letouny, například v závodech okolo pylonů v nevadském Renu.\n\nDne 2. září 2017 modifikovaný P-51D Mustang pojmenovaný „Voodoo“, imatrikulace N5551VC, pilotovaný Stevem Hintonem Jr. v Challis v severozápadním Idahu překonal rychlostní rekord FAI v kategorii C-1e (pozemní letouny o hmotnosti 3000-6000 kg poháněné pístovým motorem) výkonem 551,53 mph (885,53 km/h). Pokořil tak dosavadní oficiální rychlostní maximum pístových strojů v hodnotě 820,24 km/h (528,31 mph) dosažené roku 1989 Lyle Sheltonem na upraveném stroji Grumman F8F Bearcat „Rare Bear“.\n\nJedním ze současných majitelů Mustangu je i hollywoodská hvězda Tom Cruise, který od roku 2001 vlastní zrestaurovaný P-51 44-12840 \"Kiss me Kate\" z roku 1946 za 4 000 000 dolarů.\n\n\n\n\n"}
{"id": "121423", "url": "https://cs.wikipedia.org/wiki?curid=121423", "title": "Horst Siegl", "text": "Horst Siegl\n\nHorst Siegl (* 15. února 1969, Ostrov) je bývalý český fotbalový útočník a reprezentant České republiky sudetoněmeckého původu. Rovněž amatérský hudebník – klarinetista. Působil i jako asistent trenéra Jozefa Chovance v ŠK Slovan Bratislava (od října 2014 do začátku dubna 2015).\n\nPatří k nejúspěšnějším střelcům historie nejvyšší české ligy, je čtyřnásobným králem střelců české ligy 1993/94, 1996/1997, 1997/1998, 1998/1999. Ve své kariéře nastřílel 176 ligových gólů a 7 reprezentačních. Do 31. března 2014 byl se 133 góly nastřílenými v Gambrinus lize jejím nejlepším kanonýrem, než jej překonal David Lafata. Předtím střílel branky i ve společné československé lize.\n\nPoslední ligový zápas odehrál 28. srpna 2006 v dresu Mostu proti Teplicím, v něm vstřelil svůj poslední, 176. ligový gól. Přestože byl čtyři dny poté oficiálně představen ve funkci asistenta trenéra na Letné (v této funkci vydržel do roku 2008), fotbal hrál dál (již ne na profesionální úrovni). Od roku 2007 hrál za divizní celek klubu SK Marila Votice, odkud později odešel do celku FK Chmel Blšany.\n\nHorst Siegl působil v těchto klubech:\n\nV reprezentaci odehrál Horst Siegl celkem 23 utkání, z toho 4 v dresu Československa a 19 za samostatnou Českou republiku.\n\nBilance Horsta Siegla:\n\nHorst Siegl debutoval v reprezentaci Československa 25. března 1992 na Strahově v přátelském utkání proti Anglii, když nastoupil v 88. minutě na hřiště za Ivo Knoflíčka. Utkání skončilo remízou 2:2.\n\n23. února 1994 absolvoval Horst Siegl první zápas samostatné české seniorské reprezentace proti Turecku. Toto přátelské utkání český celek vyhrál v Istanbulu 4:1. Siegl se v tomto utkání dvakrát gólově prosadil.\n\nStřelecky nejvydařenější zápas v české reprezentaci odehrál 6. září 1994 v domácím kvalifikačním utkání proti Maltě, vsítil celkem 3 góly v rozmezí 34. a 77. minuty (utkání skončilo jasným vítězstvím českého týmu 6:1).\n\nZúčastnil se Konfederačního poháru FIFA v roce 1997, kde Česká republika obsadila 3. místo a také Kirin Cupu v roce 1998, který ČR vyhrála.\n\nGóly Horsta Siegla za reprezentační A-mužstvo České republiky \nJe také členem týmu Real TOP Praha, v jehož dresu se zúčastňuje charitativních zápasů a akcí. Jeho synem je Horst Siegl mladší, s nímž strávil konec své kariéry v klubu FK Chmel Blšany. \n\n"}
{"id": "121427", "url": "https://cs.wikipedia.org/wiki?curid=121427", "title": "Orinoko", "text": "Orinoko\n\nOrinoko (, v jazyce místních indiánů Tamanaků slovo \"orinuku\" znamená řeka) je jedna z nejdelších a nejvodnějších řek v Jižní Americe. Mohutný tok o délce 2140 km protéká Venezuelou (státy Amazonas, Anzoátegui, Apure, Bolívar, Delta Amacuro, Guárico) a částečně tvoří její hranici s Kolumbií. Své povodí má v oblasti nazývané Orinoquia, jejíž rozloha činí 880 000 km², 23,7 % rozlohy této oblasti je v Kolumbii, zbytek ve Venezuele, pramen je na hranicích s Brazílií.\n\nPramení na západních svazích Serra Parima v jihozápadní části Guyanské vysočiny. Protéká Orinockou nížinou a ústí do Atlantského oceánu, přičemž vytváří deltu. Celý tok opisuje velký eliptický oblouk, nejprve směřuje od jihu k severu a na středním toku se stáčí téměř k východu. Tok řeky je možné rozdělit do čtyř částí:\n\n\nVětšina řek ve Venezuele patří do povodí Orinoka, největší z nich je Caroní, které se připojuje u Puerto Ordaz blízko vodopádů Llovizna. Zvláštností Orinoka je Casiquiare, který začíná jako rameno Orinoka a pokračuje do řeky Rio Negro, což je přítok Amazonky, a vytváří tak přírodní kanál mezi Orinokem a Amazonkou.\n\nHlavním zdrojem vody jsou deště. Úroveň hladiny a průtoky se v průběhu roku silně mění. Na části dolního toku u města Ciudad Bolívar začíná hladina stoupat ve druhé polovině dubna až v květnu. V září úroveň hladiny dosahuje nejvyšší hodnoty, načež rovnoměrně klesá až do března až dubna kdy je úroveň nejnižší. V ústí Mety činí rozdíl hladin 8 až 10 m, u Ciudad Bolívar 10 až 15 m. Mořský příliv zasahuje až k Ciudad Bolívar a úroveň hladiny se může zvednout až o 2 m při skočném přílivu. Průměrný roční průtok vody činí 33 000 m³/s a celkový roční odtok činí 915 km³. Při nejsilnějších povodních může průtok dosáhnout 50 000 až 55 000 m³/s i více, zatímco v období sucha klesá na 5000 až 7000 m³/s. Za rok odnese 45 Mt pevných částic.\n\nŘeka je splavná téměř v celé délce toku a bagrování dna umožnilo oceánským lodím s ponorem do 8 m plout až k městu Ciudad Bolívar, 435 km proti proudu. Okolí řeky také obsahuje hodně živičných písků, které mohou být využity jako budoucí zdroj ropy. Celková délka vodních cest v povodí Orinoka je 12 000 km. V období dešťů mohou říční lodě plout až k ústí řeky Guaviare (s výjimkou peřejí). Pravé přítoky umožňují vodní dopravu jen na částech svých dolních toků, zatímco levé jsou splavné po celý rok.\n\nNa řece leží města Santa Barbara, Puerto-Ayakucho, Ciudad Bolívar, Puerto Ordas (Venezuela), Puerto Carreño (Kolumbie).\n\nŘíční systém Orinoca je domovem např. pro říčního delfínovce amazonského (\"Inia geoffrensis\"), ohroženého krokodýla orinockého, jednoho z největších amerických predátorů, nebo pro dravé piraně.\n\nÚstí jednoho z ramen řeky do Atlantiku objevil již Kolumbus při své třetí plavbě v roce 1498. V roce 1499 údajně jedno z ramen viděli účastníci španělské expedice Alonso de Ojeda a Amerigo Vespucci. V roce 1531 španělský objevitel Diego de Ordás jako první vyplul proti proudu řeky prozkoumal jeho část a dosáhl ústí Mety. V roce 1800 německý vědec Alexander von Humboldt a francouzský botanik Aimé Bonpland provedli cestu po řece a prokázali spojení jejího povodí s povodím Amazonky. Pramen Orinoka v Cerro Delgado-Chalbaud v horském pásmu Parima na venezuelsko-brazilské hranici, byl objeven v nadmořské výšce 1047 m, až v roce 1951 venezuelsko-francouzským týmem. Hledání pramenů je i jedním z námětů knihy Julese Verna \"Na vlnách Orinoka\".\n\n"}
{"id": "121452", "url": "https://cs.wikipedia.org/wiki?curid=121452", "title": "TI-57", "text": "TI-57\n\nTI-57 je programovatelný kalkulátor, vyráběný v letech 1977 – 1982 firmou Texas Instruments. \n\nJednalo se o vědecký kalkulátor s běžnými funkcemi včetně lineární regrese. Kromě toho bylo možno vložit do paměti až 50 programových kroků (totožných se stisknutím 1–4 kláves) a tak některé výpočty zautomatizovat. K dispozici bylo zároveň 8 paměťových registrů pro 11 platných číslic mantisy + dvoumístný exponent (zobrazovalo se 8 platných číslic).\n\nPrvní typ byl vybaven displejem ze svítivých diod, později byly vyráběny typy s LCD displejem, které však byly pomalejší a měly menší paměť (48 byte se u nich rozděluje mezi paměťové registry a program).\n\nNa tento kalkulátor navázaly mnohem sofistikovanější typy z rodiny TI-59.\n"}
{"id": "121456", "url": "https://cs.wikipedia.org/wiki?curid=121456", "title": "Žim", "text": "Žim\n\nObec Žim se nachází v okrese Teplice v Ústeckém kraji. Žije v ní obyvatel.\n\nJméno vesnice je nejspíše odvozeno jako zkrácenina z osobního jména Žimunt. V historických pramenech se název objevuje ve tvarech: Zym (1352), de Zimie (1392), Zym (1406), in Zymy (1406), w Zimie (1545), v Žimě (1568), Zymi (1601), Šina a Schyna (1654), Schima a Žina (1787), a Žim nebo Schima (1848).\n\nPrvní písemná zmínka o obci pochází z roku 1352.\n\n\nÚzemím obce prochází lokální železnice Lovosice – Teplice se zastávkou \"Žim.\" Osobní vlaky jezdí v dvouhodinovém intervalu. Autobusová doprava je sporadická.\n\n\n"}
{"id": "121457", "url": "https://cs.wikipedia.org/wiki?curid=121457", "title": "Šitbořice", "text": "Šitbořice\n\nObec Šitbořice () se nachází v okrese Břeclav v Jihomoravském kraji, 25 km jihovýchodně od Brna. Žije zde obyvatel.\n\nNázev se vyvíjel od varianty Sdeboric (1255), Schutwaricz (1317), Sutborzicz (1368), Jessdeborsicz (1373), v Šitbořicích (1412), Šidbořicích (1437), z Ssytboržicz (1480), Schittboržitz (1718), Schüttboržitz (1720), Schitboržitz (1751), Schuettboržitz a Ssittbořice (1846), Schüttborzitz a Šitbořice (1872) až k podobě Šitbořice (1924). Původní místní jméno znělo Ješutbořice a vzniklo z osobního jména Ješutbor, pozdější název Šitbořice vznikl dekompozicí původního Ješutbořice. Pojmenování je rodu ženského, čísla pomnožného a genitiv zní Šitbořic.\n\nPodle vykopávek v trati Padělky byl prostor dnešních Šitbořic osídlen již v neolitu. V trati Staré hory bylo objeveno pohřebiště z 9. století. První písemná zmínka o vsi pochází z roku 1255, kdy nad farou držel patronát klášter v Rajhradu. Původně se nazývala \"Ješutbořice\" podle legendárního zakladatele vladyky Ješutbora. Ze 13. století vznikla na vrchu Hradisko tvrz, vlastněná pány z Deblína a Lomnice, od roku 1368 pány z Dambořic. Zanikla zřejmě kolem roku 1460 za česko-uherských válek. Od 18. století patřila obec klášteru sv. Anny v Brně. V roce 1824 byla připojena k panství Klobouky. Od roku 1898 funguje hasičský spolek. Obec byla velmi poničena v dubnu 1945, kdy zde Wehrmacht sváděl urputné ústupové boje (Bratislavsko-brněnská operace).\n\nVe znaku obce je žlutý džbán zvaný \"plucar\", který odkazuje na místní léčivou vodu, černé křídlo z erbu pánů z Lomnice a vinný hrozen. Šitbořice byly zvoleny Vesnicí roku okresu Břeclav 1998 a 2001, dostaly bílou stuhu za práci s mládeží.\n\nPodle sčítání 1930 zde žilo v 389 domech 1851 obyvatel, z nichž se 1847 hlásilo k československé národnosti. Žilo zde 1837 římských katolíků, 5 evangelíků a 3 židé.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nŠitbořice jsou významnou vinařskou obcí, vinice se nacházejí v tratích Stará Hora, Rozdíly, Torhety, Odměry, Ostudy (název pochází od úzké cesty, z níž vůz často vyjel do pole a udělal tam ostudu). Nejčastějšími odrůdami jsou sauvignon, veltlínské zelené a neuburské. Vinné sklepy návštěvník najde v lokalitách Hradisko, Žleby, Karpaty, Na pětince a Ve Svatojánku, turistickým zájezdům je určen družstevní Sklep Maryša. Šitbořickým rodákem je vinařský odborník Antonín Konečný, autor knihy \"Vinařem v Africe i leckde jinde\".\n\nVe 21. století je hlavním zaměstnavatelem akciová společnost Zemax, která vznikla transformací místního JZD, mnoho šitbořických občanů dojíždí díky poměrně dobrému spojení za prací do Brna. Šitbořice mají tradičně nízkou míru nezaměstnanosti v rámci okresu. Je zde cihelna, která dodává velmi kvalitní klasické cihly na spárované zdivo. Mají typicky nažloutlou barvu. V obci sídlí také První chodský pivovárek na Moravě, který vaří pivo značky Kulak.\n\nV obci vychází zpravodaj \"Štengaráček\". Oddíl kolové Sokol Šitbořice každoročně pořádá Turnaj mistrů světa v kolové.\n\nV katastru obce se nachází sirný pramen \"Štengar\", jeho název se odvozuje z německého výrazu \"stinken\" — \"páchnout\". Voda z pramene léčí revmatismus a kožní choroby. Při cestě na Těšany na místě zvaném U svatého Petra je studánka, u které podle pověsti straší duch utopeného sedláka.\n\n\n\n"}
{"id": "121458", "url": "https://cs.wikipedia.org/wiki?curid=121458", "title": "Ždánov (okres Domažlice)", "text": "Ždánov (okres Domažlice)\n\nObec Ždánov () se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1579.\n\nPočátkem roku 2012 zde žilo 146 obyvatel, v roce 2006 jich bylo 132.\n\n\n"}
{"id": "121459", "url": "https://cs.wikipedia.org/wiki?curid=121459", "title": "Újezd u Plánice", "text": "Újezd u Plánice\n\nObec Újezd u Plánice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1551.\n\n"}
{"id": "121460", "url": "https://cs.wikipedia.org/wiki?curid=121460", "title": "Ústrašín", "text": "Ústrašín\n\nObec Ústrašín () se nachází v okrese Pelhřimov v Kraji Vysočina. Žije zde obyvatel. Při východním okraji obce protéká říčka Hejlovka.\n\nPrvní písemná zmínka o obci pochází z roku 1352.\n\n\n\n"}
{"id": "121462", "url": "https://cs.wikipedia.org/wiki?curid=121462", "title": "Vysoké Pole", "text": "Vysoké Pole\n\nObec Vysoké Pole se nachází v okrese Zlín ve Zlínském kraji. Žije zde obyvatel. V roce 2013 získala ocenění Vesnice Zlínského kraje roku 2013.\n\nNejstarší osídlení katastru Vysokého Pole je spojeno s nedalekou horou Klášťov, na které vzniklo v pozdní době bronzové nejvýše položené hradiště na Moravě. Další osídlení Klášťova pochází z období raného středověku, kdy hora kromě nesporného osídlení snad přijala také sakrální roli.\n\nPrvní písemná zmínka o obci pochází z roku 1261, kdy ves náležela k majetkům vizovického cisterciáckého kláštera. V období druhé světové války, dne 19. dubna 1945, došlo k vypálení osady Ploština (cca 2 km severovýchodně, katastr sousední obce Drnovice). Vypáleny byly také dvě samoty v trati Ryliska (katastr obce Vysoké Pole). V roce 2013 se Vysoké Pole stalo vítězem v krajském kole soutěže Vesnice roku a obdrželo Zlatou stuhu.\n\n\n"}
{"id": "121463", "url": "https://cs.wikipedia.org/wiki?curid=121463", "title": "Zbilidy", "text": "Zbilidy\n\nObec Zbilidy () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Zbilid (1341), Zbilidy (1371, 1436, 1458), Zbijlidi (1602), na Zezbilidech (1615), Zbilydi (1654), Zbylidi (1787), Zbility (1848).\n\nPrvní písemná zmínka o obci pochází z roku 1341.\n\nZbilidy leží v okrese Jihlava v Kraji Vysočina. Nachází se 4 km jižně od Branišova, 6 km jihozápadně od Větrného Jeníkova a 3 km od Šimanova, 8 km západně od Vyskytné nad Jihlavou a 4 km západně od Jiřína, 4,5 km severně od Dušejova, 3 km severovýchodně od Opatova, 3 km východně od Dudína a 3,5 km jihovýchodně od Ústí. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 636 metrů. Nejvyšší bod, Hrachovec (686 m n. m.), leží jižně od obce. Na jihovýchodní hranici katastru strojí Boucko (661 m n. m.) a severně od Zbilid pak vrch Čihadlo (665 m n. m.) a Hvíždův vrch (656 m n. m.). Územím protéká Maršovský potok, na němž se východně od obce rozkládá Maršovský rybník. V jižní části katastru se pak nachází Jedlovský potok. Část území evropsky významné lokality Šimanovské rašeliniště zasahuje i do katastru Zbilid.\n\nPodle sčítání 1921 zde žilo v 48 domech 395 obyvatel, z nichž bylo 207 žen. 394 obyvatel se hlásilo k československé národnosti. Žilo zde 371 římských katolíků a 23 evangelíků.\n\nObec má 7členné zastupitelstvo, v jehož čele stojí starosta Roman Hejduk.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 9. listopadu 2010. Znak: V zeleném štítě nad stříbrnou vlnitou patou s modrým vlnitým břevnem vykračující stříbrný kůň se zlatými kopyty, provázený vlevo nahoře vztyčeným stříbrným lipovým listem. Vlajka: List tvoří čtyři vodorovné pruhy, zelený, vlnitý bílý, vlnitý modrý a zvlněný bílý, v poměru 7 : 1 : 1 : 1. V zeleném pruhu bílý vykračující kůň se žlutými kopyty a bílým vztyčeným lipovým listem nad ocasem. Poměr šířky k délce listu je 2 : 3.\n\nV obci sídlí firmy Pražanka, spol. s r.o., První telefonní společnost s r.o., NOVOPLYN k.s. Pacov, LETECKÁ ŠKOLA VYSOČINA s.r.o., TŮMA-Pension s.r.o., Zemědělské družstvo Zbilidy, SOLEO spol. s r.o., truhlářství, Penzion Zbilidy a Restaurace Zbilidy.\n\nObcí prochází silnice II. třídy č. 131 z Opatova do Šimanova a komunikace III. třídy č. 13115 do Ústí a č. 13114 do Dušejova. Dopravní obslužnost zajišťuje dopravce ICOM transport. Autobusy jezdí ve směrech Humpolec, Větrný Jeníkov, Havlíčkův Brod, Dudín a Jihlava.\n\nMístní děti dojíždějí do základní školy ve Větrném Jeníkově. Působí zde Sbor dobrovolných hasičů Zbilidy, Myslivecké sdružení Zbilidy a hokejový oddíl HC Zbilidy. V budově kulturního domu se nachází dvě bowlingové dráhy. V roce 2015 zahájil činnost spolek Rybáři Zbilidy na vodní nádrži Mordovna o rozloze 1,5 ha.\n\n\n"}
{"id": "121464", "url": "https://cs.wikipedia.org/wiki?curid=121464", "title": "Životice (okres Plzeň-jih)", "text": "Životice (okres Plzeň-jih)\n\nObec Životice se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1425.\n\n\n"}
{"id": "121468", "url": "https://cs.wikipedia.org/wiki?curid=121468", "title": "Katolické řády a řeholní kongregace", "text": "Katolické řády a řeholní kongregace\n\nŘád (lat. \"ordo\") v kontextu katolické církve je tradiční a církví schválená instituce, sdružující muže nebo ženy, kteří chtějí společně pěstovat určitý typ duchovního života a činnosti. Aby se jí mohli plně věnovat, žijí více méně odděleně, omezují své vazby na okolní svět (klauzura) a snaží se následovat příklad Ježíše Krista. Závazná pravidla tohoto způsobu společného života jsou obsažena v řeholi (z lat. \"regula\", pravidlo), jejíž dodržování a rozvíjení vede představený kláštera (opat, převor, abatyše atd.) Osoby, které do řádu vstupují, procházejí zkušebním obdobím (noviciát), kdy si v klášteře ověřují, zda se mohou a chtějí tomuto \"zasvěcenému životu\" věnovat až do smrti. Členy řádu se stávají složením nejprve dočasných a konečně slavných slibů (osobní) chudoby, čistoty a poslušnosti.\n\nKongregace (lat. \"congregatio\", shromáždění) začaly vznikat až v 16. století podle předpisů Tridentského koncilu. Lišily se jednak tím, že místo slavných slibů měly tzv. věčné sliby s menší závazností, jednak tím, že většinou netrvaly na odděleném životě v klášteře, ale usazují se naopak ve městech a věnují se působení ve společnosti. V současném kanonickém právu je rozdíl mezi nimi už téměř setřen.\n\nPotřeba společného života, vedeného pravidly, vyvstala patrně mezi poustevníky v pozdním starověku a první organizaci navrhl egyptský poustevník Pachomios († 346). Na něj navázal Benedikt z Nursie (470-543), který také začal jako poustevník a pro svůj pozdější klášter napsal vlastní řeholi. Raně středověké kláštery benediktinů, cisterciáků, premonstrátů atd. kladly hlavní důraz na asketický způsob odděleného života v uzavřeném a více méně soběstačném klášteře, zpravidla na neobydleném místě. V rámci křížových výprav v 11.-13. století vznikla řada rytířských řádů, které působily v Palestině a později se věnovaly péči o poutníky a nemocné.\nS pokračující kolonizací Evropy ztrácely osamělé kláštery v lesích na významu a řády se naopak začaly věnovat městské misii. Počátkem 13. století vznikly první žebravé řády, které se usazovaly na okrajích měst a věnovaly kázání. V téže době vznikaly \"druhé řády\", ženské větve těchto řádů, a od 14. století i \"třetí řády\" laiků, kteří často bydleli společně, ale s rodinami a živili se řemesly. \n\nPo tridentském koncilu začaly vznikat kongregace s určitým posláním ve společnosti, pověřené například vedením škol a výchovou opuštěných dětí, vědeckým a historickým bádáním, péčí o postižené a nemocné atd. Tomu se přizpůsobily i starší řády a za josefinských reforem koncem 18. století byly kláštery bez takové činnosti rušeny. Jejich činnosti přebíraly státní a městské orgány, takže řády a kongregace musely hledat i jiná uplatnění.\n\nKoncem 20. století začala vznikat daleko volnější a také pružnější sdružení a hnutí, založená na určitém pojetí křesťanské služby. Řada z nich vznikla jako reakce na modernizační změny druhého vatikánského koncilu, zejména na změny v liturgii. Některá (např. Kněžské bratrstvo svatého Pia X. čili lefebristé) \nse v ČR ustavila jako samostatná církev. Jiná hledají křesťanské odpovědi na aktuální problémy současného světa a hospodářství, což vyžaduje i značnou odbornost. Komunita Taizé ve Francii dělá průkopnickou práci v křesťanském ekumenismu. \n\nŘády i kongregace mají pro katolickou, ale i luterskou nebo anglikánskou církev velký význam, protože pokrývají velmi rozmanité duchovní potřeby v různých prostředích a s různými důrazy. Byly a jsou také místem, kde se dají zkoušet nové způsoby křesťanského života ve změněných podmínkách moderního světa. Proto také pronásledování církví v ČSR i jinde často začínalo likvidací klášterů a řádů.\n\n\n\n\n\n\n\n\n\n\n\n\n"}
{"id": "121469", "url": "https://cs.wikipedia.org/wiki?curid=121469", "title": "Škoda 15Tr", "text": "Škoda 15Tr\n\nŠkoda 15Tr je dvoučlánkový trolejbus vyráběný mezi lety 1988 a 1995 (prototypy již v první polovině 80. let) podnikem Škoda Ostrov. Od roku 1995 byla produkována modernizovaná verze Škoda 15TrM.\n\nKloubový trolejbus 15Tr konstrukčně vychází (jak v mechanické části tak i v části elektrické) ze standardního typu 14Tr. 15Tr byl vyvinut v první polovině 80. let 20. století jako vůbec první československý článkový trolejbus (projekt 10Tr nebyl realizován, vozy Škoda-Sanos 200Tr jsou výsledkem československo-jugoslávské spolupráce).\n\nVůz 15Tr je třínápravový trolejbus, který sestává ze dvou částí. Ty jsou spojeny kloubem v podvozkové části a krycím měchem. Základem celé konstrukce vozidla je ocelový rám, na němž je připevněna samonosná karoserie. Trolejbus vznikl sestavením shodných či upravených dílů vozu 14Tr, což je velmi výhodné pro údržbu a shánění náhradních dílů. V pravé bočnici se nacházejí čtvery dvojkřídlé skládací dveře. Příčně umístěné sedačky pro cestující jsou potaženy koženkou. Vnitřní osvětlení je zářivkové.\n\nTrolejbus má dva trakční motory, jeden na prostřední, druhý na zadní nápravě (použity byly stejné motory jako u vozu typu 14Tr). Díky tomu tak byl 15Tr zvýhodněn při provozu v náročném terénu.\n\nVozy první dodávané série měly dělená čelní okna, později vyráběné vozy již obdržely okna jednodílná. Trolejbusy Škoda byly nejprve dodávány pouze v červeno-krémovém nátěru, který byl standardní pro všechny dopravní podniky tehdejší ČSSR.\n\nJako zajímavost lze uvést, že první trolejbusy 15Tr byly původně určeny pro zamýšlenou trolejbusovou trať České Budějovice – Temelín.\n\nPrvní dva prototypy vozu 15Tr byly vyrobeny v roce 1983. Od ostatních vyrobených vozů se lišily částečně odlišnou elektrickou výzbrojí. Po zkouškách u výrobce jezdil první prototyp v letech 1984 a 1985 ve zkušebním provozu v Plzni (s evidenčním číslem 500). Část předního článku byla posléze prodány na náhradní díly do Brna. Druhý prototyp byl rovněž zkoušen u výrobce a ve druhé polovině 80. let byl sešrotován.\n\nV letech 1987 a 1988 byly vyrobeny další tři prototypy, které (na rozdíl od prvních dvou) už zasáhly do běžného provozu s cestujícími.\n\n\nV letech 1983 až 1995 bylo vyrobeno celkem 469 vozů Škoda 15Tr a jeden podvozek (prodán firmě Powertronics v brazilském městě São José dos Campos).\n\nNa přelomu 80. a 90. let 20. století byl vypracován projekt obnovení děčínského trolejbusového provozu. Vzniknout měly čtyři trolejbusové linky, jejichž provoz mělo zajišťovat 31 trolejbusů Škoda 15Tr. Dne 8. ledna 1993 byl projekt definitivně zrušen.\n\nNa přelomu 80. a 90. let 20. století plánoval Dopravní podnik města Jihlavy nákup trolejbusů Škoda 15Tr. K jeho realizaci nikdy nedošlo.\n\nV roce 1990 byl vypracován projekt na výstavbu trolejbusové trati Opava – Branka u Opavy – Hradec nad Moravicí (v trase Stadion – Východní nádraží – Nádražní okruh – silnice I/57 – Branka u Opavy – Hradec nad Moravicí), která měla nahradit železniční trať Opava východ – Hradec nad Moravicí, jež by byla zrušena. K jejímu zrušení, k výstavbě trolejbusové trati a dodání trolejbusů Škoda 15Tr, které na ní měly zajišťovat provoz, nikdy nedošlo.\n\n"}
{"id": "121473", "url": "https://cs.wikipedia.org/wiki?curid=121473", "title": "Antonín Dvořák: Rekviem", "text": "Antonín Dvořák: Rekviem\n\nRequiem (smuteční mše pro sóla, sbor a orchestr b-moll, op.89) Antonína Dvořáka v podání České filharmonie pod taktovkou Karla Ančerla z roku 1959 je patrně historicky nejlepší nahrávkou tohoto díla. Obdržela jedno z nejprestižnějších ocenění záznamu klasické hudby „Grand Prix du disque“ akademie Charles Cros. Skladba sama patří k umělecky nejpřesvědčivějším a nejvýznamnějším skladbám tohoto typu celé hudební historie. V roce 1991 bylo dvojalbum remasterováno a vydáno na CD v rámci Karel Ančerl Gold Edition pod pořadovým číslem 13. \n\n\n1. Introitus: Requiem aeternam\n2. Graduale: Requiem aeternam\n3. Sequentia: Dies irae - Tuba mirum - Quid sum miser - Recordare, Jesu pie - Confutatis maledictis – Lacrimosa\n4. Offertorium: Domine Jesu Christe – Hostias \n5. Sanctus - Pie Jesu \n6. Agnus Dei\n\n"}
{"id": "121478", "url": "https://cs.wikipedia.org/wiki?curid=121478", "title": "Ženklava", "text": "Ženklava\n\nObec Ženklava (dříve též Ženklab či Ženklev, ) se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1411.\n\n\n"}
{"id": "121479", "url": "https://cs.wikipedia.org/wiki?curid=121479", "title": "Vícov", "text": "Vícov\n\nObec Vícov se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1355. Jméno obce se historicky odvozuje od jména Viec, což měl být původní majitel obce. Vícov tedy znamenal Viecův statek.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nDne 28. dubna 1945 byl v obci partyzánskou skupinou Jermak přepadena kolona ustupujících německých vojáků. Při přestřelce zemřelo deset německých vojáků a padlo několik partyzánů. Tito následně ustoupili do okolních lesů. Odvetou nacisté do nedalekého Suchého odvlekli a následně i popravili desítku vícovských obyvatel. Tito byli pochováni ve společném hrobě nedaleko Suchého. Dnes je událost nazývána vícovskou tragédií.\n\n\n\n"}
{"id": "121481", "url": "https://cs.wikipedia.org/wiki?curid=121481", "title": "Zašová", "text": "Zašová\n\nZašová je obec, která se nachází v okrese Vsetín ve Zlínském kraji. Žije zde obyvatel. Skládá se ze dvou částí – Zašové a Veselé, které jsou odděleny řekou Rožnovskou Bečvou.\n\nObcí prochází silnice I/35, která ji spojuje s nejbližšími městy Rožnov pod Radhoštěm a Valašské Meziříčí (obě vzdálena přibližně 7 km). Obec leží pod hřebenem Veřovických vrchů na severu a táhne se přes celou šířku Rožnovské brázdy až ke hřebenům Vsetínských vrchů (jižní část obce Veselá).\n\nZašová byla v soutěži Vesnice Roku za Zlínský kraj oceněna v roce 2000 Bílou stuhou a v roce 2010 Modrou stuhou. Partnerskou obcí Zašové je slovenská obec Nová Ľubovňa. Obec spolupracuje také s městy Veľký Meder a Vrútky.\n\nObec byla založena na počátku 14. století a náležela k meziříčsko-rožnovskému panství. První písemná zmínka o ní pochází z roku 1370. Od roku 1549 patřila rodu Žerotínů. V obci působil řád Trinitářů, který zde měl od roku 1728 klášter (zakládací listina byla podepsána 22. října 1722 a obsahovala závazek hraběte Žerotína předat trinitářům i dosud nedokončený kostel). Po zrušení kláštera za vlády císaře Josefa II. byla budova využívána jako škola a poté jako gobelínová manufaktura, která byla později přestěhována do Valašského Meziříčí. Do roku 2015 se v budově nacházel Domov pro osoby se zdravotním postižením, který byl díky transformaci sociálních služeb také zrušen. Nyní patří objekt obci. Současná budova školy byla otevřena v roce 1963, původní budova je využívána jako dětský domov.\n\nŽelezniční stanice byla zřízena v roce 1891, v roce 2010 byla zbourána budova zastávky a nahrazena plechovou boudou. Pošta v obci působí od roku 1889, kino bylo otevřeno v roce 1928, později přestěhováno do nové budovy ve spodní části obce, ke které náležela i tělocvična, a ještě později i s tělocvičnou zrušeno. Nová tělocvična byla postavena v letech 2002-2003 vedle školy. Nedaleko školy byla v roce 2003 dokončena i Orlovna, ve které se nacházejí dvě bowlingové dráhy. Na sklonku roku 2013 byl otevřen „Kulturní dům v Zašové“. V létě 2014 odstartovala rekonstrukce návsi.\n\nV roce 1997 byla velká část obce zasažena povodněmi. Také 24. června 2009 se obcí prohnala blesková povodeň. V roce 2000 schválil Parlament ČR obecní symboly – znak a prapor. Znak vychází ze staré obecní pečeti z roku 1425, která je doplněna lvem ze znaku Žerotínů a křížem řádu Trinitářů.\n\nV obci se tradičně háčkuje specifická forma krajky – tzv. \"Zašovská kytička\". Obec je také známým poutním místem. Tato tradice vychází z pověsti o rytíři zraněném v boji s Turky, který byl Pannou Marií zachráněn a přenesen k pramenu léčivé vody.\n\nV Zašové:\n\nV okolí:\n\nVeřejnými institucemi v obci je základní škola, mateřská škola, dětský domov, pošta, knihovna, zdravotní středisko (dětský lékař, lékař pro dospělé, gynekolog a zubní ordinace) a lékárna. Obec má rozvinuté inženýrské sítě a je plně elektrifikována. Kanalizace je napojena na čističku odpadních vod. V obci je místní rozhlas, kabelová televize (na které obec provozuje vlastní informační kanál), rozvod zemního plynu. V roce 2010 byla ve spodní části obce firmou REN Power CZ spuštěna fotovoltaická elektrárna FVE Zašová s instalovaným výkonem 9,1 MW. Podle seznamu fotovoltaických elektráren je 13. nejvýkonnější v Česku. Od roku 1994 vychází v obci měsíčník \"Zašovské Noviny\", který je obyvatelům k dispozici zdarma. Obec má smlouvu s Městskou policií Valašské Meziříčí, která má pravomoc zasahovat na území obce.\n\nDo obce zajíždí autobusové linky z Rožnova p. R. a Valašského Meziříčí. Další linky jezdící mezi těmito městy projíždějí dolní částí obce. V obci je i vlaková zastávka na trati Valašské Meziříčí – Rožnov p. R. (281).\n\nKatastrem obce prochází cyklostezka \"Údolím Rožnovské Bečvy\" spojující Valašské Meziříčí a Horní Bečvu. Slavnostně otevřena byla 4. června 2010 v Rožnově pod Radhoštěm. Kromě ní jsou v obci k dispozici tenisové kurty, fotbalové hřiště, tělocvična, bowling a motokrosová trať. V obci působí fotbalový oddíl, šachový oddíl, kynologický klub a tenisový klub. SDH Zašová se účastní soutěží v požárním útoku a v obci a okolí se dříve jezdil závod \"24 hodin na horském kole\". Nachází se zde také množství restauračních zařízení, penzion a solná jeskyně.\n\nV dolní části obce se nachází park s bustou T. G. Masaryka a dětským hřištěm. Další park s malou rozhlednou byl vybudován v roce 2010 vedle hřbitova.\n\n27. prosince 2013 byl slavnostně otevřen nově postavený kulturní dům, v němž bude umístěna knihovna, zrcadlový sál a divadelní sál. Návštěvníky slavnostního otevření byl v anketě pojmenován jako „Kulturní dům v Zašové“, namísto dosud užívaného jména Kulturní a informační centrum (KIC). Probíhají v něm divadelní představení, plesy a besedy a je v něm umístěno informační centrum a kavárna.\n\nNa začátku září obec pořádá \"Zašovské slavnosti\", jejichž součástí jsou hudební vystoupení, výstavy a nehudební vystoupení. Od roku 2014 je součástí i \"Love Food Festival\", který nabízí ochutnávky menu lokálních restaurací a farmářské trhy.\n\n\n\n\n"}
{"id": "121484", "url": "https://cs.wikipedia.org/wiki?curid=121484", "title": "System of a Down (album)", "text": "System of a Down (album)\n\nSystem of a Down je první album stejnojmenné americké kapely, vydané v roce 1998. Ruka na obalu CD pochází původně z plakátu vytvořeném Johnem Heartfieldem pro německou komunistickou stranu během Třetí říše. Text na plakátu zní: „5 prstů má ruka! Použij je k uchopení nepřítele!“. Tento slogan inspiroval část textu na spodní straně obalu: „Ruka má pět prstů, schopných a mocných, s možností jak ničit, tak tvořit“. Dále je tučným písmem psáno: „Otevři oči, otevři ústa, uzavři ruku a udělej pěst“.\n\nAutorem všech textů je Serj Tankian. Autorem hudby je Daron Malakian, pokud není uvedeno jinak.\n"}
{"id": "121485", "url": "https://cs.wikipedia.org/wiki?curid=121485", "title": "Čížkov (okres Pelhřimov)", "text": "Čížkov (okres Pelhřimov)\n\nObec Čížkov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379, kdy příslušel arcibiskupskému panství Červená Řečice, která jej darovala faře v Nové Cerekvi. Roku 1661 byl ve vlastnictví Leskovských z Leskovce, později jej koupil Jiří Milíčovský z Baumberka, který nechal vybudovat dvůr a klasicistní zámeček. Dalšími majiteli byli Varačičtí z Paběnic, Zásadští z Gamsendorfu, Ringhoferové či František Liebzeit, provozovatel místní cihelny. 1850 se stala obec samostatnou, roku 1976 byla přičleněna k Nové Cerekvi a znovu samostatnou se stala roku 1991.\n\n\n\n"}
{"id": "121487", "url": "https://cs.wikipedia.org/wiki?curid=121487", "title": "Šakvice", "text": "Šakvice\n\nŠakvice () jsou obec v okrese Břeclav v Jihomoravském kraji, 5 km jižně od Hustopečí na mírné výšině nedaleko Novomlýnské nádrže. Žije zde obyvatel.\n\nNázev se vyvíjel od varianty Cziczowicz (1385), Cziczowicz a Ssakwicz (1447), Schakwicz (1518), Ssakwicze (1595), Schakwitz (1673, 1718), Schakwitz a Ssakwice (1846), Schakwitz a Šakvice (1872), Čičovice a Šakvice (1881) až k podobě Šakvice v roce 1924. Původní název Číčovice vznikl z osobního jména Číč, po obnovení vsi bylo jméno templáři přeneseno z Čejkovic u Znojma (Schaikwitz). Pojmenování je rodu ženského, čísla pomnožného a genitiv zní Šakvic.\n\nObecní znak tvoří stříbrný štít, který je heroldským křížem rozdělen na čtyři pole. V jednotlivých polích jsou umístěny kočka, čejka, černý lev a papežský kříž.\n\nPrvní písemná zmínka o obci pochází z roku 1371 pod názvem Číčovice, kdy se připomíná jako znovu osazená pustá ves.\n\nV roce 1809 obcí prošla francouzská armáda.\n\nRoku 1839 byla nedaleko obce zprovozněna první parní dráha v Rakousku (Vídeň – Břeclav – Brno), na níž vznikla stanice Hustopeče u Brna, později přejmenovaná podle bližších Šakvic.\n\nV srpnu 1866 v obci po bitvě u Hradce Králové pobývala pruská armáda, která se výrazně zasloužila o rozšíření cholery v Šakvicích i okolí.\n\nV noci na 24. prosince 1953 došlo na železničním nádraží Šakvice na trati Brno – Břeclav k druhému největšímu železničnímu neštěstí v českých zemích: při střetu rychlíku s osobním vlakem zahynulo 103 lidí a 83 bylo zraněno. Dne 13. prosince 2011 byla na budově žst. Šakvice odhalena pamětní deska obětem neštěstí.\n\nV letech 2002–2010 působila jako starostka Milena Brzobohatá, od roku 2010 tuto funkci vykonává Drahomíra Dirgasová. Ta byla ve funkci potvrzena na ustavujícím zasedání zastupitelstva v listopadu 2014.\n\nV roce 2013 se Šakvice staly \"Vesnicí roku Jihomoravského kraje\". Oceněny byly zlatou stuhou mezi 15 přihlášenými vesnicemi z kraje, soutěž organizuje Ministerstvo pro místní rozvoj.\n\nDle sčítání lidu v roce 2011 žilo v obci 1 380 obyvatel. Z těch se 598 (43,3 %) hlásilo k české národnosti, 410 (29,7 %) k moravské, 11 ke slovenské a 1 k polské. 304 obyvatel (22 %) svou národnost neuvedlo. V obci je 487 domů, z toho 474 rodinných.\n\nV roce 2011 se 493 (35,7 %) obyvatel Šakvic označilo za věřící. 350 (25,4 %) obyvatel se hlásilo k Římskokatolické církvi a 2 k Českobratrské církve evangelické. 259 (18,8 %) obyvatel se označilo jako bez náboženské víry a 628 (45,5 %) na otázku víry neodpovědělo. Římskokatolická farnost Šakvice s farním kostelem svaté Barbory (Šakvice) patří do děkanátu Hustopeče v rámci brněnské diecéze.\n\nPodle sčítání 1930 zde žilo v 314 domech 1512 obyvatel. 1494 obyvatel se hlásilo k československé národnosti a 14 k německé. Žilo zde 1501 římských katolíků, 4 evangelíci a 1 příslušník Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nZastupitelstvo obce má 9 členů. Voleb do zastupitelstva v říjnu 2014 se účastnilo 54 % voličů. Zvítězila KDU-ČSL, která získala 54,17 % hlasů a 6 mandátů v zastupitelstvu, dále \"Nezávislí pro rozvoj obce\" 24,4 % (2 mandáty), KSČM 17,7 % (1 mandát) a samostatný kandidát \"Ing. Gerhard Walter ŠAKVICE\" 3,73 % (bez mandátu). Starostkou obce byla zvolena Drahomíra Dirgasová (KDU-ČSL). Od roku 2002 je obec členem Mikroregionu Hustopečsko.\n\nSeverně od obce prochází železniční trať Břeclav–Brno. Ve stanici Šakvice z ní vychází ještě 7 km dlouhá odbočná regionální trať do Hustopečí, která byla dána do provozu v roce 1894. Ve stanici zastavují vedle osobních vlaků i rychlíky a spěšné vlaky na trase Brno – Břeclav – Hodonín (– Olomouc).\n\nObcí prochází silnice III/4203 ze sousedních Staroviček, která se u nádraží napojuje na silnici II/420 z Hustopečí do Dolních Věstonic. Červeně značená turistická trasa vede od železniční stanice centrem obce na východní břeh Novomlýnské nádrže a dále podél Dyje do Lednice a Lednicko-valtického areálu.\n\nŠakvice jsou od roku 2008 zahrnuty do Integrovaného dopravního systému Jihomoravského kraje, leží v tarifní zóně 545 (Hustopeče a okolí). Nádraží je obslouženo vlakovými linkami S3, S51 a R13 a autobusovými linkami 540 a 541 z Hustopečí. Do samotné obce zajíždí pouze linka 541.\n\n\n\n\n"}
{"id": "121488", "url": "https://cs.wikipedia.org/wiki?curid=121488", "title": "Vrutice", "text": "Vrutice\n\nObec Vrutice se nachází v okrese Litoměřice v kraj Ústeckém kraji přibližně deset kilometrů od Štětí. Součástí obce je i vesnice Svařenice. V obci žije obyvatel.\n\n\n"}
{"id": "121489", "url": "https://cs.wikipedia.org/wiki?curid=121489", "title": "Vysokov", "text": "Vysokov\n\nVysokov () je obec okrese Náchod, kraj Královéhradecký. Žije zde  obyvatel.\n\nObec Vysokov leží v pohraničním průsmyku asi 3 km západně od města Náchoda. Je to vesnice se čtyřmi sty obyvateli, tísnící se převážně na stráních hlubokého údolí, které se táhne středem katastru a má značný spád (obávaný „Vysokovák“). Je pravděpodobné, že právě poloha obce dala vesnici jméno. Za dobrého počasí se návštěvníkům nabízejí krásné výhledy na panorama Krkonoš i Orlických hor.\n\nVes vznikla jako osada při pomezní stezce, která vedla z českých zemí do tehdejšího Pruska. První zmínka o Vysokově pochází z roku 1465. První písemná zmínka o obci pochází z roku 1491. Z dalších písemných zpráv se dozvídáme, že roku 1488 koupil vysokovský dvůr Jan z Krucemburka a v roce 1633 byl z vysokovských lomů odvážen kámen na opevnění náchodského hradu. V obci byly také písníky a pracovala zde vápenka a cihelna. Obec až do roku 1848 náležela náchodskému panství.\n\nObyvatelé Vysokova byli v průběhu dějin sužováni mnoha válkami. Největším mezníkem v dějinách obce však byla prusko-rakouská válka v roce 1866, neboť k prvnímu střetnutí vojsk došlo právě na území Vysokova, kde je dodnes množství malých i velkých pomníků s hroby vojáků nejrůznějších hodností i národností. K nejznámějším patří pomník „Myslivec\" od sochaře Quido Kociána s verši Jaroslava Vrchlického, věnovaný padlým českým vojákům šestého praporu polních myslivců. Nejmohutnějším památníkem je 13 metrů vysoký žulový jehlan s ležícím lvem z bílého mramoru, věnovaný padlým 4. a 6. Kyrysnického pluku. Důsledky první světové války připomíná pomník, který ve třicátých letech slavnostně odhalila obec svým 18 padlým občanům.\n\nVýznamnou událostí byla stavba železnice. 1859-1869 trať z Jaroměře do Trutnova a roku 1872-1875 Choceň-Meziměstí, která prochází celou vesnicí. Vysokovský most stavěli Italové a mezi lidmi se tradovalo, že špatné podloží donutilo stavebníky udělat základy tak hluboké, jaká je výška mostu.\n\nRoku 1876 byla vysokovská škola odloučena od provodovské a ve stejném roce dostala i vlastní novou budovu, kde se následujících 100 let učily všechny vysokovské děti.\n\nŽivot vesnice se i v minulém století vyvíjel v těsné souvislosti s životem Náchoda, neboť stále více obyvatel pracovalo v textilním průmyslu podnikatelů Bartoně a Mauttnera. Mnoho pracujících přispívalo ze skrovných platů na rozsáhlé opevnění u Dobrošova, celá vesnice byla ve smrtelném nebezpečí ještě v posledních dnech druhé světové války, kdy přes Vysokov prchali němečtí vojáci.\n\nDominantou obce je kaplička, postavená ve 30. letech dvacátého století na místě vyhořelé kovárny.\n\nV roce 1947 bylo na kopci Ovčáku založeno místním Aeroklubem letiště, které fungovalo do roku 1961. Od roku 1990 je opět využíváno k původnímu účelu. Žádosti o zřízení zastávky ČSD nebylo vyhověno, a tak od roku 1949 a 1951 se dá z Vysokova vycestovat pouze autobusem, přestože železniční trať nejen vesnicí prochází, ale 3x ji dokonce křižuje.\n\nVysokov je také obcí velkých kulturních a společenských tradic. Od počátku 20. století zde působily dva divadelní spolky (Korunový a Vrchlický), jejichž činnost pokračovala i po druhé světové válce. Na přelomu 50. a 60. let přešla ve slavnou éru vysokovských estrád pro děti i dospělé, pod vedením pana Jaroslava City. Také jeho zásluhou byly i první filmové pokusy vysokovských amatérů, které pokračují i do současnosti - filmový festival „Vysokovský kohout“. Setkávají se na něm filmaři z Čech i ze zahraničí a díky tomu je Vysokov jediným místem, kde je mezinárodní filmový festival pořádán na vesnici. Dlouholetou spolkovou činnost rozvíjejí Hasiči, Český červený kříž a Osvětová beseda.\n\nRoku 1961 byla k obci připojena osada Starkoč, původně součást obce Studnice. Od 1. července 1985 do 31. srpna 1990 byl Vysokov spolu s ní součástí města Náchod, poté se osamostatnil, ale osada Starkoč se vrátila pod obec Studnice.\n\nObec úzce spolupracuje na rozvoji regionu s okolními obcemi. Od roku 1999 je členem \"Svazku obcí 1866\", který sdružuje obce Červenou Horu, Provodov-Šonov, Slatinu nad Úpou, Studnici, Vysokov a Žernov, v roce 2004 se stal součástí Dobrovolného svazku obcí Novoměstsko.\n\n\n"}
{"id": "121491", "url": "https://cs.wikipedia.org/wiki?curid=121491", "title": "Vrané nad Vltavou", "text": "Vrané nad Vltavou\n\nObec Vrané nad Vltavou se nachází v okrese Praha-západ, kraj Středočeský, na pravém břehu řeky Vltavy v kopcovitém terénu na jihu Pražské plošiny. Žije zde obyvatel. Obec se skládá ze dvou historických částí, \"Skochovic\" a \"Vraného\". Do území Vraného přesahuje i zástavba navazující na Novou Březovou (z obce Březová-Oleško).\n\nDo roku 1950 nesla obec skládající se z osad Skochovice a Vrané název Skochovice.\n\nPrvní písemná zmínka o obci pochází z roku 993, kdy se o obci zmiňuje zakládací listina břevnovského kláštera jako o majetku, který klášter obdržel od Boleslava II. jako statky k obživě. V roce 1407 došlo ke změně majitele, jelikož obce byly prodány klášteru zbraslavskému.\n\nV letech 1930 až 1936 byla u obce zbudována přehrada s elektrárnou. Roku 1941 byla v obci provedena celková elektrifikace.\n\nV obci bývala také dlouhá tradice výroby papíru, ta však skončila v roce 2000 a budova místních papíren byla rozprodána.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Skochovice \"(přísl. Vrané nad Vltavou, 969 obyvatel, přístav, četnická stanice, římskokatolický kostel, ves se později stala součástí Vraného nad Vltavou)\" byly v roce 1932 evidovány tyto živnosti a obchody: biograf Sokol, 2 holiči, 6 hostinců, 2 kapelníci, konsum Včela, kovář, mědikovec, 2 obchody s mlékem, 3 obuvníci, obchod s ovocem a zeleninou, továrna papírnická, 2 pekaři, porodní asistentka, 3 rolníci, 2 řezníci, 8 obchodů se smíšeným zbožím, stavební družstvo Lidový dům, stavitel, obchod se střižním zbožím, 3 trafiky, truhlář.\n\n\nDopravní síť\nVeřejná doprava 2011\n\n\n"}
{"id": "121492", "url": "https://cs.wikipedia.org/wiki?curid=121492", "title": "Vlčtejn", "text": "Vlčtejn\n\nObec Vlčtejn (dříve \"Vlčtýn\", \"Vildštejn\" nebo \"Vildštýn\", německy \"Wildstein\") se nachází v okrese Plzeň-jih, kraj Plzeňský. Žije zde obyvatel. Nachází se zde hrad Vlčtejn.\n\nPrvní písemná zmínka o obci pochází z roku 1284. Roku 1450 Jiří z Poděbrad uzavřel na hradě Vlčtejn tzv. vlčtejnskou smlouvu s poraženou strakonickou jednotou.\n\n\n\n"}
{"id": "121493", "url": "https://cs.wikipedia.org/wiki?curid=121493", "title": "Cihla", "text": "Cihla\n\nCihla je stavební prvek, lidmi vytvořený umělý „kámen“, vyrobený formováním hlíny do pravidelných útvarů (nejčastěji kvádrů s poměrem stran 4 : 2 : 1, existují ale i složitější moderní tvary). Cihly jsou velmi starým stavebním prvkem. Nejstarší formou jsou cihly sušené (vepřovice), známé nejméně 10 tisíc let. Pálené cihly a střešní tašky, zprvu vyráběné hrnčířským způsobem, jsou také známé už od starověku a výslovně je připomíná starobabylonský \"Epos o Gilgamešovi\" (3. tisíciletí př. n. l.) Cihly se vyrábějí v cihelnách. Řemeslo, které se zabývá výrobou cihel, se nazývá cihlářství.\n\nBěžné cihly se vytvrzují buďto působením žáru ve vypalovací peci (pálené cihly) nebo v zemích s teplým podnebím se suší na slunci (nepálené druhy cihel). Mezi ně lze zahrnout i vepřovice, což jsou sušené cihly, často s příměsí pilin nebo slámy pro zlepšení izolačních vlastností. V Česku se používaly až do 19. a 20. století.\nPodobnou technologií jako pálené cihly se v cihelnách z cihlářské hlíny vyrábějí také další stavební prvky, např. střešní tašky, meliorační trubky, ozdobné dlaždice, cihlové tvárnice, hurdisky apod.\n\nCihla je víceúčelový stavební materiál, který je při stavbě nejčastěji spojován maltou. Z páleného cihlového zdiva lze postavit klasickým způsobem až osmipatrové budovy (za předpokladu dobrých základů a železobetonových věnců v každém patře). Vyšší budovy již nelze stavět, protože by se tlak budovy v přízemí již nebezpečně přiblížil pevnosti cihel.\n\nNejprve se pomocí scraperů natěží cihlářská hlína, která se dále dopravuje buďto úzkokolejnými vozíky nebo nákladními automobily, případně lanovými dráhami do zásobníku (tzv. hliník neboli hliniště), v němž se natěžená zemina drtí a současně se přidávají pomocné látky, které zlepšují vlastnosti cihel (např. nižší objemová hmotnost, lepší tepelně izolační vlastnosti, nižší vypalovací teplota, apod.). Poté se celá směs mele, drtí a mísí a směřuje do lisu, který protlačováním vytváří souvislý pás hmoty. Ten se rozřezává pomocí řezacích drátů a vznikají první cihly. Ty dále směřují do sušáren, kde jsou vysoušeny na obsah vlhkosti maximálně 2%. Po 2–3 dnech v sušárně směřují do vypalovací pece, kde se vypalují při teplotě 700 až 1000 °C jeden až dva dny. Nakonec následuje roztřídění dle přesnosti rozměrů, skladování (většinou na paletách, 250–300 cihel/paleta) a expedice. Některé cihlářské výrobky se ještě povrchově upravují, impregnují nebo opatřují nepropustnou glazurou.\n\n\nRozměry novodobých pálených cihel:\n\nRozměr cihel vychází z jedné stopy, což je 12 palců - 12\" × 6\" × 3\". Rozdělením cihly získáme části nazývané:\n\nNF - Normalformat - mezinárodně standardizovaná jednotka pro děrované cihly; 1 NF = cihla o rozměrech 250 x 120 x 65 mm. Děrované cihly se využívají ve stavebnictví zejména v zemích střední a východní Evropy (např. v České republice, na Slovensku, v Polsku, v Německu, v Rakousku, v Maďarsku aj.).\n\nc. j. - Cihelná jednotka - Český statistický úřad (ČSÚ) používá (mimo dalších) označení Cihelná jednotka (c. j.) - jde taktéž o cihlu o rozměrech 25 x 12 x 6,5 cm (1000 c. j. = 1,95 m³).\n\nCihly se pro vytváření zdiva sestavují do vhodných skladeb tak, aby překrývaly svoje spáry a spojují se maltou:\n\nLícovka je lícová cihla s průměrnými technickými vlastnostmi. Její využití je především estetické u staveb „ostrovního“ typu. Je asi o 1/4 menší než klasická cihla plná pálená.\n\nWF - Waalformat - mezinárodně standardizovaná jednotka pro lícové cihly; 1 WF = cihla o rozměrech 210 x 100 x 50 mm. Lícové cihly se využívají ve stavebnictví zejména v zemích západní a severní Evropy a v USA (např. v Nizozemsku, v Belgii, ve Velké Británii aj.), v menší míře také v zemích střední a východní Evropy.\n\nLícové cihly ražené \n\nPálená cihla označovaná jako lícová cihla ražená se vyrábí ražením hlíny do speciálních forem. Díky tomu má lícová cihla ražená rustikální charakter a často bývá označována jako ostařelá cihla nebo lícovka. Všechny 4 strany cihly jsou pohledové. Pálená cihla je přírodní materiál vynikajících funkčních i technických vlastností s nasákavostí do 18%. Lícové cihly ražené je možné použít v interiéru i exteriéru, k řešení fasády rodinného domu či velkých objektů i jako povrchovou úpravu při zateplení fasády. Z lícovek můžete rovněž realizovat ploty a oplocení, komíny, krby atd.\n\nCihly klinker \n\nPálená cihla KLINKER bývá díky zvuku, který vydává při poklepu, označována někdy také jako zvonivka. Jedná se o lícovou cihlu vysoké kvality s nasákavostí do 6%. Cihla je vyráběna strojově. Tím je dáno, že má 3 strany pohledové a 1 technologickou na rozdíl od lícové cihly ražené, která má všechny 4 strany pohledové. Pálená cihla KLINKER je přírodní materiál vynikajících funkčních i technických vlastností. Cihly KLINKER je možné použít v interiéru i exteriéru, k řešení fasády rodinného domu či velkých objektů i jako povrchovou úpravu při zateplení fasády. Z cihel KLINKER můžete rovněž realizovat ploty a oplocení, komíny, krby atd.\n\nVěncovka je moderní cihla nahrazující bednění klasickými prkny při zakončení zdi tzv. věncem. Na okraj zdi se shora postaví z těchto tenkých cihel pás, zabraňující vytékání betonu.\n\nDuté cihly se používají na stavbu příček a jiných konstrukci (současný název je příčkovka), kde je požadována lehkost. Je to v podstatě cihla běžných rozměrů, ve které jsou ve směru nejdelšího rozměru vytvořeny typicky dvě dutiny čtvercového průřezu, takže má cihla asi 1 cm silné stěny s jednou příčkou uprostřed. Existuje několik dalších cihelných výrobků, které mají dutiny, například CDM blok, hurdiska (\"podlažní\" cihla) a pod.\n\nJe v současnosti jiný název pro dutou cihlu z odstavce výše. Dříve se tímto názvem označovaly také cihly asi poloviční tloušťky se čtyřmi podélnými dutinami, které se používaly na zdění velmi tenkých a lehkých příček. S příchodem \"přesných tvárnic\" z porobetonu se vyrábět přestaly. Měly ale na rozdíl od nich jednu výhodu, dutinami se (podobně jako u současných příčkovek) snadno protahovaly kabely elektrické instalace.\n\nKrom pálených cihel existují ještě další zdící (či konstrukční) prvky, kterým se běžně říká cihla, ačkoliv nemají s pálenou hlínou nic společného. Jsou to zejména cihly šamotové a vápenopískové nebo cementové. První z nich se využívají tam, kde je potřeba odolnost proti žáru, u druhé z nich se cení jednak odolnost proti vlhku a přesné rozměry. Velmi těžké magnezitové cihly, které vydrží vysoký žár (udává se 1800 °C), byly součásti konstrukce akumulačních kamen. V nich nebyly spojeny maltou ale jen složeny uvnitř (obvykle kovové) konstrukce. Dnešní využití starých magnezitových cihel je rovněž pro konstrukci topidel - zejména krbů.\n\nCihelné tvárnice se vyráběly již v ČSSR v cihelně v Číčenicích a mnoha dalších obcích (např. Týn nad Vltavou, Kostelec nad Orlicí, Lety u Písku, Novosedly na Moravě, Hostomice nad Bílinou, Řepov u Mladé Boleslavi, Holice v Čechách, Tuněchody u Chrudimi, Osík u Litomyšle, Přeštice u Plzně, Jivno, Mladá Vožice, Kunín, Hrachovec, Štíty, Dolní Bukovsko, Hevlín, Mískolesy u Náchoda, Krčín u Náchoda a další). V roce 1989 se v Československu nacházelo asi 117 cihelen. Dnes existuje více výrobců s ucelenými zdícími systémy. Jedná se o poměrně přesné výrobky z pálené hlíny, které se skládají z velkého množství vzduchových komůrek, případně ještě vyplněné dalšími izolačními materiály (minerální vata, polystyrenové kuličky). Umožňují rychlou stavbu a existují v různých rozměrech pro obvodové, nosné a příčkové zdivo, pro překlady a stropní konstrukce. Lepí se obvykle speciální maltou, nebo pomocí pěnového polyuretanu. Mezi sebou se v jedné vodorovné řadě někdy skládají jen k sobě (na pero-drážku) bez malty. Zdivo z tohoto materiálu má dobrou izolační schopnost při částečném zachování tepelné akumulace, která je ovšem znatelně nižší než u cihel plných. Součástí zdících systémů jsou krom uvedeného i jiné výrobky jako jsou kovové kotvící prvky, kterými se zpevňují T spoje (například mezi příčkou a na ni kolmou obvodovou zdí), nebo různé hydroizolační pásy.\n\nSamostatnou skupinou jsou tzv. zvonivky též známé pod názvem klinkery nebo také ostře pálené či dvakrát pálené cihly. Jedná se o cihly vypálené na vysokou teplotu, případně pálené dvakrát, čímž získají na trvanlivosti. Udává se také, že byly při výrobě lisovány pod velkým tlakem. Jsou odolné proti vlhkosti, jsou mrazuvzdorné i žáruvzdorné (ne ale tak jako cihly šamotové). Též mají výrazně vyšší mechanickou odolnost. Používají se buď tam, kde je potřeba odolnost proti povětrnostním podmínkám (komíny, ploty, venkovní dlažba), nebo tam, kde se využije jejich vzhledu – stavby bez omítky, nebo jako prvek v interiéru – například krb.\n\nJejich většímu využití brání jejich vyšší cena, která je oproti běžné cihle několikanásobná. Vyrábějí se i v podobě obkladových pásů, které se na objekt lepí podobně jako dlaždice. V této podobě existují i rohové prvky, takže iluze cihelného zdiva je zcela dokonalá a také existují v řadě vzorů. Při práci s pravými zvonivkami je ale nutné dodržet určité technologické postupy, které běžný zedník nemusí ovládat a i složení malty má svoje specifika. Současní výrobci obvykle dodávají speciální maltu k těmto cihlám hotovou. Pokud se tyto postupy dodrží, má objekt z nich postavený velmi dlouhou trvanlivost. Ukázkou je například čistírna odpadních vod v Praze-Bubenči.\n\nV této kategorii jsou cihly pro zvláštní způsoby využití:\n\n\nWienerberger – největší světová skupina výrobců cihel a jiných stavebních materiálů. V České republice působí pod názvem Wienerberger cihlářský průmysl, a. s., se sídlem v Českých Budějovicích.\nCihelna Kinský, spol. s r. o., se sídlem v Kostelci nad Orlicí (patří rovněž do skupiny společností Wienerberger).\nDruhým nejvýznamnějším výrobcem cihel v České republice je společnost HELUZ cihlářský průmysl v.o.s. se sídlem v Dolním Bukovsku. Společnost HELUZ cihlářský průmysl má cihelny v Dolním Bukovsku, dvě v Hevlíně u Znojma, v Libochovicích a v Kryrech.\n\nSlovo se někdy používá pro označování předmětů tvarem či barvou připomínající klasickou cihlu (kvádr), např.:\n\n\n\n"}
{"id": "121503", "url": "https://cs.wikipedia.org/wiki?curid=121503", "title": "Záryby", "text": "Záryby\n\nObec Záryby se nachází v okrese Praha-východ, kraj Středočeský.\nRozkládá se asi 22 kilometrů severovýchodně od centra Prahy a 6 kilometrů severozápadně od města Brandýs nad Labem-Stará Boleslav. Obec tvoří dvě části, Záryby a Martinov (dříve nazývaný Drnovka). Žije zde obyvatel.\n\nPrvní písemná zmínka o obci pochází z roku 1371.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Záryby \"(635 obyvatel)\" byly v roce 1932 evidovány tyto živnosti a obchody: galanterie, holič, 2 hostince, klempíř, kolář, středočeský konsum, kovář, krejčí, pekař, 3 řezníci, obchod se smíšeným zbožím, spořitelní a záložni spolek, trafika, truhlář, zahradnictví, velkoobchod se zeleninou, obchod se zvěřinou a drůbeží.\n\n\nDopravní síť\n\nVeřejná doprava 2016\n\n"}
{"id": "121504", "url": "https://cs.wikipedia.org/wiki?curid=121504", "title": "Zlukov", "text": "Zlukov\n\nObec Zlukov () se nachází v okrese Tábor, kraj Jihočeský. Žije zde obyvatel.\n\nPrvní písemné zmínky o obci Zlukov jsou od roku 1200 (ze spisu J. Hrubého). V té době zde byli osadníci německé národnosti. V roce 1382 patřil Zlukov bratrům Vyšatovi a Buzkovi z Machovic, kteří svůj majetek postoupili králi Václavu IV. V 15. století dostali Zlukov rytíři Smrčkové z Mnichu. Ti Zlukov prodali Kateřině, kněžně Minsterberské ze Sas, manželce Jindřicha IV. A tak se dostal Zlukov do majetku pánů z Hradce a byl připojen k řečickému panství.\n\nOd roku 1720 jsou záznamy, v nichž se nachází jména osadníků českého původu. Potomci těchto osadníků žijí v obci dodnes. V roce 1904 byla postavena dvoutřídní škola. Před školou v malém parčíku je pomník zlukovského rodáka Jakuba Vojty Slukova, významného herce, prvního ředitele divadla Uránie a člena Národního divadla. Pamětní deska je na jeho rodném domě č. 17. Před pomníkem J. Vojty Slukova stojí „lípa svobody“ a u ní pomník padlých zlukovských občanů z první světové války. Na návsi u rybníka stojí kaple sv. Jana Nepomuckého, původně dřevěná a roce 1875 přestavěná na zděnou. Roku 1935 byla opravena nákladem 13 000 korun. V roce 1921 bylo ve Zlukově 404 obyvatel.\n\n\n"}
{"id": "121507", "url": "https://cs.wikipedia.org/wiki?curid=121507", "title": "Zadní Chodov", "text": "Zadní Chodov\n\nObec Zadní Chodov se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1365. Rozsáhlá, původně chodská ves, obyvatelé obce strážili zemskou hranici. Obec ztratila privilegia, když ji král Karel IV. prodal Bohuslavu Šlikovi. Původní chodský ráz obce se však zachoval. Uprostřed návsi stojí kostelík Nejsvětější Trojice z konce 18. století, vzniklý rozšířením původní barokní kaple. V 17. století se patrně v okolí těžilo stříbro. V obci se nachází několik vzácných ukázek typických chodských stavení, například srub postavený po roce 1500.\n\n\n\n"}
{"id": "121508", "url": "https://cs.wikipedia.org/wiki?curid=121508", "title": "Vyškovec", "text": "Vyškovec\n\nObec Vyškovec se nachází v okrese Uherské Hradiště ve Zlínském kraji. Žije zde obyvatel. Patří do mikroregionu Moravské kopanice.\n\nPrvní písemná zmínka o obci pochází z roku 1830.\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "121509", "url": "https://cs.wikipedia.org/wiki?curid=121509", "title": "Vysoká Srbská", "text": "Vysoká Srbská\n\nObec Vysoká Srbská () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1406. Nicméně Arnošt Muka uvádí, že dle lidové tradice v této vsi usídlil český král Václav IV. Lužické Srby, které odsoudil v roce 1408 v Budyšíně.\n\n\n"}
{"id": "121510", "url": "https://cs.wikipedia.org/wiki?curid=121510", "title": "Výšovice", "text": "Výšovice\n\nObec Výšovice se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1348.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "121512", "url": "https://cs.wikipedia.org/wiki?curid=121512", "title": "Všestudy (okres Mělník)", "text": "Všestudy (okres Mělník)\n\nVšestudy jsou obec v okrese okrese Mělník, kraj Středočeský, ssv. směrem zhruba 6 km od Kralup nad Vltavou a 2,5 km od Veltrus. Obec leží v ploché krajině poblíž pravého břehu řeky Vltavy a sestává ze dvou částí: vlastní vsi Všestudy (100 domů a 300 obyvatel podle sčítání lidu 2001), která přiléhá k severovýchodnímu okraji rozlehlého zámeckého parku Veltrusy, a severněji položené osady Dušníky nad Vltavou (15 domů a 33 obyvatel). Území obce mezi oběma vesnicemi podélně protíná dálnice D8. Celkem zde žije obyvatel.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Všestudy \"(416 obyvatel)\" byly v roce 1932 evidovány tyto živnosti a obchody: sušárna čekanky, družstvo pro rozvod elektrické energie ve Všestudech, holič, 2 hostince, kovář, krejčí, obchod s květinami, 2 obuvníci, pekař, 4 rolníci, řezník, 5 obchodů se smíšeným zbožím, trafika, výroba ovocných vín, zahradnictví.\n\nVe vsi Dušníky nad Vltavou \"(296 obyvatel, samostatná obec se později stala součástí Všestud)\" byly v roce 1932 evidovány tyto živnosti a obchody: hostinec, kovář, akademický malíř Pokorný, 5 rolníků, 2 sadaři, 2 obchody se smíšeným zbožím, trafika.\n\n\nAčkoliv obec čítá jen něco přes 300 obyvatel, má i vlastní fotbalový klub SK Viktoria Všestudy.\n\nDopravní síť\nVeřejná doprava 2012\n\nObcí vede cyklotrasa č. 2 Kralupy nad Vltavou - Nelahozeves - Všestudy - Mělník - Ústí nad Labem.\n\n"}
{"id": "121513", "url": "https://cs.wikipedia.org/wiki?curid=121513", "title": "Šonov", "text": "Šonov\n\nObec Šonov (německy \"Schönau\") se nachází nedaleko Broumova v okrese Náchod v Královéhradeckém kraji. Žije zde obyvatel. Je to obec s největší délkou (přes 7 kilometrů) a největší rozlohou katastrálního území na Broumovsku. Hranice katastrálního území obce je z větší části totožná s česko-polskou státní hranicí.\n\nPrvní písemná zmínka o obci pochází z roku 1300. Velká dvouřadá lánová ves patřila od počátku broumovskému proboštství, osídlena byla osadníky německého původu.\n\nV roce 1776, kdy byla v obci zavedena čísla popisná, se zde nacházelo 245 domů.\n\nBěhem druhé světové války zahynulo 58 mužů a jedna žena ze Šonova. Bezprostředně po osvobození Československa došlo k násilnostem. V srpnu 1945 byli v lese za obcí zastřeleni farář Julius Prause a kněz Alphons Schmitt. V září bylo odsunuto prvních 170 obyvatel obce. Po druhé světové válce a následném vysídlení německého obyvatelstva začala obec upadat.\n\nDo roku 1945 žila v obci většina obyvatel německé národnosti. \n\nV roce 1930 žilo v obci 63 sedláků, 78 domkářů, 44 obchodníků a živnostníků a 110 dělníků.\n\nPřevážná část obyvatelstva byla katolického vyznání. Žilo zde také 50 až 60 baptistů, kteří byli po 2. světové válce odsunuti.\n\nPodle statistických údajů zde na počátku roku 2016 žilo 298 obyvatel a jejich průměrný věk byl 40,2 roku.\n\nU obce byly v provozu dva lomy, jeden porfyrový a druhý melafyrový. Byly učiněny dva pokusy o těžbu uhlí, první v roce 1872 a druhý v letech 1901-1902. Oba byly neúspěšné.\n\n\n\n\n\n\n"}
{"id": "121515", "url": "https://cs.wikipedia.org/wiki?curid=121515", "title": "Řevničov", "text": "Řevničov\n\nObec Řevničov (lidově a do roku 1923 též úředně Řenčov) se nachází v okrese Rakovník, kraj Středočeský. Žije zde obyvatel.\n\nObec se nachází zhruba 4 km severozápadně od Nového Strašecí, 10 km severovýchodně od okresního města Rakovníka a 20 km zjz. od Slaného.\n\nV obci je základní a mateřská škola.\n\nŘevničov patří k nemnoha sídlům, u nichž je známo přesné datum jejich vzniku. Dne 4. listopadu 1325 vydal král Jan Lucemburský v bavorském Münnerstadtu latinsky psanou listinu, jíž jistého Přibyslava ze Štědré pověřil založením vesnice (\"villam Rzewniczow\") podle purkrechtního práva; zakladatel přitom obdržel pro sebe i své dědice funkci rychtáře. Vesnice byla vyměřena na královském panství Křivoklát při již tehdy významné křižovatce cest.\n\nV době husitských válek se u Řevničova 9. června 1434 odehrála husitská bitva pod vedením Jakoubka z Vřesovic, v níž se utkala s pány z Lanfridu plzeňského. Asi 150 padlých bylo pochováno u kostela svaté Markéty v nedaleké obci Kroučová.\n\nZa třicetileté války byla obec vypálena a zpustla. Po válce má Řevničov pouhých 33 obyvatel. Roku 1658 obec získal Jan Adolf I. ze Schwarzenbergu, jemuž se podařilo znovu do vsi přivést osadníky, hospodáře a řemeslníky. Poté byla ves prodána nejvyššímu purkrabímu Království českého, Arnoštovi z Valdštejna. Poslední dědička krušovického panství z rodu Valdštejnů Josefa se provdala za knížete z Fürstenberka, čímž také Řevničov připadl do držení tohoto rodu až do zrušení poddanství.\n\nRozvoj obce nastal především po r. 1812 po výstavbě nové silnice Slaný-Řevničov-Hořesedly-Karlovy Vary.\n\nV obci je původně gotický, barokně přestavěný kostel sv. Petra a Pavla, u něho kříž, při silnici směr Louny kaple sv. Anny, v zahradě mateřské školy pozdně barokní socha sv. Jana Nepomuckého. Budova školy postavena roku 1884 podle architekta Rudolfa Štěcha ze Slaného. V roce 1927 byla otevřena sokolovna, adaptovaná z bývalého špýcharu fürstenberského dvora.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Řevničov \"(1717 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: 2 autodopravci, 2 bednáři, biograf Sokol, brusič, cihelna, cukrář, 3 obchody s cukrovinkami, 5 obchodníků s dobytkem, družstvo pro rozvod elektrické energie v Řevničově, galanterie, obchod s umělými hnojivy, hodinář, 2 holiči, 9 hostinců, 2 obchodníci s chmelem, jednatelství, kamenický závod, 2  kapelníci, 3 koláři, konsumní družstvo, 4 kováři, 2 krejčí, obchod s květinami, obchod s materiálním zbožím, mlýn, 5 obuvníků, obchod s ovocem a zeleninou, 2 pekaři, pila, pletárna, pokrývač, 2 porodní asistentky, restaurace, 5 řezníků, sedlář, sklenář, 6 obchodů se smíšeným zbožím, spořitelní a záložní spolek pro Řevničov, 2 stavební hmoty, stavitel, výroba obuvnických svršků, 2 švadleny, 3 trafiky, 2  truhláři, 3 zámečníci.\n\nVloupáním do hájovny si zde 23. května 1978 bratranci Barešovi opatřili tři střelné zbraně, které následně použily při únosu autobusu s 39 studenty a řidičem. Jejich motivace byla dostat se za použití rukojmí na Západ, kde chtěli začít nový život.\n\n\nDo katastru obce, konkrétně do jeho jižní části, spadá také samota Horácká Lísa, někdejší hájovna, dnes je zde zahradnická prodejna. Na území Řevničova jihovýchodním směrem od obce poblíž Krušovic se nachází vrch Louštín (537 m n. m. s pozůstatky pravěkého hradiště a Malý Louštín 526 m n. m.) se zbytky zámecké zdi. Jižně od obce se rozkládá Přírodní rezervace Prameny Klíčavy. Asi 3 km jihovýchodně od obce je rekreační středisko u Buckého rybníka.\n\nDopravní síť\nVeřejná doprava 2011\n\n\n\n"}
{"id": "121521", "url": "https://cs.wikipedia.org/wiki?curid=121521", "title": "Široký Důl", "text": "Široký Důl\n\nObec Široký Důl (něm. \"Breitenthal\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1269. Obec byla založena lokátorem, najatým premonstrátským klášterem v Litomyšli a rozvržení její zástavby tak odpovídá lesní lánové vsi. \n\nV r. 1820 byla v Širokém Dole zřízena filiální škola Sebranic s přiškolením Stříteže.\n\n\n"}
{"id": "121523", "url": "https://cs.wikipedia.org/wiki?curid=121523", "title": "Nová huť", "text": "Nová huť\n\nNová huť, dříve Nová huť Klementa Gottwalda, je hutnický a strojírenský komplex nacházející se v jižní části v prostoru Kunčic, Kunčiček a Bartovic. Většina výrobních kapacit tohoto komplexu patří společnosti Liberty Ostrava a. s., mezi další podniky působící v areálu patří Maxion Wheels Czech s.r.o., VÍTKOVICE, a.s., První Signální, a.s.\n\nVznik tohoto závodu inicovaly Vítkovické železárny (VŽ), neboť jejich další rozvoj byl omezen umístěním přímo ve městě. Proto v roce 1942 začaly VŽ (tehdy ve správě koncernu Reichswerke Hermann Göring) stavět tzv. jižní závod („Südbau“) v Kunčicích. Tehdy se ovšem nepočítalo s tím, že v tomto prostoru vznikne samostatný závod s úplnou hutní výrobou (tj. s vysokými pecemi, ocelárnou a dalšími navazujícími provozy).\n\nV letech 1947 až 1948 bylo přijato rozhodnutí o výstavbě hutnického kombinátu na katastru obcí Kunčice, Kunčičky a Bartovice a vzápětí byla započata jeho výstavba. V té době se ještě stále jednalo o součást VŽ, k osamostatnění závodu došlo až 31. prosince 1951, kdy byl zřízen národní podnik Nová huť Klementa Gottwalda se sídlem v Ostravě-Kunčicích.\n\nStěžejní části železáren byly dány do provozu postupně v letech 1951 až 1958. Jednalo se především o pět koksárenských baterií, dvě vysoké pece včetně licího stroje, čtyři siemens-martinské pece, pět hlubinných pecí, jedna blokovna s prvním a druhým pořadím spojité sochorové tratě, válcovna trub, slévárna šedé litiny a část energetiky včetně vodního hospodářství.\n\nV letech 1958 až 1961 pak probíhalo především rozšiřování kapacit pro produkci základních surovin (koks, surové železo, ocel), ale také výstavba provozů na zpracování těchto produktů. V tomto období tak byla zprovozněna nová válcovací trať, linky na výrobu automobilových kol. Byly vybudovány další čtyři koksárenské baterie a dvě vysoké pece, dále pak pět 400 tunových sklopných pecí pro výrobu oceli, nová blokovna, pásková trať P-250 a P-800, kontidrátová trať, zařízení na výrobu trubek se šroubovicovým svarem, kyslíkárna aj. \n\nV dalším období již nebyly realizovány žádné zásadní investice, v letech 1967 až 1985 však probíhala rozsáhlá modernizace martinských pecí na pece tandemové. Další velkou investicí pak byla v 80. letech výstavba středojemné válcovny v jižní části závodu, centrální kyslíkárny a velkokapacitní koksárenská baterie.\n\nNa místě dnešní Nové hutě se nacházela obec Švrkl. Obec zanikla společně se stavbou hutě. Obyvatelé byly vystěhování a jejich budovy zbořeny. Poslední obyvatelé se z obce vystěhovali v roce 1960. V obci byla i škola. Dnes z obce zbyla jen část silnice, která je součástí areálu hutě. \n\nNejdůležitějším krokem v tomto období byl přechod od odlévání oceli do ingotů k plynulému odlévání oceli. Prvé zařízení pro plynulé odlévání oceli (ZPO č. 1) bylo uvedeno do provozu v prosinci 1993, druhé (ZPO č. 2) v prosinci 1997 a poslední (ZPO č. 3) v srpnu 1999. Díky těmto investicím mohly být v roce 1999 uzavřeny hlubinné pece, blokovny a sochorové tratě a plně přejít na novou technologii.\n\nDalší významnou investicí byla výstavba nové válcovny na výrobu širokého za tepla válcovaného pásu, která nahradila produkci dvou zastaralých pásových tratí. Zkušební provoz nové válcovny byl zahájen v listopadu 1999. Komplex nové válcovny a ZPO č. 2 označovaný jako „pásová minihuť“ je zásobován tekutou ocelí, která je dopravována železniční dopravou ze stávající ocelárny s tandemovými pecemi.\n\nV souvislosti s ukončením výroby surového železa ve vysokých pecích VŽ v roce 1998 jsou potřeby vítkovických oceláren společnosti Evraz Vítkovice Steel kryty také z vysokých pecí v Nové huti. Surové železo je z Nové huti do Vítkovic transportováno po železnici v tekutém stavu ve speciálních vozech, tzv. veronikách.\n\nPřed dnešním názvem ArcelorMittal Ostrava se společnost v letech 2005 až 2007 jmenovala Mittal Steel Ostrava a v letech 2003 až 2005 ISPAT Nová Huť. O změně názvu z Mittal Steel Ostrava na současný ArcelorMittal Ostrava rozhodli akcionáři na valné hromadě 27. července 2007, oficiálně došlo ke změně názvu zápisem do obchodního rejstříku dne 1. srpna 2007.\n\nPři výkopech základů velké slévárny byl v říjnu 1954 nalezen asi 17 tun těžký bludný balvan o objemu asi 6,5 m. Jde tedy o největší bludný balvan v Česku. Od roku 1990 je chráněn jako „Přírodní památka Kunčický bludný balvan“. Je umístěn u jižní brány Nové huti.\n\nO stavbě hutního kombinátu v Ostravě-Kunčicích napsal román Páteř dramatik Ladislav Bublík. Na svou dobu (1963) odvážná próza (\"deníkový román budovatelské deziluze\") byla jednou z prvních výraznějších polemik s obdobím budovatelského nadšení padesátých let a bez příkras líčí trpké osudy lidí, kteří svůj život spojili s budováním socialismu. Román Páteř byl roku 1965 zfilmován pod názvem Úplně vyřízený chlap (hlavní roli ztvárnil Jaroslav Vízner, bratr známějšího Oldřich Víznera, v letech před emigrací často obsazovaný herec).\n\nNa Nové huti byla v letech 1961 - 1962 vyrobena socha Lišky Bystroušky, která je umístěna v hukvaldské oboře. Byla jí nahrazena původní socha, která byla odhalena u příležitosti prvého uvedení opery Příhody lišky Bystroušky Leoše Janáčka, hukvaldského rodáka, v roce 1959. Tato socha byla ovšem v noci z 26. na 27.5.2015 odcizena a od 9.4.2016 je zde kopie vytvořená pomocí odlitku z 3D tiskárny. Tu již vytvořili v ateliéru uměleckého lití kovu Waller-Matějíček z Veverských Knínic \n\nProvozy v Nové huti jsou dlouhodobě významným znečišťovatelem životního prostředí, zejména ovzduší. Mezi největší znečišťovatele patří provozy aglomerace (spékání železné rudy), energetika a ocelárna. Všechny tyto provozy patří společnosti ArcelorMittal Ostrava. Mezi hlavní znečišťující látky patří prach, arsen a benzo(a)pyren.\n\n"}
{"id": "121524", "url": "https://cs.wikipedia.org/wiki?curid=121524", "title": "Želnava", "text": "Želnava\n\nObec Želnava (německy \"Salnau\") se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1360. Želnava patřila k vesnicím, které byly v letech 1360–1395 sporné mezi klášterem zlatokorunským a proboštstvím vyšehradským. Roku 1395 byla vrácena klášteru ve Zlaté Koruně, jenž ji posléze postoupil králi Václavu IV. Od roku 1501 sdílí Želnava osud s panstvím krumlovským.\n\nFarní kostel, zasvěcený sv. Jakubu staršímu, apošt. se poprvé připomíná v roce 1395. Nynější kostel pochází z let 1708–1712, kdy byla pod patronátem knížete Jana Christiána z Eggenberku provedena podstatná přestavba. Kostel byl posvěcen 19. února 1713 krumlovským prelátem Sigmundem Heubnerem. Pouze věžové zdivo v dolní části věže je starší (1688).\n\nV letech 1892-1964 byla jako nádraží Želnava \"(Salnau Bahnhof\") označována dnešní železniční stanice Nová Pec.\n\n\n\n\n"}
{"id": "121526", "url": "https://cs.wikipedia.org/wiki?curid=121526", "title": "Čisovice", "text": "Čisovice\n\nObec Čisovice se nachází v okrese Praha-západ, kraj Středočeský. Rozkládá se asi 29 km jižně od centra Prahy a 4 km východně od Mníšku pod Brdy. Žije zde obyvatel.\n\nSoučástí obce je též blízká osada Bojov, obě vesnice sdílejí jedno společné katastrální území. V obci se nachází základní škola (1.-5. třída), školka, knihovna a pošta. Čisovicemi a Bojovem protéká Bojovský potok, jehož údolím je vymezena poloha obou vesnic, přes jižní část Čisovic do něj zprava přitéká Zahořanský potok.\n\nObec Čisovice se skládá ze dvou částí, které leží v katastrálním území \"Čisovice\":\n\nPrvní písemná zmínka o vsi se váže k roku 1037, kdy zdejší včelaře (\"Cvsowicyh debitores mellis\") věnoval kníže Břetislav I. ostrovskému klášteru. Dle jazykovědce Antonína Profouse původní podoba názvu zněla \"Tisovice\" a pocházela od osobního jména Tis, snad motivovaného někdejším hojným výskytem tisů v okolí.\n\nV obci byla bohatá ložiska cihlářské hlíny a ještě k roku 1939 byly v obci čtyři cihelny. Největší z nich, “panská”, produkovala ročně až 120 tisíc cihel.\n\nV době německé okupace (podzim roku 1943) došlo k zatýkání občanů v Čisovicích za přechovávání osoby, která byla nepřátelská Říši. Hned 24. září 1943 bylo popraveno na Pankráci šest osob (nejmladší 18 let) a o rok později další žena (po narození jejího dítěte). Další osoby byly uvězněny v německých káznicích.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Čisovice \"(přísl. Bojov, 718 obyvatel, poštovna)\" byly v roce 1932 evidovány tyto živnosti a obchody: 3 cihelny, družstvo pro rozvod elektrické energie v Čisovicích, 4 hostince, kolář, 2 kováři, malíř, 2 mlýny, obuvník, obchod s lahvovým pivem, 5 řezníků, 4 obchody se smíšeným zbožím, spořitelní a záložní spolek pro Čisovice, truhlář.\n\nPočet obyvatel je uváděn za Čisovice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé čisovické aglomeraci nicméně žije necelých 2 tisíce obyvatel.\n\nObec leží mezi turisticky atraktivními lesnatými hřebeny Mníšecka. Pěší turistické značení do samotných Čisovic nezasahuje, od zastávky Bojanovice však vede modře značená trasa na jih do Bojanovic a ke Kocábě. Na severním okraji obce, u železniční zastávky Bojov, je rozcestí zeleně a žlutě značené trasy, rozbíhajících se z tohoto místa do čtyř směrů.\n\nZ Mníšku pod Brdy do Bojova vede po silnici cyklotrasa č. 8130 (v roce 1992 tu vedla cyklotrasa č. 152 Osov – Všenory). U železniční zastávky Bojov na ni navazuje modře značený okruh systému cyklotras regionu Mníšecko. Ten prochází z Mníšku také po lesní hřebenové asfaltce v jižní části katastrálního území Čisovic.\n\n\n\n\nDopravní síť\n\nVeřejná doprava 2011\n\n"}
{"id": "121527", "url": "https://cs.wikipedia.org/wiki?curid=121527", "title": "Žďár (okres Rakovník)", "text": "Žďár (okres Rakovník)\n\nObec Žďár (něm. \"Schaar\") se nachází v okrese Rakovník ve Středočeském kraji, zhruba 4,5 km jjz. od Jesenice a 20 km zjz. od Rakovníka. Žije zde obyvatel.\n\nPrvní písemná zmínka o vsi (\"Zdiar\") pochází z roku 1558.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nObec Žďár se skládá ze dvou částí na dvou katastrálních územích:\n\n\nDopravní síť\n\nVeřejná doprava 2011\n"}
{"id": "121528", "url": "https://cs.wikipedia.org/wiki?curid=121528", "title": "Zvánovice", "text": "Zvánovice\n\nObec Zvánovice se nachází v okrese Praha-východ, kraj Středočeský. Rozkládá se asi třicettři kilometrů jihovýchodně od centra Prahy a dvanáct kilometrů jihovýchodně od města Říčany. Žije zde  obyvatel.\n\nPrvní písemná zmínka o obci pochází z roku 1320.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zvánovice \"(473 obyvatel)\" byly v roce 1932 evidovány tyto živnosti a obchody: cihelna, obchod s dřívím, 2 hostince, kapelník, kolář, 2 kováři, 3 krejčí, obchod s mlékem, 6 obuvníků, 6 obchodů s peřím, pila, 2 řezníci, 2 obchody se smíšeným zbožím, spořitelní a záložni spolek, stavitel, obchod se střižním zbožím, švadlena, trafika, 3 obchody s dřevěným uhlím.\n\n\nDopravní síť\n\nVeřejná doprava 2011\n"}
{"id": "121529", "url": "https://cs.wikipedia.org/wiki?curid=121529", "title": "Záměl", "text": "Záměl\n\nZáměl (, dříve též Záměly) je obec v okrese okrese Rychnov nad Kněžnou, kraj Královéhradecký, jižním směrem zhruba 2 km od Vamberka a 7 km od Rychnova nad Kněžnou. Rozkládá se v Rychnovském úvalu, okrajovém okrsku Orlické tabule, při řece Divoká Orlice. Žije zde obyvatel.\n\nPrvní písemná zmínka o obci pochází z roku 1356. Ves vždy patřívala jako zboží k potštejnskému panství. Obec dostala svůj název od vodních \"zámelů\", tedy zanesených vodních řečišť, na kterých stojí.\n\nKříže z roku 1797 a 1814, socha sv. Jana Nepomuckého z roku 1803.\n\nV mokřinách rybníka se zachovaly vzácné rostliny (prvosenka vyšší, česnek ořešec, kapradník bahenní aj.). V lokalitě Zámělský borek se vyskytují další vzácné rostliny a živočichové.\n\n\n\n"}
{"id": "121530", "url": "https://cs.wikipedia.org/wiki?curid=121530", "title": "Zbuzany", "text": "Zbuzany\n\nObec Zbuzany se nachází v okrese Praha-západ, kraj Středočeský. Žije zde obyvatel. Obec se nachází v těsném sousedství jihozápadního okraje hlavního města Prahy (asi 13 km od centra Prahy).\n\nPrvní písemná zmínka o vsi (\"villa Zbuzany\") pochází z roku 1395, kdy ji král Václav IV. potvrdil v držení břevnovského kláštera. V té době se počet obyvatel pohyboval v řádech jednotlivců. Největší nárůst byl zaznamenán za posledních sto let, kdy se počet trvale přihlášených obyvatel téměř ztrojnásobil. Během těchto let byly zaznamenány tři velké mezníky. První nastal po první světové válce, kdy se vybudovalo nejvíce rodinných domů v historii obce. Po druhé světové válce ovšem nastala migrace obyvatelstva do vysídlených pohraničních oblastí. Další veliký rozmach výstavby nastal po roce 1989 a pokračuje dodnes.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zbuzany \"(687 obyvatel)\" byly v roce 1932 evidovány tyto živnosti a obchody: cihelna, 2 hostince, klempíř, kovář, krejčí, 2 obuvníci, 9 rolníků, řezník, 4 obchody se smíšeným zbožím, trafika, truhlář, zámečník.\n\n\n\nDopravní síť\n\nVeřejná doprava 2011\n\n"}
{"id": "121531", "url": "https://cs.wikipedia.org/wiki?curid=121531", "title": "Vranovice-Kelčice", "text": "Vranovice-Kelčice\n\nObec Vranovice-Kelčice leží 10 km jižně od Prostějova na rychlostní komunikaci D46 Olomouc-Vyškov. Obec vznikla v roce 1964 sloučením obcí Vranovic a Kelčic. Tato obec patří do okresu Prostějov v Olomouckém kraji. Žije zde obyvatel. .\n\nPrvní písemná zmínka o obci pochází z roku 1278.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "121532", "url": "https://cs.wikipedia.org/wiki?curid=121532", "title": "Vrbice (okres Rychnov nad Kněžnou)", "text": "Vrbice (okres Rychnov nad Kněžnou)\n\nVrbice (j. č., tedy: \"ta Vrbice, do Vrbice, ve Vrbici\", ) je obec v okrese Rychnov nad Kněžnou, kraj Královéhradecký, která se nachází necelých 9 km jihojihozápadně od Rychnova nad Kněžnou a 4,5 km jihovýchodně od Kostelce nad Orlicí. Žije zde  obyvatel.\n\nPrvní písemná zmínka o obci pochází z roku 1544. Nad obcí, na vrchu zvaném Kastel (\"hradní hláska\"), se tyčí 30 m vysoká rozhledna.\n\n\n\n\n"}
{"id": "121533", "url": "https://cs.wikipedia.org/wiki?curid=121533", "title": "Zábrodí", "text": "Zábrodí\n\nObec Zábrodí () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1582.\n\n\n"}
{"id": "121534", "url": "https://cs.wikipedia.org/wiki?curid=121534", "title": "Zálezlice", "text": "Zálezlice\n\nObec Zálezlice (dříve též Zalezlice, ) se nachází v okrese Mělník ve Středočeském kraji, poblíž pravého břehu řeky Vltavy zhruba 25 km severně od centra hlavního města Prahy, 5 km jihozápadně od soutoku Vltavy s Labem. Žije zde obyvatel.\n\nPrvní písemná zmínka o obci pochází z roku 1300. V obci se narodil sbormistr a hudební skladatel František Vrba (1895–1963).\n\nObec byla podvakrát poškozena povodněmi. Velkou povodní na Vltavě v roce 2002, avšak na rozdíl od mnoha ostatních obcí byly v Zálezlicích následky velké vody nejhorší, zničeno bylo tehdy mnoho domů. Další velká povodeň pak obec poničila v roce 2013, kdy kromě řeky Vltavy bylo rozvodněné i blízké Labe.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zálezlice \"(přísl. Kozárovice, Zátvor, 634 obyvatel)\" byly v roce 1932 evidovány tyto živnosti a obchody: holič, krejčí, 3 hostince, 3 koláři, 3 kováři, obchod s mlékem, 2 obuvníci, pekař, obchod s lahvovým pivem, 4 rolníci, 2 řezníci, 4 obchody se smíšeným zbožím, trafika, truhlář.\n\n\n\nDopravní síť\nVeřejná doprava 2012\n\nObcí vede cyklotrasa č. 2 Kralupy nad Vltavou – Nelahozeves – Zálezlice – Mělník – Ústí nad Labem.\n\n"}
{"id": "121535", "url": "https://cs.wikipedia.org/wiki?curid=121535", "title": "Nikolčice", "text": "Nikolčice\n\nObec Nikolčice (německy \"Nikoltschitz\") se nachází v okrese Břeclav v Jihomoravském kraji. Žije zde obyvatel. Obec se nachází ve Velkopavlovické vinařské podoblasti (viniční tratě: Půtně, Podlétně, Neuperk, Zece).\n\nNázev se vyvíjel od varianty Niklicz (1298), Nicoltschicz (1365), Nykulčice (1490), Nikohlschitz (1673), Nicoltschitz (1718), Nickolschitz (1751), Nikoltschitz a Mikulčice (1846), NIkollschitz a Nikolšice (1850), Nikoltschitz a Nikolčice (1872) až k podobě Nikolčice v roce 1924. Místní jméno původně znělo Mikulčice a vzniklo z některého z osobních jmen Mikul, Nikul či Nikol.\n\nPrvní písemné zmínky o Nikolčicích pochází již z 11. století (z roku 1046), zakládací listina staroboleslavské kapituly svědčí o tom, že obec byla kapitule darována knížetem Břetislavem spolu s dalšími vesnicemi. Listina dokládá také změnu názvu obce, píše se v ní nikoli o Nikolčicích, ale o Mikulčicích na půdě Hustopečska. Kapitula držela majetek v Nikolčicích ještě v roce 1356. Následně byla ves opakovaně dávána do zástavy. Roku 1486 Nikolčice získal Vilém II. z Pernštejna a počátkem 16. století je připojil ke svému židlochovickému panství. K tomuto panství pak Nikolčice náležely až do zrušení patrimoniání správy v roce 1848. Vlastníky byly postupně Žerotínové, Adam z Valdštejna, Sinzendorfové a Ditrichštejnové. Od nich koupili panství roku 1819 Habsburkové. \n\nPodle sčítání 1930 zde žilo v 229 domech 1092 obyvatel, z nichž se 1091 hlásilo k československé národnosti. Žilo zde 736 římských katolíků, 354 evangelíků a 1 žid.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "121536", "url": "https://cs.wikipedia.org/wiki?curid=121536", "title": "Vrdy", "text": "Vrdy\n\nObec Vrdy () se nachází v okrese Kutná Hora, kraj Středočeský, necelých 6 km vsv. od Čáslavi. Žije v ní obyvatel. Součástí obce jsou i vesnice Dolní Bučice, Horní Bučice a Zbyslav.\n\nPrvní písemná zmínka o obci pochází z roku 1307.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vrdy \"(přísl. Koudelov, Skovice, 1466 obyvatel, četnická stanice)\" byly v roce 1932 evidovány tyto živnosti a obchody: lékař, 2 autodrožky, biograf Sokol, cukrář, cukrovar, elektroinstalatér, hodinář, 2 holiči, 2 hospodářská družstva, 5 hostinců, hotel, klempíř, 2 knihaři, 2 koláři, 2 kováři, 5 krejčí, sedlář, 5 výroba krémů na obuv, lékárna, malíř, mlýn, obchod s obuví Baťa, 4 obuvníci, 3 pekaři, porodní asistentka, 10 rolníků, 3 řezníci, sadař, 8 obchodů se smíšeným zbožím, spořitelní a záložní spolek pro Vrdy a Bučice, stavitel, stavební družstvo, 2 švadleny, 2 trafiky, 2 truhláři, velkostatek, 3 zahradníci, obchod se zemskými plodinami.\n\nVe vsi Dolní Bučice \"(743 obyvatel, katol. kostel, samostatná ves se později stala součástí Vrdů)\" byly v roce 1932 evidovány tyto živnosti a obchody: lékař, autodrožka, cihelna, drogerie, hodinář, 2 holiči, 3 hostince, továrna na cikorku, klempíř, 3 krejčí, mlýn, obchod s obuví, 3 obuvníci, palivo, papírnictví, 2 pekaři, pila, 13 rolníků, 2 řezníci, 5 obchodů se smíšeným zbožím, strojírna, obchod se střižním zbožím, 2 trafiky, 4 truhláři, zámečník.\n\nVe vsi Horní Bučice \"(496 obyvatel, samostatná ves se později stala součástí Vrdů)\" byly v roce 1932 evidovány tyto živnosti a obchody: cihelna, 2 hostince, hospodářské strojní družstvo, kolář, kovář, 2 krejčí, 2 obuvníci, 2 pokrývači, 3 rolníci, 2 obchody se smíšeným zbožím, tesařský mistr, trafika, 2 truhláři.\n\nV obci Zbyslav \"(592 obyvatel, poštovna, katol. kostel, samostatná obec se později stala součástí Vrdů)\" byly v roce 1932 evidovány tyto živnosti a obchody: 3 hostince, 2 koláři, 2 kováři, krejčí, mlýn, 2 obuvníci, rolník, řezník, 2 trafiky, 4 obchody se smíšeným zbožím, truhlář.\n\nDopravní síť\n\nVeřejná doprava 2011\n\n\n"}
{"id": "121537", "url": "https://cs.wikipedia.org/wiki?curid=121537", "title": "Steal This Album!", "text": "Steal This Album!\n\nSteal This Album! je album americké skupiny System of a Down. Produkoval jej Rick Rubin.\n\nToto album bylo vydáno krátce poté, co se kolekce MP3 pod názvem Toxicity 2 objevila na internetu. Skupina vyjádřila zklamání nad tím, že jejich fanoušci poslouchali nedokončený materiál a uvolnili finální verze uniklého materiálu. Ne všechny písničky z uniklého CD se dostaly na Steal This Album! (například „Virginity“) a některé nové písničky přibyly (například „Roulette“). Mnoho jmen písniček, textů a melodií bylo změněno, finální album se tedy znatelně liší od uniklého materiálu.\n\nV médiích se často objevoval názor, že Steal This Album! je kolekce písní, které se nevešly na album Toxicity (podobně jako Load/ReLoad od Metallicy či Reise, Reise/Rosenrot od Rammstein), skupina ale tvrdí, že písně jsou stejné kvality jako ty na Toxicity. Zpěvák Serj Tankian řekl, že písně nebyly v Toxicity, protože „narušovaly celkovou kontiunitu alba“.\n\nHlavní rozdíl mezi uniklou verzí a albem Steal This Album! samotným je v první řadě absence Malakianových vokálů, ale také rozdílné Tankianovy vokály.\n"}
{"id": "121543", "url": "https://cs.wikipedia.org/wiki?curid=121543", "title": "Glenn Ford", "text": "Glenn Ford\n\nGwyllyn Samuel Newton „Glenn“ Ford (1. května 1916 Sainte-Christine, Portneuf, Québec, Kanada – 30. srpna 2006 Beverly Hills, Spojené státy americké) byl kanadsko-americký herec hollywoodské zlaté éry. Jeho herecká kariéra trvala téměř 70 let.\n\nV dětství se s rodinou přestěhoval do města Santa Monica v Kalifornii a v roce 1939 získal občanství Spojených států amerických.\n\nProslul zejména svými rolemi kovbojů a obyčejných mužů v nezvyklých situacích.\n\nNejprve hrál v divadle. Jeho první významná filmová role byla přišla v roce 1939 ve filmu \"Heaven with a Barbed Wire Fence\". K jeho nejznámějším filmům patří \"Gilda\" (1946) a \"The Big Heat\" (1953).\n\n"}
{"id": "121547", "url": "https://cs.wikipedia.org/wiki?curid=121547", "title": "Pavlíkov", "text": "Pavlíkov\n\nMěstys Pavlíkov se nachází v okrese Rakovník, kraj Středočeský, zhruba 5 km jižně od Rakovníka, na západním okraji CHKO Křivoklátsko. Žije zde obyvatel,\n\nObec byla založena někdy ve 13. či počátkem 14. století, snad před rokem 1341, za vlády Jana Lucemburského. První písemná zmínka o obci (\"Pawlicow\") pochází z roku 1422. Do roku 1585 zde bylo manství, náležící k hradu Křivoklátu.\n\nObec je od roku 2000 členem sdružení obcí Balkán se sídlem ve Slabcích, vzniklého v roce 1999. Mikroregion leží na jihu okresu Rakovník a jihovýchodní částí zasahuje i do biosférické rezervace UNESCO - CHKO Křivoklátsko.\n\nSlavné osobnosti narozené v Pavlíkově - profesor Ladislav Truksa (profesor MFF UK, zakladatel výuky matematické statistiky), profesor Rudolf Jirkovský (Vysoká škola báňská v Ostravě), prvoligový fotbalista Dukly Praha a člen reprezentace Jiří Čadek a malíř a grafik Jiří Anderle. Jeho obrazy byly od roku 2003 vystaveny v pražské Péllově vile. V roce 2014 byla expozice z Pelléovy vily přemístěna do nové galerie v Pavlíkově.\n\nOd 29. května 2007 je Pavlíkov městysem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pavlíkov \"(833 obyvatel, poštovní úřad, telegrafní úřad, telefonní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Pavlíkově, holič, hospodářské strojní družstvo pro Pavlíkov, 5 hostinců, kolář, dělnický konsum, 2 kováři, 2 krejčí, obuvník, pekař, 2 porodní asistentky, 6 rolníků, 2 řezníci, sedlář, 4 obchody se smíšeným zbožím, spořitelní a záložní spolek pro Pavlíkov, školka, švadlena, trafika, truhlář, velkostatek, zámečník.\n\nV obci Ryšín \"(přísl. Nový Dům, Pustověty, 196 obyvatel, samostatná obec se později stala součástí Pavlíkova)\" byly v roce 1932 evidovány tyto živnosti a obchody: 2 hostince, 2 koláři, kovář, řezník, 3 mlýny, 2 obchody se smíšeným zbožím, trafika.\n\nV obci Skřivaň \"(345 obyvatel, samostatná obec se později stala součástí Pavlíkova)\" byly v roce 1932 evidovány tyto živnosti a obchody: obchod s cukrovinkami, hostinec, obchod s hračkami, 2 obuvníci, obchod s lahvovým pivem, rolník, řezník, obchod se smíšeným zbožím, trafika.\n\nVe vsi Tytry \"(228 obyvatel, samostatná obec se později stala součástí Pavlíkova)\" byly v roce 1932 evidovány tyto živnosti a obchody: družstvo pro rozvod elektrické energie v Tytrech, hostinec, kovář, mlýn, obchod s lahvovým pivem, rolník, 2 obchody se smíšeným zbožím, trafika.\n\n\nMěstys Pavlíkov se skládá z pěti částí na pěti katastrálních územích:\n\nZ hlediska římskokatolické správy obec spadá do farnosti Petrovice u Rakovníka, ale její část Ryšín do farnosti Rakovník.\n\nDopravní síť\nVeřejná doprava 2011\n\n"}
{"id": "121549", "url": "https://cs.wikipedia.org/wiki?curid=121549", "title": "Mlékojedy", "text": "Mlékojedy\n\nMlékojedy (do roku 1946 \"Německé Mlékojedy\", ) jsou obec v okrese Litoměřice v Ústeckém kraji. Žije v ní obyvatel. Vesnice leží na levém břehu Labe, směrem po proudu naproti Litoměřicím.\n\nPrvní písemná zmínka o vesnici pochází z roku 1352. Do roku 1946 nesla obec název Německé Mlékojedy.\n\n\n"}
{"id": "121551", "url": "https://cs.wikipedia.org/wiki?curid=121551", "title": "Kdyby prase mělo křídla", "text": "Kdyby prase mělo křídla\n\nKdyby prase mělo křídla je písňové album pro děti i dospělé, obsahující texty Emanuela Frynty, Pavla Šruta a Jana Vodňanského, které plně zhudebnil a částečně i sám nazpíval Petr Skoumal.\n\nTitulní píseň vznikla na přebásněním textu britského spisovatele Jamese Reevese \"If Pigs Could Fly\". V roce 1996 Petr Skoumal spolu s režisérem Janem Bornou a hercem Janem Vondráčkem připravili v Divadle v Dlouhé stejnojmenné divadelní představení, které bylo na repertoáru až do roku 2013. V inscenaci kromě Petra Skoumala účinkovala řada herců ze souboru Divadla v Dlouhé. Zaznělo v ní i několik skladeb z následujícího Skoumalova alba \"Pečivo\".\n\nTitulní píseň používá také Český rozhlas jako znělku k dětskému pořadu \"Ostrov kde rostou housle\" na stanici Vltava.\n\nJednotlivé písně parafrázují jednotlivé hudební styly, například \"Na velbloudu\" parafrázuje arabskou hudbu, \"Tygr\" pařížský valčík, \"Bohužel\" slovácké lidové písničky.\n\nV březnu 2012 vyšlo album v reedici.\n\nformát /název (autor textu) zpěv (délka)/, autorem hudby ke všem skladbám je Petr Skoumal\n\nNatočeno ve studiu Petra Skoumala 1990-1991, vydal Bonton 1991.\n\n"}
{"id": "121555", "url": "https://cs.wikipedia.org/wiki?curid=121555", "title": "Malá Morava", "text": "Malá Morava\n\nMalá Morava (německy \"Klein Mohrau\") je obec na Moravě a v Čechách, v okrese Šumperk v Olomouckém kraji, původně při, nyní přímo na historické zemské hranici. Leží v nadmořské výšce 437 m n. m. na celkové ploše 6 830 ha. Žije zde obyvatel.\n\nPrvní písemná zmínka o obci pochází z roku 1350. Dnešní obec ale vznikla postupným připojováním okolních vesnic \"Křivá Voda\", \"Podlesí\", \"Sklené\", \"Vlaské\", \"Vojtíškov\", \"Vysoká\", \"Vysoký Potok\" a \"Zlatý Potok\", vylidněných a nedostatečně dosídlených po odsunu obyvatel německé národnosti po druhé světové válce. Název obce je odvozen od říčky Malá Morava, která jí protéká a za obcí ústí do hlavního toku řeky Moravy. Při nedávné komplexní pozemkové úpravě došlo k posunu hranice obce na toku řeky Moravy ze středu koryta na její pravý břeh, takže v současnosti obec nepatrně zasahuje i do Čech.\n\n\nV katastru obce jsou evidovány tyto kulturní památky:\nJiné památky:\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "121556", "url": "https://cs.wikipedia.org/wiki?curid=121556", "title": "Černá skříňka (doprava)", "text": "Černá skříňka (doprava)\n\nČerná skříňka je zařízení umisťované zpravidla do letadel (v tomto kontextu se užívá také termín letový zapisovač) a jiných dopravních prostředků za účelem zaznamenávání nejdůležitějších parametrů letu pro objasnění příčin případné havárie. Podle mezinárodních dohod je musí mít všechny letecké společnosti umístěny ve svých letadlech.\n\nČernou skříňku vynalezl v roce 1954 australský technik David Warren a pojmenoval ji \"ARL Flight Memory Unit\". Nejdříve byla užívána pouze ve Velké Británii, později se rozšířila do USA a odtud do celého světa. V současnosti se do letadel umisťují černé skříňky dvě, zpravidla do zadní části letadla, protože právě ta bývá při leteckých nehodách poškozena nejméně. Každá z těchto skříněk má svou funkci:\n\n\nČerná skříňka je konstruována pro zachování neporušeného obsahu i v extrémních podmínkách. Je schopna 45 minut odolávat teplotě 1000 °C, vydrží silné přetížení (3600G), je vodotěsná a vyrobená z nekorodujících materiálů. Uvnitř je umístěn i miniaturní vysílač, který po katastrofě vysílá signál, podle něhož se dá skříňka najít. Pro snazší nalezení je černá skříňka křiklavě oranžová.\n\nOd 70. let 20. století probíhá vývoj černé skříňky, která by byla umisťována do motorových vozidel.\n\nV roce 2009 došlo k letecké katastrofě na letu Air France na trase Rio de Janeiro – Paříž; stroj se zřítil za neobjasněných okolností do oceánu a černé skříňky byly nalezeny až v květnu 2011. To vyvolalo diskuse o možné změně zaznamenávání letových dat. Do budoucnosti se uvažuje mj. o nahrazení černých skříněk datovými přenosy v reálném čase pomocí satelitů. Vzhledem k tomu, že by však byla přenášena i veškerá hlasová komunikace mezi piloty uvnitř pilotní kabiny, vyvolalo to protesty ohledně narušení jejich soukromí.\n\n\n"}
{"id": "121561", "url": "https://cs.wikipedia.org/wiki?curid=121561", "title": "Černá skříňka", "text": "Černá skříňka\n\nTermín černá skříňka (z angl. \"black box\")se užívá ve více významech:\n\n"}
{"id": "121562", "url": "https://cs.wikipedia.org/wiki?curid=121562", "title": "Hněvín", "text": "Hněvín\n\nHněvín () je hrad ležící na stejnojmenném vrchu (399 m n. m.) ve městě Most v České republice. Původní hrad byl zbořen po třicetileté válce, dnešní podoba hradu vychází z historizující rekonstrukce na přelomu 19. a 20. století. Dnes slouží jako hotel, restaurace a rozhledna.\n\nPodle archeologických průzkumů, které v areálu hradu probíhaly v 60. letech 20. století, byl hradní vrch osídlen již v pravěku. Asi padesát metrů pod vrcholem se na jihozápadním úbočí kopce nachází lomem poškozená plošina o rozměrech 100 × 70 metrů se zbytky parkových úprav. Archeologický výzkum na jejím okraji odhalil pozůstatky valu z pozdní doby halštatské, ale není jasné, jestli obklopoval pouze plošinu, nebo zahrnoval i vrchol kopce, na kterém byl později postaven středověký hrad. Menší množství nálezů pochází z období eneolitu a starší doby bronzové, kdy zde bylo sídliště únětické kultury. Dále byly nalezeny keramické zlomky, které dokládají přítomnost lidu knovízské kultury a pozůstatky objektů z osmého a devátého století. Je možné, že obvodová hradba vznikla již v období knovízské kultury a v době halštatské a době hradištní byla pouze opravena.\n\nPísemné prameny dokládají hrad až v polovině 13. století. V té době již byla osada Most rozkládající se pod ním povýšena na město a také hrad již byl kamenný. Přestavba z dřevěného hradiště na kamenný hrad proběhla zřejmě ve 12. století, kdy území vlastnil rod Hrabišiců. Když král Václav I. povýšil v polovině 13. století Most na královské město, přenesl z Bíliny na hrad jakožto jeho majitel sídlo královského správce.\n\nPrvní písemná zmínka o hradu pochází z roku 1248, kdy Přemysl Otakar II. během vzpoury proti svému otci Václavovi I. oblehl mostecký hrad, ale nepodařilo se mu jej dobýt. Ve 13. století byl hrad Václavem II. zastaven Braniborům. V listině z roku 1331 je poprvé zmíněn i název hradu. Tehdy se nazýval německy \"Landeswarte\" neboli \"Zemská stráž\", což odkazovalo k jeho základní funkci jako strážce zemské hranice. Když v roce 1373 císař Karel IV. zasnuboval svou dceru Annu míšeňskému markraběti Fridrichovi, byly mu dány do zástavy hrad i město Most. Protože ze sňatku sešlo, město i hrad nad ním zůstaly v majetku Míšeňských. Teprve v roce 1406 za vlády Václava IV. se hrad i s městem dostaly po vyplacení odstupného zpět do královských rukou.\n\nZa husitských válek zůstal hrad nedobyt. V roce 1423 král Zikmund zastavil hrad opět míšeňskému markraběti. Král Jiří z Poděbrad sice v roce 1455 oblehl hrad, ale do královského majetku se hrad dostal až v roce 1459 na základě chebské mírové smlouvy. Jiří z Poděbrad zapsal hrad s panstvím svým synům Hynkovi, Viktorínovi a Jindřichovi. Posledně jmenovaný prodal v roce 1480 hrad bratrům Benešovi a Ludvíkovi z Veitmile.\n\nRoku 1585 se hrad stal majetkem Ladislava Popela mladšího z Lobkovic. Jelikož Ladislav Lobkovic byl v roce 1593 obviněn z pokusu o vzpouru proti císaři Rudolfu II., uprchl ze země a v nepřítomnosti odsouzen k trestu smrti a konfiskaci majetku. Převzetí hradu provedla císařská komise roku 1594. Ovšem už následujícího roku prodal císař hrad i s veškerým příslušenstvím městu Most za 69 480 kop míšeňských grošů. Podle kupní smlouvy tehdy patřil k hradu poplužní dvůr s pivovarem, sladovnou, ovčínem a lesem na Resslu. Dále k panství patřily vesnice Souš, Třebušice, Holešice, Pohlody, Kamenná Voda, Vršany, Lipětín, Komořany i s Komořanským jezerem a v Krušných horách vesnice Mníšek, Křížatky, Klíny a Nová Ves v Horách. Dále dva mlýny zvané \"Střílnice\" a \"Gruntmil\" a hamr s mlýnem a pilou. Nakonec i panství Stradov a Přestanov. Panovník si s ohledem na strategický význam hradu vymínil předkupní právo a město muselo na vlastní náklady vydržovat hradní posádku.\n\nZa vlády Rudolfa II. také pobývali na jeho příkaz na mosteckém hradě alchymisté Angličan Edward Kelley a Řek Marek Mamugny. Edward Kelley byl zpočátku císařovým oblíbencem, ovšem později byl zatčen a uvězněn na Křivoklátě. Po nezdařeném útěku byl vsazen do vězení na mosteckém hradě, kde v roce 1597 zemřel.\n\nBezproblémové držení hradu a jeho statků skončilo pro město za třicetileté války. V letech 1620-1631 se na hradě vystřídalo několik císařských posádek, které museli měšťané vydržovat. Několikrát se během války pokusili hrad dobýt Švédové. Ti sice hrad nejprve nezískali, ovšem opakovaně zpustošili město. Až ke konci války v roce 1646 jej dobyli pod vedením generála Wrangela. Přestože hrad až do konce války obléhalo císařské vojsko, zůstal v rukou Švédů. Ti ho drželi i po uzavření vestfálského míru až do října 1649. Po těchto zkušenostech zaslali mostečtí měšťané císaři Ferdinandu III. prosbu o svolení k demolici hradu, aby hrad již nemohl přitahovat pozornost vojska, a aby stavební materiál mohli použít na opravu města. Císař jejich žádosti v září 1650 vyhověl. V listopadu 1651 začalo bourání a skončilo v roce 1653. Po následujících více než 200 let pak vrchol \"Zámecké hory,\" jak se kopec tehdy nazýval, zůstal pustý.\n\nV 70. letech 19. století se začalo s postupnou úpravou kopce. Svahy byly zalesňovány, objevily se zpevněné cesty a další parkové úpravy. V roce 1879 byla na místě starých základů zřízena restaurace. Jednalo se o tzv. švýcarský domek ze zámku Jezeří. V roce 1889 zde byla postavena dřevěná vyhlídková věž, napodobenina Eiffelovy věže v Paříži, kterou však o rok později strhl silný vítr.\n\nV roce 1896 byl ustanoven německý \"Spolek přátel Zámecké hory,\" který si vytkl za cíl obnovit hradní areál. Nejprve se započalo se stavbou kamenné vyhlídkové věže. Ta byla dostavěna v září roku 1900 a byla v horní části obložená glazurovanými cihlami ze šamotárny v Braňanech. Poté se spolek rozhodl vystavět vedle věže i restauraci v gotizujícím slohu. Práce na stavbě podle plánů architekta Adolfa Schwarzera začaly v roce 1905 a o rok později byly dokončeny. Budova byla elektrifikována a byl sem dokonce zaveden i telefon.\n\nSpolek se rozhodl, že bude v obnově areálu pokračovat výstavbou dalších objektů. V roce 1911 bylo rozhodnuto přestavět vyhlídkovou věž, aby ladila s budovou restaurace. V letech 1913-1914 byla postavena menší věž plánovaná jako hradní kaple. Během první světové války zde žádné stavební aktivity neprobíhaly a až v roce 1927 byla postavena krytá veranda. Za druhé světové války obsadila hrad německá armáda a využívala jej k účelům protivzdušné obrany. Na obvodní zdi hradu, byl umístěn velký osvětlený hákový kříž. Na hradě sloužila protivzdušná obrana německé armády a ve zdejších sklepích hradu měli umístěnou skleněnou tabuli, kde zakreslovali letadla pohybující se v okolí Mostecka. Němci pod vyhlídkou u hradu vybudovali v době válečné jeskyni, která sloužila jako případný kryt při náletech na zdejší chemické závody STW. Tato jeskyně je dnes volně přístupná.\n\nKrátce po válce sloužil hradní areál k vojenským účelům. Zdá se, že zde česká armáda něco hledala po jednotkách SS. Ale v roce 1950 se správcem objektu stal Městský národní výbor v Mostě. Následující roky hrad chátral, pouze v roce 1959 byla ve věži zřízena televizní retranslační stanice. V 60. letech již hrad nebyl přístupný veřejnosti, neboť hrozilo zřícení některých částí. V roce 1967 se začalo s rekonstrukcí areálu, která skončila v roce 1970. Provozovatelem areálu se stal Podnik bytového hospodářství v Mostě.\n\nV roce 1972 byla ve východní věži, bývalé hradní kapli, pro veřejnost otevřena malá hvězdárna.\n\nPo roce 1989 získalo město Most Hněvín v restituci jako historický majetek a v letech 2000-2001 provedlo nákladnou obnovu celého areálu. Byly opraveny střechy, vybudovány nové přípojky inženýrských sítí, na nádvoří položeno nové dláždění a instalováno vnější osvětlení hradu. Na hradě stále funguje Hvězdárna dr. Antonína Bečváře, která je pobočkou Hvězdárny v Teplicích. Hrad slouží jako hotel a restaurace, z hradní věže je výhled na Mosteckou pánev, Krušné hory a České středohoří. Každoročně v červnu se na hradě koná \"Den magistra Kellyho.\"\n\n\n\n"}
{"id": "121563", "url": "https://cs.wikipedia.org/wiki?curid=121563", "title": "Brigádní generál", "text": "Brigádní generál\n\nBrigádní generál (zkratka brig. gen.) je vojenská hodnost. Je to nejnižší generálská hodnost.\n\nV Armádě České republiky je nejbližší nižší hodností plukovník a nejbližší vyšší hodností generálmajor. Hodnostní označení je jedna velká pěticípá zlatá hvězda se zlatým lemováním výložek a lipové ratolesti kolem státního znaku na pokrývce hlavy.\n\nBrigádní generál zpravidla velí brigádě.\n\n"}
{"id": "121567", "url": "https://cs.wikipedia.org/wiki?curid=121567", "title": "Léon Foucault", "text": "Léon Foucault\n\nJean Bernard Léon Foucault [\"žán bernár léon fukó\"] (18. září 1819 Paříž – 11. února 1868 Paříž) byl francouzský fyzik.\n\nZprvu studoval medicínu. Po tři roky dělal asistenta Alfrédovi Donnému při anatomických pozorováních mikroskopem. Přešel na studia fyziky, společně s L. Daguerrem se zabýval fotografickými pokusy.\n\nProslavil se mj. pokusem s tzv. Foucaultovým kyvadlem v pařížském Pantheonu, kterým ukázal, že Země je v důsledku své rotace neinerciální vztažná soustava. Dále se zabýval měřením rychlosti světla, vynalezl gyroskop a studoval tzv. vířivé proudy v kovech. Podařilo se mu vyvinout z obloukové lampy nejpoužívanější elektrický zdroj světla v tehdejší době. Roku 1855 byl oceněn Copleyho medailí. Je také jedním ze 72 významných mužů, jejichž jméno je zapsáno na Eiffelově věži v Paříži. Jeho socha je také jednou ze 146 soch umístěných na fasádě budovy Hôtel de ville de Paris.\n\n\n\n"}
{"id": "121569", "url": "https://cs.wikipedia.org/wiki?curid=121569", "title": "Edward Kelley", "text": "Edward Kelley\n\nEdward Kelley (1. srpna 1555, Worcester, Anglie – 1. listopadu 1597, Most Habsburská monarchie) také známý pod jmény Edward Talbot či Edward Kelly byl anglický alchymista žijící a pracující velkou část svého života na dvoře císaře Rudolfa II. v Praze.\n\nRoku 1573 se zapsal ke studiu na univerzitě v Oxfordu. Studia nedokončil, ale rád se chlubil svým vzděláním a po celý život užíval neoprávněně univerzitní tituly. Následně se učil lékárníkem u Anthonyho Graye; tyto lékárnické znalosti mu pomáhaly při jeho pozdější alchymistické práci. Pracoval také v advokátní kanceláři, kde se dopustil podvodu, za což byl potrestán – byly mu uříznuty obě uši.\n\nV roce 1582 vstoupil pod jménem Talbot do služeb známého vzdělance, přírodovědce, geografa, ale také věhlasného astrologa, alchymisty, mága a mystika Johna Dee. Kelley o sobě tehdy tvrdil, že rozmlouvá s anděly a Dee mu uvěřil a učinil z něj svého společníka a médium pro své seance. V únoru 1584 odcestoval Dee s celou svou rodinou a také se svým asistentem Kelleyem do Polska, kde pobývali na panství Alberta Laského v Lasku. Po měsíci pobytu odjeli do Krakova a poté do Prahy, kam dorazili 9. srpna 1584. Zde je uvítal věhlasný přírodovědec a císařův osobní lékař Tadeáš Hájek z Hájku, který je ubytoval ve svém domě. Na jeho přímluvu získali také audienci u císaře Rudolfa II. John Dee ale císaře nijak nezaujal a tato první audience byla také poslední.\n\nNěkteří historici se domnívají, že John Dee a Edward Kelley byli ve skutečnosti tajnými agenty anglické královny Alžběty I. a měli za úkol vetřít se do přízně Rudolfa II., který byl znám svou slabostí pro alchymii a magii. Právě to, že císař přijal tehdy věhlasného Johna Dee tak chladně, se dá vysvětlit i tím, že byl před ním a jeho skutečným tajným posláním někým varován. Důkazy pro tuto teorii však neexistují.\nNedlouho po audienci u císaře byl John Dee obviněn z čarodějnictví. John Dee i Edward Kelley uprchli z Čech do Polska a nakonec do Saska. O tři měsíce později se tajně vrátili a usadili se na dvoře jihočeského velmože Viléma z Rožmberka v Třeboni. Tímto svým činem Vilém z Rožmberka velmi rozezlil císaře, což byl ale zřejmě jeho záměr. Edward Kelley mezitím v Třeboni stále zdokonaloval své alchymistické kousky a triky a brzy získal přízeň svého hostitele, kterého údajně vyléčil z těžké nemoci. Sláva Kelleyho se začala rychle šířit mezi ostatní českou šlechtou. O jeho alchymickém umění se tak zanedlouho doslechl také císař Rudolf II., který se osobně sešel s Vilémem z Rožmberka a došlo mezi nimi ke smíru a k dohodě – Kelley žil od té doby střídavě v Praze a v Třeboni a sloužil oběma svým pánům. Jeho první pokus uskutečněný před císařem dopadl skvěle, protože pomocí své speciální rtuti prý dokázal proměnit libovolný kov v čisté zlato. V jeho držení bylo i „černé nebo zemní zrcadlo“, s jehož pomocí prý mohl odposlouchávat cizí hovory a vidět na dálku.\n\nKelley fascinoval i svým zjevem. Byl vysoký, štíhlý, měl plnovous a husté dlouhé vlasy – jednoduše černokněžnický zjev. Dlouhé vlasy zakrývaly chybějící uši, o které přišel v rodné Anglii, když se údajně dopustil podvodu s listinami v kanceláři notáře nebo advokáta, v níž pracoval jako pomocník. Nakonec se Edward Kelley natrvalo usadil v Praze. Naopak doktor John Dee se v roce 1589 vrátil zpět do Anglie, kde roku 1608 zemřel v chudobě a zapomnění. Kelley zatím obratně rozmnožoval svůj majetek v hlavním městě království a dokonce získal rytířský titul. V roce 1589 byl přijat do české stavovské obce. Ke svému jménu také připojil přídomek „z Imany“ a stal se císařským radou. V roce 1590 už vlastnil tvrz Včelní Hrádek, mlýn, pivovar a dvanáct domů. Sídlil také v Jílovém u Prahy, kde se pro císaře snažil vyrobit elixír mládí.\nDalší životní osud ho spojil s krajankou Johanou Westonovou, vdovou z Mostu. Byla to láska na první pohled, svatba se konala po měsíční známosti. Paní Westonová se stala paní Kelleyovou, prodala svůj dům a své statky v Mostě a se svou dcerou Alžbětou Johanou Vestonií následovala svého manžela do Prahy, kde bydleli v tak zvaném \"Faustově domě\" (Mladotovský palác) na jižní straně Dobytčího trhu (dnešní Karlovo náměstí), kterou tvoří areály Všeobecné fakultní nemocnice (majitelem budovy je dnes hlavní město Praha). Narodil se jim syn Jan Adam Kelley.\n\nOblíbenost Edwarda Kelleyho u císařského dvora však začala pomíjet. Osudným se mu stal souboj s dvorním úředníkem Hunklerem v roce 1591, při kterém přišel císařův dvořan o život. Souboje však byly nařízením císaře zakázány, a proto Kelley spěšně odjel k Vilému z Rožmberka, aby si zachránil život. Přesto byl během cesty zatčen a uvězněn na hradě Křivoklát. Po skoro tříletém věznění se rozhodl, že uteče. Po laně se spustil z věže, lano se však přetrhlo a on dopadl na skálu. Roztříštěná noha mu byla amputována a nahrazena dřevěnou. Po krátkém setrvání na svobodě v Praze bylo rozhodnuto, že Kelley bude převezen do bezpečnějšího vězení, kterým se stala cela mosteckého hradu Hněvín.\n\nDo nového vězení ho doprovázela dobrovolně jeho žena. Prostředí mosteckého hradu i jeho okolí velmi dobře znali ze svého dřívějšího pobytu v Mostě. Kelleymu byl umožněn pohyb po celém hradě, měl možnost konat pokusy. V létě roku 1597 zde dokončil své dílo „Tractus de lapide philosophorum“ (Pojednání o kameni mudrců), kterým chtěl oblomit císaře. Ten ho však z vězení nepropustil.\n\nKelley se rozhodl, že uteče podruhé. Opět se rozhodl použít provazu, který mu přinesla jeho žena při jedné své návštěvě. V noci spustil provaz z věže do hradního příkopu, kde na něho čekala jeho paní a věrný sluha s koňmi. Provaz se však přetrhl, Kelley spadl do příkopu a zlomil si zdravou nohu. Hradní hejtman Baltazar ze Sebnice okamžitě vyslal na císařský dvůr posla, aby informoval císaře o nezdařeném Kelleyho útěku. Panovník alchymistovi nakonec udělil milost a vrátil mu jeho statky. Nesměl se však vrátit do rodné Anglie. Kelley neustále dlel na mosteckém hradě, kde se léčil ze zranění a údajně trpěl velkými bolestmi. Rozhodl se, že nebude dožívat svůj život jako mrzák, proto vypil smrtící tekutinu. Skonal 1. listopadu 1597 ve věku 42 let. Není známo, kde se nachází jeho hrob.\n\n"}
{"id": "121571", "url": "https://cs.wikipedia.org/wiki?curid=121571", "title": "Malý Belt", "text": "Malý Belt\n\nMalý Belt ( ) je západní z Dánských úžin, které spojují Baltské moře a průliv Kattegat. Nachází se mezi ostrovy Fyn a Ærø na východě a ostrovem Als a Jutským poloostrovem na západě.\n\nJe 130 km dlouhý a minimálně 0,6 km široký. Hloubka v jižní části je 25 až 35 m a v severní části 10 až 15 m. Zamrzá v tuhých zimách.\n\nV průlivu se nachází ostrov Als a menší ostrovy Fænø, Brandsø, Bågø, Årø a Barsø.\n\nPřes průliv vedou dva mosty: železniční most, po kterém vede mezinárodní trať Hamburk – Kodaň – Stockholm (Den gamle lillebæltsbro z roku 1935) a silniční most (Den nye lillebæltsbro z roku 1970).\n\n"}
{"id": "121574", "url": "https://cs.wikipedia.org/wiki?curid=121574", "title": "Hermelín (sýr)", "text": "Hermelín (sýr)\n\nHermelín je označení pro český sýr s bílou ušlechtilou plísní na povrchu, který je napodobeninou francouzského sýra camembert. Na českém trhu se prodává pod různými komerčními názvy.\n\nO oblibě sýrů Camembert věděla po 1. světové válce tehdejší generace českých sýrařů, díky které vznikl „Přibyslavský camembert“, jeden z prvních českých měkkých sýrů s ušlechtilou bílou plísní na povrchu u nás. Vyráběl se v Hesově u Přibyslavi v mlékárenském družstvu, které je dnes známé pod názvem Pribina. Protože byla značka Camembert patentově chráněná, přišel Ing. Josef Hojdar, pozdější šéf společnosti Madeta, s názvem hermelín. Jméno bylo vybráno s ohledem na podobnost jemného plísňového povrchu s královským hermelínovým pláštěm z bílých hranostajů. Název byl patentově přihlášen 9. února 1946.\n\nHermelín je bílého kruhovitého vzezření (vypadá jako puk). I po zakoupení a uchovávání v chladných místnostech se mění organoleptické vlastnosti tohoto sýra. Plísňové sýry jako hermelín či camembert mají charakteristickou chuť, kterou je vhodné kombinovat s jemně kořenitými mladými červenými víny (André, Cabernet Sauvignon, Frankovka, apod).\n\nHermelín je výborný i k bílému révovému vínu.\n\nHermelín slouží k přípravě různých pokrmů:\n\n"}
{"id": "121585", "url": "https://cs.wikipedia.org/wiki?curid=121585", "title": "Elementární funkce", "text": "Elementární funkce\n\nJako elementární funkce je označována funkce, kterou lze získat konečným počtem sečtení, odečtení, násobení, dělení a složení z exponenciální, logaritmické, konstantní, mocninné, goniometrické, cyklometrické, hyperbolické a hyperbolometrické funkce. Funkce, které nelze vyjádřit prostřednictvím konečného počtu elementárních funkcí, se označují jako vyšší transcendentní funkce.\n\nJedná se tedy o algebraické funkce a dále o skupinu transcendentních funkcí, označovaných také jako nižší transcendentní funkce. Elementární jsou tedy ty funkce, se kterými se lidé obvykle seznamují v rámci středoškolské matematiky, a které si proto zvykli vnímat jako \"základní\".\n\nJelikož goniometrické, cyklometrické, hyperbolické a hyperbolometrická funkce, stejně jako obecnou mocninu, lze v komplexním oboru vyjádřit pomocí exponenciály a logaritmu, tak se někdy v úvodní definici mluví jen o exponenciále, logaritmu a konstantě.\n\n\nZ čistě matematického hlediska nemají žádný jednotný charakter. Ale přesto existují určité společné vlastnosti. Všechny elementární funkce jsou\n\nPříklad: Mějme funkci formula_4. Tato funkce je diferencovatelná všude kromě bodů formula_5, kde formula_6 je celé číslo. Primitivní funkce také zjevně existuje.\n\n"}
{"id": "121588", "url": "https://cs.wikipedia.org/wiki?curid=121588", "title": "Lukové pliesko", "text": "Lukové pliesko\n\nLukové pliesko je drobné jezírko v Nízkých Tatrách na Slovensku na severovýchodním svahu Chopku. Vzniklo po ústupu ledovce ze severních svahů \"Chopku\" zahrazením morénou.\n\nZ plieska vyteká potok Luková (povodí Demänovky).\n\nV okolí plesa se střídají louky, porosty kosodřeviny a suťoviště.\n"}
{"id": "121590", "url": "https://cs.wikipedia.org/wiki?curid=121590", "title": "Lykos", "text": "Lykos\n\nLykos (latinsky \"Lycus\") je v řecké mytologii uváděn několikrát, dvakrát se jednalo o krále, dále šlo o jméno Kentaura a také je tímto jménem nazývána ponorná řeka ve Frygii.\n\nV Thébách po smrti Labdaka se ujal vlády Nykteus, který měl krásnou dceru Antiopu, se kterou se proti otcově vůli oženil sikyónský král Epopeus. Nykteus s ním proto neúspěšně válčil a na smrtelné posteli žádal svého bratra Lyka, aby ho pomstil. Lykos uspořádal výpravu na Peloponnés, zbořil město Sikyón a krále Epopea zabil. \n\nNa zpáteční cestě do Théb porodila Antiopa dva syny, Amfíóna a Zétha, avšak Lykos poručil pohodit je v lese. Druhý den je nalezl pastýř a vzal je na vychování. Antiopa žila bez radosti a trápila se steskem po dětech. Také trpěla špatným zacházením od Lykovy manželky Dirké. Nakládala na ni množství práce, bila ji a trýznila. Zeus k Antiopě vzplál velkou láskou a otevřel její vězení a Antiopa se dala na útěk a dostala se až k pastýři, který zachránil její syny. \n\nOvšem Dirké ji vypátrala a nalhala jejím synům všechno nejhorší a nabádala je, aby neznámou vyhnali. Přemlouvala je dokonce k hroznému zločinu: aby tu ženu přivázali k divokému býkovi a usmýkali ji k smrti. Na poslední chvíli pastýř prozradil chlapcům, co se mu zdálo a vyprávěl jim, jak je před léty našel a že nyní se objevila jejich vlastní matka. Amfíón a Zéthos \nsi uvědomili, co se mohlo stát a obrátili se proti Dirké a udělali s ní to, co sama radila . Divoký býk ji usmrtil a z její krve vytryskl pramen, který dostal její jméno Dirké. \n\nAntiopé a její synové se vrátili do Théb. Na domluvu od boha Herma upustili od potrestání krále Lyka, darovali mu život, ale z města ho vyhnali. (Nebo je možné, že ho zbavili vlády a zabili ho, jak to líčí jiná verze příběhu.) Ujali se vlády a dali se do zvelebování města a do stavby bytelných hradeb. \n\nArgonauti na cestě do Kolchidy navštívili zemi zvanou Mýsie, kde vládl jiný král Lykos. Přijal lodníky pohostinně, na důkaz přátelství dokonce vypravil svého syna Daskyla na odplutí s Iásonovou výpravou, jejímž byl obdivovatelem. Byl přítelem Héraklovým, který pobil divoké Bebryky, když Lykovu zemi přepadli. Zemi věnoval Lykovi, který ji z vděčnosti pojmenoval Hérakleia. \n\nJiná verze však líčí Lyka naprosto záporně, zradil prý Hérakla v době jeho výpravy do podsvětí, zajal mu manželku a děti a chtěl je zahubit. Héraklés se však vrátil včas, zachránil svou rodinu a Lyka zabil. \n\nTak je i umělecky vyjádřen v těchto dílech: \n\n"}
{"id": "121591", "url": "https://cs.wikipedia.org/wiki?curid=121591", "title": "Guarneri", "text": "Guarneri\n\nGuarneri je rodina houslových mistrů působících v průběhu 17. a 18. století v italské Cremoně. Kvalita jejich nástrojů je plně srovnatelná s těmi, které vyrobil Antonio Stradivari nebo členové rodiny Amatiů.\nJeho dva synové pokračovali v jeho tradici:\nGiuseppe Giovanni Battista Guarneri měl dva syny, kteří pokračovali v rodinné tradici:\n"}
{"id": "121592", "url": "https://cs.wikipedia.org/wiki?curid=121592", "title": "Extrém", "text": "Extrém\n\nExtrém označuje krajnost, výstřednost, mimořádnost.\n\n"}
{"id": "121594", "url": "https://cs.wikipedia.org/wiki?curid=121594", "title": "Vladimír Myšík", "text": "Vladimír Myšík\n\nVladimír Myšík (* 14. října 1951) je český horolezec z Horolezeckého oddílu TJ Lokomotiva Teplice, který zdolal tři osmitisícové vrcholy. Začínal jako cyklista, byl členem národního mužstva v silniční cyklistice i ve výběru na OH. Účastní se lyžařských maratonů.\n\nV roce 1993 se pokusil o dosažení vrcholu Makalu I (8 462 m n. m.), dostal se do výše 8 000 m, odkud se musel vrátit pro špatné počasí. Roku 1995 zdolal Čo Oju (8 201 m n. m.). Dne 9. července 1997 vystoupil spolu se Zdeňkem Hrubým a Stanislavem Šilhánem na vrchol Gašerbrum I (8 068 m n. m.), v témže roce vystoupil i na vrchol Gašerbrum II (8 035 m n. m.).\n"}
{"id": "121602", "url": "https://cs.wikipedia.org/wiki?curid=121602", "title": "Peloponés", "text": "Peloponés\n\nPeloponés (řecky: \"Πελοπόννησος\", Peloponnesos) je velký poloostrov v jižním Řecku tvořící část země na jih od Korintského zálivu. S pevninou je spojen pomocí šíje, prokopané Korintským průplavem roku 1893, a mostem Rio-Antirio, který byl dokončen v roce 2004. Povrch je velmi rozmanitý, objevují se zde přímořské roviny, náhorní plošiny i vysoké hory. Členité je i mořské pobřeží. Název pochází od mytického vládce Pelopa.\n\nV době bronzové zde vznikla významná Mykénská civilizace. V klasické době byla hegemonem Sparta. V římské době se postupně dostal do popředí přístav Pátrai, který je i dnes největším městem poloostrova.\n\nPoloostrov Peloponés je rozdělen do tří krajů a osmi regionálních jednotek. Největší část zabírá kraj Peloponés s pěti regionálními jednotkami, menší část kraj Západní Řecko se dvěma regionálními jednotkami a nejmenší kraj Attika s jednou regionální jednotkou.\n\n\nNejjižnější část řecké pevniny na jih od Korintského zálivu byla ve starověku pokládána za poloostrov Pelopův. Podle pověsti Pelops v závodě koňských vozíků o ruku krásné Hippodamie přemohl lstí jejího otce, krále Oinomaa, který při tom zahynul. Pelops se pak ujal vlády. Proslavil se pak i založením her v Olympii, kde byl nakonec i pohřben. Jeho potomci potom panovali v Mykénách a ve Spartě ve stínu Pelopova zločinu, což mělo být osudovou příčinou všech tamních krveprolití. Proto se asi Peloponés stal jedním z předních bojišť antické i novodobé historie. Toto území je považováno za kolébku moderního řeckého státu.\n\nPeloponés je poloostrov, který se rozkládá na ploše 21 550 km a tvoří nejjižnější část pevninského Řecka.  S pevninou je spojen pevninskou šíjí (geografický termín – Isthm nebo Isthmos), která byla prokopaná Korintským průplavem roku 1893. Technicky tedy může být považována za ostrov, protože je od pevniny oddělený. Rozlehlý poloostrov je velmi rozmanitý, objevují se zde přímořské roviny, náhorní plošiny i vysoké hory.  Převažují však horská pásma a nejvyšším masivem je Taygetos poblíž Sparty, nejvyšší hora měří 2407 m. Velmi členité je i mořské pobřeží. Na jih směřují čtyři poloostrovy: Messenian, Mani, Cape Malea (také známý jako Epidaurus Limera), a Argolid.\n\nTento hornatý poloostrov vzkvétal již v 16. – 12. století př. n. l. za mykénské kultury. Mykénská civilizace zanikla v letech 1200 př. n. l. a slavná města z této doby, jako Mykény, ztratila později svůj význam. Nastalo období temných staletí a velkých etnických a sociálních proměn. Ostrov byl pak osídlen Dóry. Na jihovýchodě v Lakónii byla hlavní obcí Sparta, kde se rozvíjel rušný politický život. Sparťané uvrhli stávající obyvatele v údolí Eurótu do tuhé poroby. Později v 8. – 7. století př. n. l. ovládli Sparťané také jihozápadní Messénii. Na severovýchodě leželo město Argos v kraji Argolidě. Na pevninské šíji Isthm ležel Korint/Korinthos, který vzkvétal obchodem. Uprostřed Peloponésu v horské krajině v Arkádii žili prostí pastýři velmi dlouho v kmenovém zřízení a byl to území klidu. Kraj na severních svazích arkádských hor se jmenoval  Achaia a 12 obcí tu velmi dlouho zůstávalo stranou politického života.\n\nV roce 776 př. n. l. se podle pověsti pořádaly první všeřecké olympijské hry na severozápadě ostrova v Elidě v osadě Olympia. Olympijské hry se konaly vždy po čtyřech letech ve svatyni Dia Olympského. Byly to velké slavnosti provázené sportovními a kulturními soutěžemi. Při jejich pořádání musely mlčet zbraně. Datum vzniku olympijských her (rok 776 př. n. l.) se za helénismu stalo počátkem řeckého letopočtu.\n\nV letech 431 – 404 př. n. l. vypukla tzv. Peloponéská válka mezi dvěma předními městy – Athénami a Spartou.  Sotva obě města společným úsilím odvrátila smrtelné perské nebezpečí, pustila se do dlouhotrvajícího zápasu o přední místo (hegemonii) v Řecku. Vítězná Sparta porobila Athény a stanula v čele Řecka, ale zaplatila za to těžkou daň. Obě mocnosti se totiž vzájemně tak oslabily, že se staly snadnou kořistí mocných Makedoňanů.\n\nRoku 197 př. n. l. byli Makedoňané poraženi Římany a Řecko se ocitlo pod římským vlivem. Bylo prohlášeno za svobodné, ale definitivní konec snu o svobodě přineslo vydrancování Korintu v roce 146 př. n. l. Řecko se tak stalo Římskou provincii.\n\nV polovině 1. století n. l. se v životě obyvatel objevil nový fenomém – křesťanství. K jeho prvním šiřitelům patřil sám apoštol Pavel, který v Řecku pobýval v letech 49 – 54 našeho letopočtu. Císař Theodosius I. prohlásil v roce 390 n. l. za jediné povolené náboženství křesťanství a zakázal olympijské hry. \n\n\n\n"}
{"id": "121606", "url": "https://cs.wikipedia.org/wiki?curid=121606", "title": "Johana Bavorská", "text": "Johana Bavorská\n\nJohana Bavorská (asi 1356, Haag – 31. prosince 1386, Karlštejn) byla druhorozená dcera bavorského vévody Albrechta I. a jeho první manželky Markéty, dcery slezského vévody Ludvíka I. Břežského. Jako první manželka Václava IV. se stala římskou a českou královnou.\n\nJohana nebyla první nevěstou, kterou císař Karel IV. vybral pro svého prvorozence. Už několik měsíců po Václavově narození uzavřel Karel IV. dohodu s norimberským purkrabím Fridrichem V. o budoucím sňatku Václava s Fridrichovou dcerou Alžbětou. Tento sňatek měl být uzavřen do deseti let a pokud by jedno z dětí zemřelo, na řadě byli další sourozenci Václava nebo Alžběty (která měla ještě mladší sestru). Norimberští po uzavření této smlouvy složili slib věrnosti Václavovi a pokud by Fridrich V. zemřel bez mužského potomka, přešlo by území na Václava a jeho budoucí manželku.\n\nPolitika tomu ovšem chtěla jinak a na scénu přišla jiná nevěsta. Roku 1365 zemřel zeť a také soupeř Karla IV. - Rudolf IV. Habsburský. Pro Karla tedy nastala příležitost získat na svou stranu uherského krále Ludvíka, který býval Rudolfovým spojencem. Princ Václav se tedy měl oženit tentokrát s jinou Alžbětou, o sedm let starší neteří uherského krále a předpokládanou dědičkou uherského trůnu. Existovala ovšem ještě svatební smlouva s Fridrichem Hohenzollernským. Ten za zrušení dané smlouvy obdržel od císaře některé výhody a finanční odměnu. Ostatně Fridrichovi se od jejího podepsání narodili dva synové.\n\nDůvody, proč se nakonec neuzavřel sňatek Václava s uherskou Alžbětou, nejsou příliš jasné, ale průtahy trvaly celé čtyři roky. Papež Urban V. 9. prosince 1369 zrušil zásnubní sliby obou stran. Jako důvod uvedl nechuť uherského dvora k tomuto sňatku. Alžbětě se totiž mezitím naskytla možnost ještě slibnějšího sňatku s achájským knížetem (1364–1373) a titulárním latinským císařem Filipem III. z Anjou a Tarentu. Naopak Karel IV. se mohl soustředit na zpřetrhání spojenectví mezi bavorskými Wittelsbachy a uherským a polským králem.\n\nKarel IV. tedy oženil 29. září 1370 v Norimberku devítiletého syna Václava se snad čtrnáctiletou Johanou Bavorskou. 17. listopadu byla Johana arcibiskupem pražským Janem Očkem z Vlašimi korunována v Praze českou královnou. Od té doby žila na pražském dvoře. V červnu 1376 byl po složitých jednáních ještě ne patnáctiletý syn Karla IV. Václav společně s manželkou zvolen a korunován ve Frankfurtu nad Mohanem římským králem. V té době spolu s Václavem začali žít jako manželé.\n\nO královně Johaně po sňatku mnoho zpráv není: zúčastnila se pohřbu Karla IV. spolu s císařovnou-vdovou Alžbětou a rychle se naučila česky. S tchyní Alžbětou ale prý stejně jako Václav neměla příliš dobré vztahy, v době, kdy Václav nebyl v Čechách, často pobývala na hradě v Písku.\n\nExistuje několik verzí o předčasné smrti královny Johany na konci roku 1386. Brabantský kronikář Edmund de Dynter z doslechu zaznamenal, že když okolo třetí hodiny ráno \"„královna prudce vstala z lůžka a s hlukem šmátrala pod lůžkem po noční váze“\", vrhl se na ni jeden z velkých loveckých psů Václava IV., a prokousl jí hrdlo. Edmund ovšem toto tvrzení vzápětí popřel tím, že podle jiných zemřela na rány a vzteklinu, která byla následkem pokousání. Pro obě verze svědčí známá králova záliba v loveckých psech, z nichž jeden údajně opravdu spával s Václavem v ložnici. Z roku 1385 je známý případ, kdy pes pokousal královského hofmistra Kašpara Kaplíře.\n\nV německém a katolickém prostředí nebyl Václav vůbec oblíbený, a tak například německý historik Krantz uvádí historku, že Johana nemohla snést hanebné prostředí královského dvora a proto se raději umořila hladem. Český historik Rudolf Urbánek se naopak domnívá, že Johanna zemřela na mor.\n\nSvé manželce dal Václav IV. vystrojit velkolepý pohřeb, kterého se sám nezúčastnil a odjel na hrad Žebrák. Podle zvyku bylo její tělo na několik dní vystaveno v pražských kostelích a 12. ledna 1387 pochováno na Pražském hradě v hrobce u sv. Víta.\n\nAragonský král Jan projevoval snahu, aby se Václav oženil podruhé s jeho dcerou, druhou ženou českého krále se však až po třech letech stala Žofie Bavorská, příbuzná Johany (dcera jejího bratrance). Vzhledem k tomu, že manželství s Johanou i Žofií zůstala bezdětná, je neplodnost spíše připisována Václavovi než jeho manželkám.\n\n\n"}
{"id": "121607", "url": "https://cs.wikipedia.org/wiki?curid=121607", "title": "Žofie Bavorská", "text": "Žofie Bavorská\n\nŽofie Bavorská (1376, Mnichov – 4. listopadu 1428, Bratislava) byla druhá manželka Václava IV. a římská a česká královna. Žofiinými rodiči byli politicky málo významný mnichovsko-bavorský vévoda Jan II. Bavorský a jeho manželka Kateřina Gorická. Žofie byla příbuznou Václavovy první ženy Johany Bavorské (dcerou jejího bratrance).\n\nBudoucí královna vyrůstala v Landshutu u svého strýce Bedřicha, staršího otcova bratra, který byl stejně jako Václav IV. příznivcem lovu. Roku 1388 ji vzal strýc do Prahy, kde se věnoval mimo jiné i politickým jednáním. Prý půvabná dvanáctiletá princezna krále Václava IV. okouzlila, ostatně asi podobně jako politické služby, které mu její strýc mohl nabídnout. Nevěstina otce zastupoval při vyjednávání sňatku právě vévoda Bedřich. Nejen z tohoto kroku je zřejmé, že Václav IV. rozhodně nebyl tak neschopným panovníkem, jak jej líčí některé zaujaté kroniky. Sňatkem s nemajetnou Žofií totiž upevnil svoji moc a postavení, rovněž si jím připoutal odbojné Wittelsbachy.\n\nSvatba se konala 2. května 1389 v Chebu. Václava a Žofii oddal králův kancléř Jan, kamminský biskup. Král byl totiž ve vleklém sporu s pražským arcibiskupem Janem z Jenštejna, které komplikovaly i Žofiinu korunovaci českou královnou; tu mohl provést jedině arcibiskup. Žofie byla na českou královnu korunována 15. března 1400 a ve stejném roce byla korunována na královnu římskou.\n\nVáclav oslavil manželský svazek tím, že dal zhotovit řadu vynikajících rukopisů – \"Bible Václava IV.\" byla společným rukopisem krále a královny a rukopis \"Willehalm\" apoteosou manželské věrnosti. Stejně jako její předchůdkyně se prý rychle sžila s českým prostředím.\n\nJejím prvním vlastním věnným městem, které ji 26. února 1399 daroval král Václav IV. byl východočeský Dvůr nad Labem, později zvaný Dvůr paní králové – Dvůr Králové nad Labem. Ostatní věnná města získala Žofie až sedm let po smrti poslední manželky Václavova otce císaře Karla IV., císařovny-vdovy Alžběty Pomořanské 14. února 1393. Při jejich spravování projevovala dobrý ekonomický cit a svůj majetek dokonce rozmnožila. Získala panství Potštejn s Kostelcem nad Orlicí či hrady Lichnici a Bradlec a svůj zájem věnovala i zakladatelské činnosti.\n\n15. března 1400 byla Žofie konečně arcibiskupem Olbramem ze Škvorce, synovcem Jana z Jenštejna, korunována českou královnou. Ve stejném roce spočinula na její hlavě i koruna římská. V letech 1402 -1403 v době odboje proti králi Václavovi a jeho internaci ve Vídni pobývala královna Žofie ve svých východočeských věnných městech, především v Hradci Králové a ve Dvoře Králové nad Labem.\n\nKrálovna Žofie v dalších letech proslula jako posluchačka a velká obdivovatelka Jana Husa. Docházela do Betlémské kaple na jeho kázání a stejně jako král Václav ho dlouho chránila. V září 1410 v královských listech papeži společně s Václavem žádala zrušení klatby nad Husem. Vztah Jana Husa ke královně byl zřejmě blízký, jak se dá vyvodit ze srdečných zmínek o ní v Husových kostnických listech. Rozhodná Žofie se nakonec Husovým odpůrcům zdála větší hrozbou než váhavý král. Oba se ovšem nakonec museli stáhnout v obraně Husova učení do pozadí. Za zmínku stojí i to, že královna správně předvídala nepokoje po smrti mistra Jana Husa.\n\nVáclav IV. zemřel v roce 1419 po zprávách o první pražské defenestraci a zřejmě komplikované, ale relativně spokojené manželství tak skončilo. Ani z Václavova druhého manželství se nenarodil dědic. Po Václavově smrti se Žofie uchýlila pod ochranu švagra Zikmunda, jehož nástupnictví na český trůn podporovala. Nějaký čas byla Žofie správkyní království a 6. října 1419 přední čeští páni uzavřeli s královnou Žofií spolek na obranu „práva a řádu zemského“.\n\nDoba ovšem donutila Žofii úřad složit a Zikmund musel své zájmy hájit sám. Královna-vdova si na něm vydobyla pevné sídlo v Prešburku, kam odjela na Hod Boží vánoční (25. prosince 1419). Se Zikmundem se také přela o náhrady za svůj majetek. Uherský král prý uvažoval o tom, že královnu-vdovu znovu provdá, zřejmě za polského krále Vladislava II. Jagella. Žofie Bavorská zemřela v rouše klarisky 4. listopadu 1428 v dnešní Bratislavě. Podle poslední vůle chtěla být uložena k poslednímu odpočinku v Mnichově v rodném Bavorsku, její přání však nebylo splněno – byla pohřbena v boční kapli v bratislavské katedrále sv. Martina. Té se dnes říká Kaple královny Žofie či Královnina kaple.\n\nJe zpodobněna v Mariánských hodinkách (Knihovna Národního muzea v Praze, sign. V H 36) na f. 77, společně s Václavem IV. v Modlitební knize Václava IV. a také je jednou z byst v sedile v Týnském chrámu.\n\nŽofie Bavorská je snad jedinou českou královnou, o níž je v historii zaznamenáno, že byla zpohlavkována.\n\nKrálovna byla hluboce dotčena upálením Jana Husa a stala se ochránkyní husitských kněží i přijímání pod obojí způsobou. Již v roce 1416 si na ni čeští katolíci stěžovali kostnickému koncilu, že utrakvisty veřejně podporuje a katolické faráře ze svých statků i měst vyhání. Profesor Rudolf Urbánek uvádí: \"... někdy k Vánocům 1418 přijel do Prahy její bratr Arnošt, aby zjednal nápravu. Když však na jeho výtky odpověděla, že chce ve své víře umřít, v hněvu prý jí dal notný políček, až jí závoj spadl, načež ujel domů.\"\n\nTeprve když byl 20. 2. 1419 v Uherské Skalici vyhlášen na Žofii „půhon\", aby se do třiceti dnů dostavila do Hodonína před soud papežského nuncia, kapitulovala a ze dne na den se s husitstvím rozešla. Ale někteří čeští katolíci jí ani potom nevěřili a později obviňovali císaře Zikmunda, že má s Žofií cizoložný vztah, že ho tato kacířka očarovala a ovlivňuje ho ve prospěch husitů.\n\n\n"}
{"id": "121611", "url": "https://cs.wikipedia.org/wiki?curid=121611", "title": "McGillova univerzita", "text": "McGillova univerzita\n\nMcGillova univerzita (anglicky McGill University) je kanadská veřejná univerzita sídlící v Montrealu v provincii Quebéc. Byla založena v roce 1821. Dnes má přes 30 000 studentů.\n\nNese jméno obchodníka a filantropa Jamese McGilla (1744–1813).\n\n\n"}
{"id": "121612", "url": "https://cs.wikipedia.org/wiki?curid=121612", "title": "Duhovcovití", "text": "Duhovcovití\n\nDuhovcovití \"(Xenopeltidae)\" je jedna z čeledí hadů \"(Serpentes)\". Jsou pojmenováni podle pestrého zbarvení jejich těla, které je však většinou černé, někdy hnědé. Avšak když se od jejich šupin odráží světlo, vzniká pestrobarevný efekt. Domov těchto hadů se nachází v Číně a jihovýchodní Asii. Ačkoli nejsou jedovatí, nechovají se příliš často jako domácí mazlíčci. Způsobuje to totiž jejich vysoká úmrtnost při přepravě a během prvních 6 měsíců v zajetí.\n\n- Xenopeltis unicolor – Duhovec jednobarvý\n\n- Xenopeltis hainanensis – Duhovec hainanský\n"}
{"id": "121615", "url": "https://cs.wikipedia.org/wiki?curid=121615", "title": "Styren", "text": "Styren\n\nStyren (fenylethen, vinylbenzen) je významná aromatická průmyslová chemikálie.\n\nZa běžných podmínek jde o bezbarvou až nažloutlou kapalinu pronikavě nasládlého zápachu. Snadno těká, na vzduchu se oxiduje a vytvářejí se peroxidy, které působí jako katalyzátor polymerizace společně s dalšími parametry, jako je tlak, teplota, světlo a silné kyseliny. Proto se styren stabilizuje přídavkem inhibitorů, např. hydrochinonem. V přírodě se volně nenalézá, metabolicky však vzniká jako produkt rozkladu kyseliny skořicové. Je špatně rozpustný ve vodě, ale dobře se rozpouští v organických rozpouštědlech (alkoholy, aceton a sirouhlík aj.).\n\nJe využíván při výrobě barviv, plastů, v gumárenském průmyslu. Jeho výskyt v atmosféře je především důsledkem antropogenní činnosti. Nejvýznamnější je jeho využití k polymeraci za účelem výroby jednoho z nejběžnějších plastů – polystyrenu. Ale využívá se i ve výrobě lepidel, fotografických filmů, inkoustů, automobilových součástek, obalových materiálů, plastového nádobí a řady dalšího spotřebního zboží.\n\nStyren má narkotické a lokálně dráždivé účinky. Koncentrace 70 ppm ještě nevyvolává dráždění, koncentrace 100 ppm je snesitelná, koncentrace 200 ppm až 400 ppm vyvolává nepříjemný pocit zápachu. Nad koncentraci 400 ppm se projevuje dráždivý účinek, nad 800 ppm se projevuje narkotizační účinek a při koncentraci nad 1 300 ppm je již pobyt nesnesitelný. Nejsou vyloučeny pozdní účinky, například edém plic. Při požití je nepatrně jedovatější než benzen. Při styku s kůží dochází k jejímu vysušení a dráždění. Při styku s rohovkou dochází k dráždění až trvalému poškození. Chronická expozice se projevuje pseudoneurastenickými poruchami, změnami v jaterních funkcích a poklesem krevního tlaku. Mezi dalšími následky chronické expozice patří hepatotoxické účinky a atrofie sliznice horních cest dýchacích. Jako test expozice styrenu je možno použít analýzu kyseliny mandlové v moči. Mezinárodní agentura pro výzkum rakoviny (IARC) řadí styren mezi karcinogeny skupiny 2B . Několik studií u pracovníků vystavených styrenu při výrobě plastů nalezlo zvýšený počet chromozomálních aberací v periferních lymfocytech.\n\nPo uvolnění do ovzduší se styren mění v benzaldehyd a formaldehyd. Poločas setrvání v ovzduší je kolem dvou hodin. V městském prostředí se styren vyskytuje v koncentracích okolo 0,3 μg/m³, ve znečištěném ovzduší až 20 μg/m³.\n\n"}
{"id": "121619", "url": "https://cs.wikipedia.org/wiki?curid=121619", "title": "Liam Aiken", "text": "Liam Aiken\n\nLiam Padraic Aiken se narodil 7. ledna 1990 v New Yorku, jako jediné dítě Billa Aikena (producenta v MTV, který zemřel na rakovinu, když byly Liamovi 2 roky) a irské imigrantky jménem Moya. Jeho profesionálním debutem se stala reklama pro Ford Motor Company na auto Ford Windstar. V divadle poprvé vystupoval v sedmi letech a to na Broadwayi v Ibsenově hře Nora. Ve stejném roce si poprvé zahrál ve filmu Henry Fool jako syn Parker Posey.\n\nNyní navštěvuje Dwight-Englewood School, kterou by měl zakončit v roce 2008. Poslouchá punk, hraje na elektrickou a akustickou kytaru a na bubny a navíc je hlavní kytarista v kapele Saint Levi. Jeho první pes, italský greyhound, se jmenoval Kes.\n\n\n\n\n\nLiam Aiken\nc/o Ellen Gilbert\nAbrams Artists Agency\n275 Seventh Avenue, 26th Floor\nNew York, NY 10001-USA\n"}
{"id": "121624", "url": "https://cs.wikipedia.org/wiki?curid=121624", "title": "Moray Firth", "text": "Moray Firth\n\nMoray Firth je fjord na severu Velké Británie, konkrétně na východě Skotska. Zasahuje 56 km do vnitrozemí, kde se postupně mění na Beauly Firth, odkud se lze díky Kaledonskému kanálu dostat přes Loch Ness, Loch Oich a Loch Lochy až k Atlantskému oceánu. Záliv je rozdělen na dvě větší části, oddělené úžinou mezi pevností Fort George a městem Fortrose.\n\nV minulosti (cca kolem roku 800) byl právě Moray Firth hranicí mezi územím vlády Vikingů (na jihozápad od zálivu) a skotských kmenů (na jihovýchodě).\n\nDíky tomuto zálivu omývá Severní moře severovýchodní část města Inverness, pro jehož obyvatele (a nejen je) je Moray Firth obrovským přírodním bohatstvím ať už v podobě ryb, delfínů, velryb nebo 800 km dlouhého skalnatého, ale i písčitého pobřeží, se spoustou druhů flóry a fauny. Záliv má také bohaté zásoby ropy, která se zde také těží.\n\nNa krajích zálivu lze navštívit historická města jako Inverness, Cromarty, Nairn, Balintore, nebo Fortrose, pevnost Fort George, či zámek Stuart.\n\n"}
{"id": "121625", "url": "https://cs.wikipedia.org/wiki?curid=121625", "title": "Strdivka", "text": "Strdivka\n\nStrdivka (\"Melica\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou většinou volně trsnaté nebo netrsnaté. Stébla dorůstají výšek 10–150 cm. Listy jsou ploché nebo svinuté, 1,3–15 mm široké, na vnější straně listu se při bázi nachází jazýček, který je někdy velmi krátký, jindy zase dřípený. Květy jsou v kláscích, které tvoří chudý či bohatý jednoduchý hrozen nebo latu, která může být někdy stažená. Klásky jsou zboku smáčklé nebo nikoliv, zpravidla zpravidla obsahují 1–7 květů. Na bázi klásku jsou 2 plevy, které jsou nestejné nebo stejné, bez osin. Pluchy jsou bez osin nebo osinaté, někdy dlouze chlupaté. Na vrcholu klásku jsou často 2–3 sterilní pluchy. Plušky jsou dvoukýlné, někdy dosti velké, někdy redukované. Plodem je obilka, která je okoralá. Na světě se vyskytuje asi 80 druhů hlavně v mírném pásu severní polokoule, J Africe a J Americe.\n\nV České republice můžeme ve volné přírodě potkat 6 druhů z rodu strdivka, od nížin po nižší horské polohy. Běžným druhem je strdivka nicí (\"Melica nutans\"), která roste v listnatých lesích na úživném (nikoliv na extrémně kyselém a chudém) substrátě. Podobná stanoviště obsazuje strdivka jednokvětá (\"Melica uniflora\"). V některých oblastech je velmi hojná, např. Morava, SZ Čechy, jinde je vzácnější, v některých územích chybí zcela. Mnohem vzácnější je strdivka zbarvená (\"Melica picta\"), která je teplomilnější a vyskytuje se také v listnatých lesích. Na rozdíl od podobné strdivky nicí má vyvinut výraznější jazýček. Strdivka vysoká (\"Melica altissima\") není pravděpodobně v ČR původní, pouze zavlečená či pěstovaná a zplanělá. Někteří autoři však zvažují její původní výskyt na lokalitě na J Moravě u Mikulova. Poslední 2 druhy se vyznačují dlouze chlupatými pluchami a oba jsou teplomilné a rostou na suchých stráních a v křovinách. Jedná se o strdivku sedmihradskou (\"Melica transsilvanica\"), kterou najdeme v teplejších oblastech Čech i Moravy. Strdivka brvitá (\"Melica ciliata\") se od předešlé liší lysými pochvami, řidším květenstvím a svinutými listy. V ČR ji můžeme vidět jen na J Moravě, v minulosti byla udávána také od Loun.\n\nKvětena ČR: 8 díl\n"}
{"id": "121628", "url": "https://cs.wikipedia.org/wiki?curid=121628", "title": "Tavná pojistka", "text": "Tavná pojistka\n\nTavná pojistka je elektrický přístroj, který chrání elektrická vedení, elektrická zařízení, elektronické součástky či obvod před poškozením nadměrným elektrickým proudem. Vypnutím a přerušením obvodu pojistkou je chráněn majetek a jsou chráněny osoby a zvířata před nebezpečným dotykovým napětím neživých částí.\n\nPrincip tavné pojistky spočívá v tom, že pojistka tvoří nejslabší místo elektrického obvodu. Průchodem elektrického proudu pojistkou vzniká na elektrickém odporu vodiče pojistky úbytek napětí a výkonová ztráta ve formě tepla. Tím se vodič pojistkové patrony zahřívá. V závislosti na velikosti proudu se zvyšuje výkonová ztráta na vodiči pojistky. Ztrátový výkon je funkcí čtverce proudu a proto se stoupající velikostí proudu se výrazně zkracuje doba do přetavení vodiče pojistky. Přetavením vodiče pojistky a uhašením vzniklého elektrického oblouku dojde k přerušení elektrického obvodu.\n\nPojistky jsou vyráběny v několika provedeních. Volba konkrétního provedení pojistky závisí na velikosti a druhu napětí, velikosti proudu, jištěném zařízení a místě použití. Běžně se lze setkat se závitovými pojistkami s oblým Edisonovým závitem E27 a E14, přístrojovými - trubičkovými pojistkami a pojistkami pro motorová vozidla.\n\nPojistka se skládá z pojistkového soklu a pojistkové vložky = patrony. Pro nezáměnnost jmenovitých hodnot proudu patrony jsou některé závitové patice vybaveny vymezovacím kroužkem.\n\nPojistková patrona je určena pro jednorázové použití. Po přetavení vodiče pojistkové patrony musí být použita nová patrona. Pojistkové patrony je zakázáno opravovat. Opravená pojistková patrona může být například příčinou požáru a důvodem neplnění finančního plnění ze strany komerční pojišťovny.\n\nSrdcem pojistky je tavný elektrický vodič, jehož přetavením dojde k rozpojení elektrického obvodu.\n\nTavný elektrický vodič musí mít následující vlastnosti:\n\nNejčastěji jsou používány tavné elektrické vodiče vyrobené ze stříbra nebo mědi (dráty, pásky).\n\nV pojistkové patroně pro vyšší napětí nebo vyšší elektrické proudy je tavný vodič uložen v hasebním prostředku (obvykle v křemičitém písku), který má za úkol tlumit vnitřní tlakovou vlnu vzniklou působením elektrického oblouku, hasit vzniklý elektrický oblouk a tím urychlit vypnutí pojistky.\nPro jednotlivé typy elektrických pojistek a jmenovité proudy výrobci udávají \"tavné voltampérové charakteristiky\". Na vodorovné ose jsou vyneseny proudy a na svislá ose doba do vypnutí pojistky. Obě osy mají logaritmické měřítko.\n\nPodmínkou pro vypnutí tavné pojistky je přetavení tavného drátku v pojistkové vložce. K přetavení tavného drátku dojde tehdy, když proud procházející pojistkou má dostatečnou velikost a prochází pojistkou dostatečnou dobu. Tuto hodnotu charakterizuje veličina pojistky it. Během této doby energie ohřeje a následně i může přetavit tavný drátek pojistky. Proto pro případ zkratu musí mít impedanční smyčka minimální impedanci. Impedanční smyčka je tvořena od vstupní svorky zdroje, zdrojem, přívodním vedením, místem zkratu a zpětným vedením zpět na vstupní svorku zdroje zdroje. Zpětné vedení je mnohdy uzemněné. Pokud proudová hodnota pojistky je vysoká, nebo impedance smyčky má velkou hodnotu nevypne pojistka ani při dokonalém zkratu.\n\nPojistka se dimenzuje tak, aby čas přetavení tavného elementu pojistky byl kratší, než čas po kterém dojde k tepelnému poškození chráněného zařízení, tj. tepelná časová konstanta pojistky má být (mnohem) kratší než tepelná časová konstanta chráněného zařízení. Proto jsou konstruovány pojistky s různými vypínacími charakteristikami.\n\nS ohledem na parametry impedanční smyčky, dimenze pojistky, vypínací charakteristiku pojistky, výkon zdroje, dokonalost zkratu a další, při poruše, tj. zkratu, nemusí pojistka vůbec vypnout. Pojistka může nejprve chránit před zkratem. Pokud pojistka chrání před zkratem, impedance smyčky je dostatečně malá a současně pojistka je správně dimenzovaná může chránit i před přetížením. Pokud pojistka chrání před zkratem a zkrat je dosatečně dokonalý, může u soustav s napětím nebo proudem větším než bezpečným, chránit i před úrazem elektrickým proudem. Podobně pracuje i jistič. Pokud chceme chránit zařízení především před možností úrazu elektrickým proudem musí být použit chránič. Dnes jsou vyráběny a používány výhradně proudové chrániče. Chránič chrání zařízení, ale obvykle nejistí.\n\nV bytových instalacích s napětím 230/400 V se stále ještě setkáme s keramickými pojistkami. Systém, běžně používaný i v České republice, se v německy mluvících zemích označuje jako DIAZED. Prakticky se z něho využívají řady označené DII (6 A, 10 A, 13 A, 16 A, 20 A, 25 A) a DIII (35 A, 50 A, 63 A). Před rokem 1970 se místo pojistky 16 A používaly 15 A. Pojistky mají válcový tvar. Elektrický kontakt na širším konci má v konkrétní řadě stejný průměr pro všechny proudy. Uprostřed tohoto kontaktu je barevný signalizační terčík. Barva terčíku je přiřazena proudovému rozsahu. Při přerušení pojistky se terčík uvolní a odpadne. Druhý konec pojistky je zúžený a každému proudovému rozsahu je přiřazena konkrétní velikost keramické vložky v pojistkovém spodku. Barva vložky se shoduje s barvou terčíku na pojistce. Přiřazení velikostí pojistek a vložek je takové, že do vložky lze zasunout vždy jen správnou (nebo slabší) pojistku, nikdy ne silnější. Běžně se lze setkat s pojistkami se závitem E27 (Edison) do 25 A a E33 (Goliáš) od 35 A. Normalizované barvy jsou: 2 A růžová, 4 A hnědá, 6 A zelená, 10 A červená, 13 A černá, 16 A šedá, 20 A modrá, 25 A žlutá, 35 A černá, 50 A bílá, 60 a 63 A hnědá(měděná), 80 A stříbrná, 100 A červená, 125 A žlutá. Barvy se opakují, ale díky vložce nelze vložit větší pojistku. Dnes jsou tyto pojistky nahrazovány jističi. Barevné značení pojistek se zachovalo dodnes a nyní se používá na jističích. Modulární jističe pro domovní instalace se vyrábějí v řadě s vypínací schopností 10 kA s barevným označením shodným s keramickými pojistkami. Barevná je přímo páčka jističe nebo je na krytu jističe barevný terčík. Rozvodné společnosti vyžadují montovat před elektroměr právě označené jističe.\n\nPředevším pro jištění v rozvaděčích výrobních objektů nebo přímo elektrických strojů se prosadily válcové pojistky. Pojistky jsou symetrické. Válcové keramické tělísko má na koncích nalisované kovové čepičky jako kontakty. Oba konce jsou stejné. Proudové rozsahy jsou rozlišeny pouze potiskem, barevné ani tvarové rozlišení není použito. Existují tři rozměrové řady: 10×38 mm pro proudy 0,5–25 A, 14×51 mm pro proudy 2–50 A a 22×58 mm pro proudy 4–125 A. Pojistky se zasazují do pojistkových odpínačů. Ty jsou určeny výhradně k montáži na nosnou lištu (DIN lišta, nebo také TS-35). Samotná pojistka je umístěna ve výklopné schránce. Pro třífázové obvody existují odpínače, u kterých se odpojí všechny tři fáze současně. Tyto pojistky se prosazují především pro úsporu místa. Zaberou v rozvaděči méně místa než DIAZED pojistky.\n\nPro jištění výkonově silnějších obvodů (např.s trojfázovými motory, celé domy) se používají nožové pojistky. Nožové pojistky jsou nejčastěji označeny PN... nebo NH... Vyrábějí se v několika rozměrových řadách, které se proudovým rozsahem překrývají. Standardní velikosti se označují PN000, PN00, PN1, PN2, PN3, PN4a. Uvnitř jednotlivých velikostních řad je rozlišení pouze potiskem, tvarové ani barevné rozlišení se nepoužívá. Pojistky těchto typů se vyměňují pomocí izolovaného držáku, tz. žehličky. Také pro nožové pojistky existují odpínače, kde pojistky pro všechny tři fáze jsou umístěny ve společném nosiči a je možné je vypojit najednou ze všech fází. Princip těchto pojistek je shodný jako u keramických pojistek.\n\nV automobilech a dopravních prostředcích se obvykle používají pojistky s barevným plastovým tělesem a s nožovými kontakty. Barva tělesa pojistky odpovídá jmenovitému proudu. Starší vozidla jsou osazena porcelánovými válcovými pojistkami s kovovými čepičkami.\n\nSkleněné trubičkové pojistky se užívají k jištění výrobků spotřební elektroniky. Mají proudovou hodnotu od několika desetin do několika ampérů. Jednotlivé proudové hodnoty jsou rozměrově stejné, proto je třeba dbát na to, aby byla vyměněna pojistka stejné hodnoty. Záměnou za pojistku vyšší hodnoty může dojít k poškození přístroje.\nTrubičkové pojistky jsou vyráběny dvou rozměrových řadách pro dvě různá jmenovitá napětí.\n\nŽádné typy pojistek nesmí být opravovány. Po opravě dojde ke změně jmenovitého proudu a vypínací charakteristiky. Tím dojde ke znehodnocení funkce pojistky. To může způsobit vážné poškození zařízení nebo rozvodů, úraz elektrickým proudem, požár apod.\n\nVšechny typy pojistek jsou označeny proudovou hodnotou v ampérech, jmenovitým napětím a případně i dalšími údaji.\n\nV praxi se pojistky rozdělují také na tzv. rychlé (značeno \"F\") a pomalé (značeno \"T\", někteří výrobci ještě na keramický obal tisknou symbol šneka – hlemýždě) v závislosti na tom, jak rychle se přepálí při konstantním nadproudu. Pomalejší pojistky se předřazují např. před elektromotory, u kterých při jejich startu dochází ke krátkodobému výraznému nárůstu proudu.\n\nPředevším nožové a válcové pojistky se vyrábějí pro různé oblasti použití. Běžně se lze setkat se těmito druhy:\n\n\n\n"}
{"id": "121631", "url": "https://cs.wikipedia.org/wiki?curid=121631", "title": "Rejstřík trestů", "text": "Rejstřík trestů\n\nRejstřík trestů je organizační složka státu (dříve rozpočtová organizace) podřízená Ministerstvu spravedlnosti, která vede evidenci osob pravomocně odsouzených soudy v trestním řízení a dále evidenci jiných skutečností významných pro trestní řízení. Údaje z evidence slouží pro potřebu trestního, občanskoprávního nebo správního řízení a k prokazování bezúhonnosti. Rejstřík trestů má sídlo v Praze, v jeho čele je ředitel, kterého jmenuje a odvolává ministr spravedlnosti. Rejstřík trestů byl zřízen zákonem č. 269/1994 Sb., který také upravuje jeho fungování. Od počátku roku 2016 stojí v jeho čele Mgr. Radka Paulová.\n\nPravomocná odsouzení Rejstříku trestů hlásí české soudy prostřednictvím tzv. \"trestních listů\", které obsahují údaje identifikující odsouzeného a jeho trestní věc. Evidence zejména obsahuje:\n\nSoučástí evidence Rejstříku trestů jsou i údaje o osobách pravomocně odsouzených soudy, které byly shromážděny podle dříve platných předpisů, a údaje předané Rejstříku trestů na základě mezinárodní smlouvy se Slovenskou republikou. Údaje o osobách pravomocně odsouzených soudy se uchovávají 100 let od narození osoby, které se týkají.\n\nDo evidence Rejstříku trestů se zaznamenávají také údaje o odsouzení cizozemským soudem, jestliže o uznání rozhodnutí takového soudu rozhodl příslušný soud v České republice. Nejvyšší soud může rovněž na návrh Ministerstva spravedlnosti rozhodnout, že se do evidence Rejstříku trestů zaznamenají údaje o jiném odsouzení občana České republiky cizozemským soudem, jestliže se týká činu, který je trestným i podle právního řádu České republiky a zápis do evidence je odůvodněn závažností činu a druhem trestu, který za něj byl uložen. Na takto evidovaná odsouzení cizozemskými soudy se pak hledí jako na odsouzení soudem České republiky.\n\nRejstřík dále eviduje pro potřebu trestního řízení evidenci osob, jejichž trestní stíhání bylo pravomocným rozhodnutím soudu nebo státního zástupce podmíněně zastaveno. S ohledem na mezitímní charakter takového rozhodnutí se i jeho evidence vede pouze dočasně. Po rozhodnutí o osvědčení či o pokračování v trestním stíhání, státní zástupce či soud, který ve věci rozhodl, podá Rejstříku trestů dodatečnou zprávu, na základě které se údaje vyřadí z evidence. Pokud Rejstřík trestů takovou zprávu neobdrží, vyřadí údaje z evidence po uplynutí jednoho roku od skončení zkušební doby podmíněného zastavení trestního stíhání.\n\nObdobným způsobem se vede evidence osob, u kterých státní zástupce pravomocně rozhodl o podmíněném odložení návrhu na potrestání.\n\nJako skutečnost významná pro trestní řízení se vede též rozhodnutí o schválení narovnání.\n\nV opisu z evidence Rejstříku trestů (zkráceně též jen opis) se uvádějí všechny údaje o každém odsouzení osoby, které se opis týká, a všechny údaje o průběhu výkonu trestů a ochranných opatření i o zahlazení odsouzení. V opise se uvádějí i údaje z evidence podmíněného zastavení trestního stíhání a podmíněného odložení návrhu na potrestání. Opis je veřejnou listinou.\n\nOpis si mohou vyžádat:\n\nVe výpisu z evidence Rejstříku trestů (zkráceně též jen výpis) se uvádějí všechna dosud nezahlazená odsouzení včetně údajů o průběhu výkonu uložených trestů a ochranných opatření, pokud se podle zákona na pachatele nehledí, jako by nebyl odsouzen. Údaje o podmíněném zastavení trestního stíhání se ve výpise neuvádějí. Výpis je veřejnou listinou.\n\nVýpis si mohou vyžádat:\n\nPro jiné účely lze výpis vydat, pouze stanoví-li tak zvláštní zákon. Údaje o vydání výpisu, opisu se evidují spolu s uvedením, na čí žádost se tak stalo.\n\nOd roku 2016 je možné požádat o výpis z rejstříku trestů přes internet prostřednictvím Datových schránek.\n\n\n2. ledna 2007 byl zahájen provoz pobočky Rejstříku trestů v Brně (v budově Krajského soudu v Brně) a 20. února 2007 provoz pobočky v Ostravě (v budově B Krajského soudu v Ostravě). Tyto pobočky byly zřízeny výlučně pro vyřizování žádostí o výpis z rejstříku trestů pro potřebu fyzických osob.\n\nAdresy poboček jsou:\n\n"}
{"id": "121632", "url": "https://cs.wikipedia.org/wiki?curid=121632", "title": "Vítkovické železárny", "text": "Vítkovické železárny\n\nVítkovické železárny (VŽ) jsou podnik těžkého strojírenství, který je unikátní svou polohou přímo v městské zástavbě v Ostravě-Vítkovicích. V minulosti se jednalo o kombinát s úplnou hutní výrobou (tj. od výroby surového železa a s tím souvisejících produktů, přes výrobu oceli až po její zpracování a produkci výrobků z oceli), v současnosti zde však již chybí hutní prvovýroba, tj. vysoké pece s navazujícími provozy.\n\nNa počátku 19. století se na území dnešního Moravskoslezského kraje nacházelo velké množství železářských hutí, které využívaly místní železnou rudu, dostatek vody a dřevěné uhlí ze zdejších lesů. Mezi nejvýznamnější patřily hutě na hukvaldském panství, které patřilo Olomouckému arcibiskupství: jednalo se o hutě ve Frýdlantu, Ostravici a Čeladné. Na okolních panstvích pak byly např. hutě Baška, Ustroň, Ludvíkov, Janovice u Rýmařova či Sobotín.\nNa základě návrhu Františka Xavera Riepela olomoucký arcibiskup arcivévoda Rudolf Jan v roce 1828 definitivně rozhodl o výstavbě vysokých pecí ve Vítkovicích, které měly dodávat surové železo pro nově vybudovanou moderní pudlovnu ve Frýdlantě. Výhodou Vítkovic byla nejen poloha nepříliš daleko od Frýdlantu, ale také bezprostřední blízkost uhelných dolů a vodní síly řeky Ostravice.\n\nNakonec se ovšem situace poněkud obrátila a pudlovna byla 16. září 1830 otevřena ve Vítkovicích a dostala název Rudolfova huť. Se stavbou vysoké pece se ještě ani nezačalo, takže surové železo muselo být dováženo z Frýdlantu. Postupně však probíhala výstavba navazujících provozů, takže v roce 1831 už byla v provozu i válcovna, soustružna a zámečnická dílna.\n\nV roce 1835 se majitelem Vítkovických železáren stalo Vítkovické těžířstvo, které ovládal bankéř Salomon Mayer Rothschild, jenž se v roce 1843 stal jejich jediným majitelem.\n\nPod Rothschildovým vlivem dochází ke skutečnému rozmachu železáren, konečně byla dostavěna také první vysoká pec a zapálena v roce 1836. Jako první v tehdejším habsburském mocnářství vyráběla železo pomocí koksu. V roce 1843 pak měly železárny v provozu již dvě vysoké pece a úroveň produkce se vyrovnala frýdlantským železárnám.\n\nJednou z nejvýznamnějších zakázek té doby byla dodávka kolejnic pro stavbu Rothschildovy Severní dráhy císaře Ferdinanda. V prvních letech však musely být tyto dodávky kryty z jiných železáren, neboť dostatečné kvality kolejnic bylo dosaženo až v roce 1839. Pro uspokojení rostoucí poptávky po kolejnicích byla od roku 1847 v provozu válcovna Anselmova huť. Významné však byly i další dodávky pro železnici, např. drobné kolejivo, výhybky, dvojkolí, mosty či vagóny.\n\nJiž třetí vysoká pec byla zprovozněna v roce 1856. Zcela nová vysoká pec tzv. skotská, byla postavena v roce 1872. V té době to byla největší vysoká pec v Rakousku-Uhersku.\n\nRůst produkce železáren znamenal i zvýšenou potřebu uhlí. Postupně se tak v blízkosti železáren otevíraly nové doly, Karolina, Šalamoun a Hlubina.\n\nV období 1843 až 1873, kdy byly železárny majetkem Rothschildů, se počet pracovníků zvýšil desetinásobně z původního počtu 370 zaměstnanců. Pro své dělníky stavěly železárny domky a noclehárny, zřízen byl také nejdříve primitivní špitál, který byl v roce 1853 nahrazen závodní nemocnicí.\n\nV roce 1873 došlo k majetkovému vstupu bratří Gutmannů do Vítkovic. Podíl byly rozděleny tak, že 51 % vlastnili Rothschildové a 49 % Gutmannové. Ředitel Paul Kupelwieser tak mohl zajistit kvalitní surovinovou základnu a vybudovat nové provozy. Byl rozšířen zbrojní program a železárny se staly výhradním dodavatelem pancéřových desek pro rakousko-uherské válečné lodě. Byla také otevřena první válcovna trub v habsburské monarchii a modernizovaly se také stávající provozy (tzv. Talbotovy pece). Po vzniku samostatného Československa pokrýval výrobní program Vítkovic široký sortiment železárenských a strojírenských výrobků. Mimo jiné vyráběly železárny např. součásti elektráren, obří lodní hřídele, kotle a bezešvé nádoby a dodávaly je do celého světa.\n\nV období 2. světové války bylo Vítkovické horní a hutní těžířstvo arizováno a začleněno do Říšských závodů Hermanna Göringa. Byla zde vyráběna mj. munice a součásti raket V-2. Podnik se začal rozšiřovat přes hranici Moravy a Slezska směrem do Kunčic, do oblasti, kde později vznikla Nová huť.\n\nPo roce 1945 byly železárny zestátněny a později také přejmenovány. Hlavní úsilí bylo směřováno do budování nových kapacit v Kunčicích (Nová huť Klementa Gottwalda) a v Třinci (Třinecké železárny). Samotné Vítkovice se dočkaly modernizace až v 60. letech.\n\nVlivem předchozího rozvoje se původní železárny proměnily ve velký průmyslový podnik, který se zabýval také strojírenstvím. Koncem 20. století se podnik dostal do velkých ekonomických potíží a vláda musela ustoupit z původního plánu privatizace do rukou vedení podniku. Došlo k oddělení oceláren od strojírenské výroby a oba celky byly privatizovány samostatně. Větší část Vítkovických železáren tak patří společnosti VÍTKOVICE, a.s. a jejím dcerám. Ocelárna a válcovna patří do samostatné společnosti s názvem Vítkovice Steel. Válcovna trub je nyní jedním ze závodů společnosti Třinecké železárny (nejdříve byla k 1. lednu 1999 z podniku Vítkovice vyčleněna do dceřiné společnosti VÍTKOVICE - Válcovna trub, a.s., která přešla k 2. říjnu 2002 do jmění společnosti ASTONIA, a.s. a následně 6. prosince 2005 se jejím majitelem stala firma TŘINECKÉ ŽELEZÁRNY, a.s., s nimiž byla tato společnost 31. srpna 2010 sloučena). Do části areálu se nastěhovala společnost Škoda Vagonka a. s., která vznikla odštěpením od Vagonky Studénka.\n\nPřestože byly zdroje železné rudy i uhlí z dnešního pohledu poměrně blízko od Vítkovic, doprava těchto surovin povozy výrobu značně prodražovala. Problémy byly také s expedicí výrobků. Vše se postupně měnilo s postupující výstavbou železnice. Za mezník lze považovat především 1. květen 1847, kdy byl zahájen provoz Severní dráhy císaře Ferdinanda v úseku z Lipníku nad Bečvou přes Ostravu do Bohumína, což značně ulehčilo expedici železáren. Přímá vlečka ze stanice v Přívoze až do železáren byla zprovozněna 1. dubna 1856 s použitím koňské trakce, od 17. července 1858 pak byli koně nahrazeny parními lokomotivami. Pro dodávku uhlí pro vítkovickou koksovnu pak bylo důležité zprovoznění Báňské dráhy v roce 1863.\n\nV roce 2002 byla železárna-koksovna a vysoké pece Vítkovických železáren spolu se souborem technického vybavení v tzv. Dolní oblasti Vítkovice a Dolem Hlubina vyhlášeny národní kulturní památkou. V části odstavené mimo provoz vznikl areál \"Dolní oblast Vítkovice\".\n\n\n"}
{"id": "121635", "url": "https://cs.wikipedia.org/wiki?curid=121635", "title": "Aikikai Honbu Dódžó", "text": "Aikikai Honbu Dódžó\n\nAikikai Hombu Dódžó (: 合気会 本部道場) je ústředí Aikikai, což je zastřešující organizace různých národních organizací aikidó.\n\nNázev se používá jak pro samu organizaci, tak pro hlavní \"dódžó\" (místo, kde se trénují bojová umění) organizace. To je umístěno v Tokiu a bylo založeno Moriheim Uešibou v roce 1931 pod názvem \"Kobukan\". Aikikai Hombu Dódžó se stále nachází na stejné adrese, i když původní budova byla nahrazena novou. Také v ní vyučují potomci zakladatele čili Uešibové.\n\n"}
{"id": "121637", "url": "https://cs.wikipedia.org/wiki?curid=121637", "title": "Karel Smyczek", "text": "Karel Smyczek\n\nKarel Smyczek (* 31. března 1950, Slaný) je český režisér, scenárista a herec.\n\nVe Slaném vlastnil jeho otec lékárnu. Jako devítiletý hrál Karel Smyczek ve filmu \"Zpívající pudřenka\" (1959), pak ztvárnil výraznou roli nemocného chlapce ve filmu \"Holubice\" (1960). Během let 1960–1985 hrál v dalších sedmi filmech. Ve svém zatím posledním celovečerním filmu \"Lotrando a Zubejda\" účinkoval v komparsní roli poutníka.\n\nPo maturitě na slánském gymnáziu asistoval ve Filmovém studiu Barrandov režisérům Karlu Zemanovi a Věře Plívové-Šimkové. V roce 1975 absolvoval studium režie na FAMU. Během studia natočil \"Psoty lopoty\" (1973) a absolventský film \"Kapři pro Wehrmacht\" (1975), přepis povídky Oty Pavla.\n\nPro bratislavskou televizi režíroval v letech 1975–1976 třináct dílů magazínového programu pro mladé \"Ráčte vstúpiť!\". Poté pracoval ve Filmovém studiu Barrandov jako pomocný režisér Oty Kovala a samostatně debutoval filmem ze života textilních učnic \"Housata\" (1979). Během let 1980–1982 vytvořil volný triptych ze života dospívajících, kde spolupracoval se scenáristy Radkem Johnem a Ivo Pelantem: \"Jen si tak trochu písknout\" (1980), \"Jako zajíci\" (1981), \"Sněženky a machři\" (1983). S Radkem Johnem v roce 1987 pracoval na filmu \"Proč\" o příčinách agrese fotbalových fanoušků. Zájem o mladé projevil i v televizních seriálech (např. \"Třetí patro\").\n\nPro televizi natočil inscenace \"Už mu to začalo\" (1983), \"Panská jízda\" (1983). V celovečerní tvorbě pokračoval filmy \"Krajina s nábytkem\" (1986), \"Sedm hladových\" (1988), \"Nemocný bílý slon\" (1989), \"Pražákům, těm je hej\" (1990), jejž spolurežíroval s Michaelem Kocábem, \"Lotrando a Zubejda\" (1997).\n\nStal se také režisérem šestidílného seriálu detektivních komedií \"Případy detektivní kanceláře Ostrozrak\". Ten vznikl podle románových předloh Josefa Škvoreckého a Jana Zábrany pro Českou televizi.\n\nDetektivní příběhy se odehrávají v Praze konce 30. a počátku 40. let. Dramaturgy byli Helena Slavíková a Eduard Verner, se scenáristkou Ivanou Novákovou úzce spolupracoval. Na obrazovce se objevili Ondřej Vetchý, Barbora Srncová, Bohumil Klepl, Josef Somr, Viktor Preiss, Miroslav Táborský, Veronika Žilková, Miroslav Donutil a další populární herci.\n\nVěnuje se i komunikaci s veřejností a mládeží. Byl hlavním hostem Slánského festivalu amatérského filmu v roce 2005. Pozvání přijal i v roce 2006.\n\n\n\n\n\n"}
{"id": "121639", "url": "https://cs.wikipedia.org/wiki?curid=121639", "title": "Kvalifikace na Mistrovství Evropy ve fotbale 2008", "text": "Kvalifikace na Mistrovství Evropy ve fotbale 2008\n\nKvalifikace na Mistrovství Evropy ve fotbale 2008 probíhala od září 2006 do listopadu 2007. Zúčastnilo se jí 50 fotbalových reprezentací, které byly rozděleny do sedmi skupin po sedmi, resp. osmi týmech. Z každé skupiny postoupily dvě země, abecedně to byly Česko, Francie, Chorvatsko, Itálie, Německo, Nizozemsko, Polsko, Portugalsko, Rumunsko, Rusko, Řecko, Španělsko, Švédsko a Turecko; Rakousko a Švýcarsko měly účast na závěrečném turnaji zajištěnou jako pořádající země.\n\n Arménie a Ázerbájdžán mají pouze 12 odehraných zápasů, oba jejich vzájemné zápasy byly rozhodnutím UEFA zrušeny a za zrušené zápasy nebyly přiděleny žádné body.\n\n Kontumace za napadení rozhodčího fanouškem.\n"}
{"id": "121642", "url": "https://cs.wikipedia.org/wiki?curid=121642", "title": "Jihlavské vrchy", "text": "Jihlavské vrchy\n\nNevelké Jihlavské vrchy jsou nejvyšším pohořím Českomoravské vysočiny. Jedná se o geomorfologický podcelek, náležící do Javořické vrchoviny, která je součástí podsoustavy Českomoravské vrchoviny. Vrchy se rozkládají 10 km severozápadně od Telče, či 10 km jihozápadně od Třeště. Největší část Jihlavských vrchů je souvisle zalesněna (8 x 8 km).\n\nNejvyšším vrcholem vrchů i celé Českomoravské vysočiny je Javořice (837 m n. m.) na jejímž vrcholu je zdaleka viditelný 166 m vysoký televizní vysílač.\n\nV oblasti se nachází hrad Roštejn či zřícena hradu Šternberku. V jižní části se nachází mnoho starých lomů na žulu, v Mrákotíně se žula doposud těží. U obce Řásná, poblíž Velkého pařezitého rybníka se nachází autokemp.\n\nJihlavské vrchy se člení na 3 geomorfologické okrsky:\n"}
{"id": "121643", "url": "https://cs.wikipedia.org/wiki?curid=121643", "title": "Kanice (okres Domažlice)", "text": "Kanice (okres Domažlice)\n\nObec Kanice se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1325.\n\n\n"}
{"id": "121644", "url": "https://cs.wikipedia.org/wiki?curid=121644", "title": "Řepeč", "text": "Řepeč\n\nObec Řepeč () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1283.\n\n\n\n"}
{"id": "121645", "url": "https://cs.wikipedia.org/wiki?curid=121645", "title": "Bušovice", "text": "Bušovice\n\nObec Bušovice se nachází v okrese Rokycany v Plzeňském kraji, zhruba 7 km severozápadně od Rokycan v nadmořské výšce kolem 380 m. Žije zde obyvatel.\n\nPrvní písemná zmínka o Bušovicích (\"Buseuicih\") pochází z roku 1115, kdy zde měl popluží kladrubský klášter. Osada obce, Sedlecko, má kořeny kolem roku 1181, kdy měla být založena rytířem Číčem ze Železnice. V jižní části katastrálního území Bušovic bývala vesnice Kokotsko, která zanikla za husitských válek, a připomíná ji dnes jen pomístní jméno kopce a lesa.\n\nNejvíce pramenů je z období, kdy byla v Bušovicích založena čtyřtřídka v roce 1827. Později i vlastní chudobinec nebo kovárna. Nejvýznamnějším mezníkem pro obec bylo postavení železniční zastávky v roce 1908, ale první vlak tu projel už v roce 1863. A v roce 1927 byla v Bušovicích dokončena elektrifikace. Od počátku 20. století se ve skalách pod Sedleckem těžila břidlice coby surovina pro přípravu kyseliny sírové (vitriolu). Dodnes jsou patrné zbytky zavalených štol směrem k řece.\n\n\nObec sestává ze tří částí: vlastní vesnice Bušovice a dvou menších vesnic Sedlecko a Střapole, položených od Bušovic asi 1½ km severně, respektive severovýchodně. Zatímco části Bušovice a Střapole měly každá odpovídající stejnojmenné katastrální území, část Sedlecko se až do roku 2013 poněkud kuriózně nacházela na katastrálním území sousední obce Smědčice. Tato skutečnost měla důvody historické; až do poloviny 20. století Sedlečko tvořilo součást Smědčic a vlastní katastrální území nikdy nemělo. Teprve v roce 2009 obě obce uzavřely smlouvu o rozdělení katastrálního území Smědčice a k její realizaci došlo o čtyři roky později.\n\n"}
{"id": "121646", "url": "https://cs.wikipedia.org/wiki?curid=121646", "title": "Úhřetice", "text": "Úhřetice\n\nObec Úhřetice se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci pochází z roku 1394.\n\n\n"}
{"id": "121648", "url": "https://cs.wikipedia.org/wiki?curid=121648", "title": "Staré Sedlo (okres Tachov)", "text": "Staré Sedlo (okres Tachov)\n\nObec Staré Sedlo se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1115. Obec držel klášter Kladruby do roku 1434, kdy ji získali Švamberkové. V roce 1732 se stala součástí borského panství Löwensteinů.\n\n\n\n"}
{"id": "121649", "url": "https://cs.wikipedia.org/wiki?curid=121649", "title": "Tatobity", "text": "Tatobity\n\nTatobity je obec nacházející se v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1514 (několik poplatníků „z Tatobity“ je uvedeno v popisu skalského panství), roku 1543 je jméno vsi založeno v zemských deskách jako Tatobity.\n\nJméno Tatobity pochází od staročeského slova \"tat\", tj. zloděj, jméno vesnice se tak vykládá jako místo, kde jsou biti zloději.\n\nOd 12. dubna 1994 obec užívá znak, od 17. dubna 2009 vlajku.\n\nV obci se nachází sportovní klub \"1. Fotbalový celek Tatobity\", který je fotbalovým týmem hrající okresní přebor okresu Semily. Fotbalový klub zahájil svoji činnost v roce 1995, kdy začal hrát nejnižší soutěž semilského okresu. V roce 2000 skončil tým v okresní soutěži na druhém místě a postoupil do okresního přeboru, kde se pravidelně umísťuje ve středu tabulky.\n\n\n\n\n"}
{"id": "121650", "url": "https://cs.wikipedia.org/wiki?curid=121650", "title": "Samopše", "text": "Samopše\n\nObec Samopše () se nachází v okrese Kutná Hora, kraj Středočeský, asi 2,5 km jihovýchodně od města Sázava. Žije v ní obyvatel. Součástí obce jsou i vesnice Budín, Mrchojedy, Přívlaky a Talmberk.\n\nPrvní písemná zmínka o obci pochází z roku 1297.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Samopše I. díl \"(přísl. Mrchojedy, Přívlaky, Budín, 341 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie Mrchojedy-Talmberk, 5 hostinců, kovář, krejčí, 2 mlýny, 2 obuvníci, 6 rolníků, 2 obchody se smíšeným zbožím, 3 trafiky.\n\nDopravní síť\n\nVeřejná doprava 2011\n\n\nV roce 2018 vyšla česká hra , ve které se vesnice objevuje.\n\n"}
{"id": "121651", "url": "https://cs.wikipedia.org/wiki?curid=121651", "title": "Sebranice (okres Svitavy)", "text": "Sebranice (okres Svitavy)\n\nObec Sebranice se nachází v okrese Svitavy v Pardubickém kraji. Žije zde  obyvatel.\n\n\n\nJména prvních učitelů a podučitelů:\n\n\n\n"}
{"id": "121652", "url": "https://cs.wikipedia.org/wiki?curid=121652", "title": "Zábřezí-Řečice", "text": "Zábřezí-Řečice\n\nObec Zábřezí-Řečice se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1238.\n\n\n"}
{"id": "121653", "url": "https://cs.wikipedia.org/wiki?curid=121653", "title": "Pitín", "text": "Pitín\n\nPitín je obec v okrese Uherské Hradiště ve Zlínském kraji na horním toku řeky Olšavy, asi 18 km jihovýchodně od Luhačovic. Žije zde obyvatel. Výměra katastru obce činí 2.306 ha a průměrná nadmořská výška obce je 324 m nad mořem. Povrch katastru obce je převážně hornatý. Pitín hraničí na severu s Rudimovem a samotou zvanou Vasilsko, na jihu s Žítkovou a Horní Súčou, na východě s Hostětínem a Šanovem, na západě s Bojkovicemi a Krhovem. Celý katastr obce leží v oblasti Bílých Karpat, které jsou od roku 1980 CHKO a od roku 1996 Biosférickou rezervací (v rámci programu UNESCO Člověk a biosféra). Bílé Karpaty jsou charakteristické zejména květnatými orchideovými loukami.\n\nPrvní písemná zmínka pochází z roku 1405, kdy obec náležela ke světlovskému panství. Původ názvu obce je nejasný (mohlo se jednat o ves pijanů, ale také lidí pečující o něco). Obec Pitín se v průběhu minulých let uváděla např. jako Pytyn, Spitín, Piitin, Pitiniow, Spitinov, Pittin. V 17. století postihla obec pohroma za vpádu Bočkajovců. Vesnice lehla popelem a 11 osob bylo zabito. Další století však bylo opět ve znamení růstu a prosperity. V roce 1885 byl založen dobrovolný hasičský sbor, v roce 1921 pak Tělocvičná jednota Orel.\n\n\nObec obsluhuje železniční zastávka Pitín zastávka na trati 341 Staré Město u Uherského Hradiště – Vlárský průsmyk. Železniční nádraží Pitín, ležící dále od obce u vodní nádrže, zaniklo okolo roku 2004 a nahradilo ho automatické hradlo.. Železniční trať, která obtáčí Pitín, překonává na několika málo kilometrech výšku více než 70 metrů. Z Pitína vede cyklostezka do nedalekých Bojkovic a další cyklotrasy.\n\n\nV Pitíně je vybudován sportovní areál Sportklub Niva, jenž nabízí širokou škálu sportovního vyžití.\n\n"}
{"id": "121654", "url": "https://cs.wikipedia.org/wiki?curid=121654", "title": "Onomyšl", "text": "Onomyšl\n\nObec Onomyšl () se nachází v okrese Kutná Hora ve Středočeském kraji, asi 13 km jihozápadně od Kutné Hory. Žije v ní obyvatel. Součástí obce jsou i vesnice Budy, Křečovice, Miletín a Rozkoš. \n\nPrvní písemná zmínka o obci pochází z roku 1290.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Onomyšl \"(přísl. Budy, 277 obyvatel)\" byly v roce 1932 evidovány tyto živnosti a obchody: hostinec, kovář, 7 rolníků, řezník, obchod se smíšeným zbožím, trafika, truhlář.\n\nVe vsi Křečovice \"(209 obyvatel, samostatná obec se později stala součástí Onomyšle)\" byly v roce 1932 evidovány tyto živnosti a obchody: 2 hostince, kovář, krejčí, 3 rolníci, obchod se smíšeným zbožím, trafika.\n\nVe vsi Miletín \"(185 obyvatel, samostatná ves se později stala součástí Onomyšle)\" byly v roce 1932 evidovány tyto živnosti a obchody: družstvo pro rozvod elektrické energie v Miletíně, 2 hostince, mlýn, 2 obchody se smíšeným zbožím, trafika.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nDopravní síť\n\nVeřejná doprava 2011\n\n"}
{"id": "121655", "url": "https://cs.wikipedia.org/wiki?curid=121655", "title": "Pohoří (okres Praha-západ)", "text": "Pohoří (okres Praha-západ)\n\nObec Pohoří se nachází v okrese Praha-západ, kraj Středočeský, 24 km jižně od centra Prahy a 2 km východně od města Jílové u Prahy. Žije zde obyvatel.\n\nObec Pohoří se skládá ze tří částí ležících v jednom katastrálním území \"Pohoří u Prahy\":\n\nK obci dále patří osady Chotouňský dvůr, Hájovna Turyň a Chvátalka (západní část). Kromě toho jsou na katastru i chatové osady:\n\nPrvní písemná zmínka o obci pochází z roku 1402.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\n\nDopravní síť\n\nVeřejná doprava 2011\n\n"}
{"id": "121656", "url": "https://cs.wikipedia.org/wiki?curid=121656", "title": "Maršovice (okres Jablonec nad Nisou)", "text": "Maršovice (okres Jablonec nad Nisou)\n\nObec Maršovice se nachází v okrese Jablonec nad Nisou, kraj Liberecký na JZ svazích Maršovického vrchu. V obci žije  obyvatel.\n\n\nPrvní písemná zmínka o obci pochází z roku 1543.\n\n\n"}
{"id": "121657", "url": "https://cs.wikipedia.org/wiki?curid=121657", "title": "Tisová (okres Tachov)", "text": "Tisová (okres Tachov)\n\nObec Tisová se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1233.\n\n\n\n"}
{"id": "121658", "url": "https://cs.wikipedia.org/wiki?curid=121658", "title": "Stařechovice", "text": "Stařechovice\n\nObec Stařechovice se nachází v okrese Prostějov v Olomouckém kraji. Žije zde obyvatel. Součástí obce je i vesnice Služín.\n\nNa soutoku Českého a Stříbrného potoka vznikla po odchodu Keltů a germánských kmenů osada, jejíž jméno Stařechovice ukazuje na starou slovanskou rodovou vesnici, která se zde vyvíjela již od 10. století. Její prvotní obyvatelé se jmenovali podle svého zakladatele rodu Stařecha – Stařechovci. Kromě archeologických nálezů je však třeba uvést stařechovickou pískovcovou raně románskou křtitelnici, která patří k nejstarším evidovaným památkám hmotné kultury na Prostějovsku, a dokládá tak starobylost křesťanského období Stařechovic. Bylo nalezeno množství archeologických nálezů (střepy s typickou slovanskou vlnovkou) z dřívějších období, zvláště z doby bronzové.\n\nO minulosti Stařechovic vypravují nejstarší písemné zprávy až z roku 1361, pocházející z pera jedné z větví pánů z Kunštátu, vlastníků zdejší tvrze a vsi. Z počátku 15. století se ve Stařechovicích uchovala památka mimořádné kulturní a historické hodnoty – gotická Madona. Za válek husitských se stal majitelem Stařechovic Hynek z Valdštejna a Židlochovic, později Jiří z Kravař a Strážnice a Václav z Boskovic. Ovdovělá Kunka z Boskovic se svým synem Ladislavem z Boskovic vydala pro obyvatele Stařechovic dne 6. února 1499 v Moravské Třebové odúmrť – listinu, kterou dává všem obyvatelům Stařechovic svobodu při rozhodování o dědicích jejich majetku. Ladislav z Boskovic vesnici Stařechovice s pustou tvrzí prodal Vilémovi z Pernštejna.\n\nUprostřed bouřlivých událostí třicetileté války Stařechovicemi a okolním krajem procházela císařská i cizí vojska. Z roku 1643 máme dost smutných zpráv o řádění švédské soldatesky, která drancovala celý kraj. V roce 1644 došlo k obnovení obecní správy a pořízení kulatého obecního razítka se znakem: uprostřed kůň stojící na pahrbcích, vpravo hledící, text v kruhu: „PECET OBECNY DEDINY STARECHOWIC – 1667“. Podle farního zápisu měly Stařechovice od roku 1790 vlastní školu. Roku 1880 koupila obec hospodu Na pindólé a přestavěla ji vlastním nákladem na školu. Válečné události husitských válek, války třicetileté, války Marie Terezie proti Prusům, i pochody napoleonských vojsk byla období nesmírných útrap a rabování.\n\nV roce 1910 žilo v obci 415 obyvatel, přišla však první světová válka s hladomorem v roce 1917. Padlé připomínají památníky obětem ve Stařechovicích i ve Služíně. V posledních letech 19. století nastal značný pokrok v zemědělské výrobě, což vedlo k založení Rolnického mlékařského družstva pro Stařechovice a okolí (jedno z prvních na Prostějovsku). Po vzniku svobodného Československa, počátkem 20. let, došlo k parcelaci velkostatkářské půdy. Poklidný život obce narušily stísněné hospodářské poměry za hospodářské krize v roce 1929. V témže roce bylo dokončeno scelování pozemků a jejich odvodnění, čímž se obec značně zadlužila. V roce 1930 byla do obce zavedena elektřina.\n\nDne 15. března 1939 projela obcí autokolona německé armády, začaly roky fašistické okupace. Osvobození se vesnice dočkala až 9. května 1945. Novodobé dějiny poznamenala období druhé světové války a čtyřicetiletého budování socialismu, která změnila zvláště architekturu vesnice, ze které se vytrácí charakteristický architektonický detail a tradiční tvarosloví.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPrvní zmínku o stařechovském kostele nacházíme tedy už roku 1397, kdy k věži byla přistavěna malá loď. Následkem třicetileté válce se stařechovický kostel vyskytoval ve stavu značně zpustošeném, proto se v roce 1718 obec dala do úplné přestavby kostela. Z hotovosti starého kostela a na náklady obce byl vystavěn nový kostel ve střízlivém baroku. Hlavní osa stařechovického kostela míří od západu k východu. Hlavní oltář je zasvěcen Narození Panny Marie. Svátek připadá na 8. září, kdy se koná slavná stařechovická pouť. Kromě Stařechovické Madony jsou tu z 18. století sochy sv. Jana Nepomuckého, sv. Blažeje a sv. Šebestiána, dále je tu románská křtitelnice z počátku 13. století, která je nejstarší evidovanou kulturní památkou na Prostějovsku, a železné gotické dveře kůru přizdobené lvy. Čtyřnásobná věž, která se tyčí nad západním vchodem, nese zvonici s třemi zvony (nejstarší z roku 1484). Kostel býval vyhledávaným místem poutníků. Kolem se rozprostíral hřbitov, na němž se pochovávalo až do roku 1834, kdy byl založen dnešní hřbitov. Při kostele jsou i dva významné pomníky – první je občanům padlým v první světové válce a druhý, asi 50 m od kostela, je věnován T. G. Masarykovi. Starobylé památky stařechovické svědomitě popsal dr. Jaroslav Mathon v ročence Národopisného a průmyslového musea města Prostějova a Hané v roce 1924.\n\n\n\n\n"}
{"id": "121659", "url": "https://cs.wikipedia.org/wiki?curid=121659", "title": "Klenovice na Hané", "text": "Klenovice na Hané\n\nObec Klenovice na Hané se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1309.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "121660", "url": "https://cs.wikipedia.org/wiki?curid=121660", "title": "Paběnice", "text": "Paběnice\n\nObec Paběnice () se nachází v okrese Kutná Hora ve Středočeském kraji zhruba 13 km  jihojihovýchodně od Kutné Hory a 10 km jihozápadně od Čáslavi. Žije v ní obyvatel.\n\nPrvní písemná zmínka o obci pochází z roku 1279.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nVe vsi Paběnice \"(408 obyvatel, sbor dobrovolných hasičů)\" byly v roce 1932 evidovány tyto živnosti a obchody: 3 hostince, kolář, kovář, krejčí, 2 mlýny, řezník, 2 obchody se smíšeným zbožím, 2 trafiky, 2 truhláři.\n\n\nDopravní síť\n\nVeřejná doprava 2011\n\n"}
{"id": "121661", "url": "https://cs.wikipedia.org/wiki?curid=121661", "title": "Svébohov", "text": "Svébohov\n\nObec Svébohov (německy \"Schwillbogen\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1358.\n\n\nV katastru obce jsou evidovány tyto kulturní památky:\nMimo zákonem chráněné kulturní památky je zde:\n\n\n"}
{"id": "121662", "url": "https://cs.wikipedia.org/wiki?curid=121662", "title": "Střítež (okres Žďár nad Sázavou)", "text": "Střítež (okres Žďár nad Sázavou)\n\nStřítež (katastrální území Střítež u Bukova, ) je obec ležící 9 km jižně od Bystřice nad Pernštejnem v okrese Žďár nad Sázavou v Kraji Vysočina. Ve vzdálenosti 16 km jihovýchodně je město Tišnov, 19 km severozápadně pak Nové Město na Moravě. Žije zde obyvatel.\n\n\nPrvní písemná zmínka o obci pochází z roku 1356.\n\n\n\n"}
{"id": "121663", "url": "https://cs.wikipedia.org/wiki?curid=121663", "title": "Javořická vrchovina", "text": "Javořická vrchovina\n\nJavořická vrchovina je geomorfologický celek Českomoravské vrchoviny. Jedná se o nejvyšší část vrchoviny (s plochou 624 km, střední výška 604 m). Je tvořená horninami centrálního moldanubického plutonu, výrazně se uplatňují tvary ovlivněné vlastnostmi žul (skalní mísy, dutiny).\n\nVrchovina se skládá ze dvou podcelků:\n\n\nNa jejím území se nachází výrazné kotliny:\n\nGeomorfologické členění celé Českomoravské vrchoviny uvádí následující tabulka::\n\nPřehled nejvyšších a nejprominentnějších hor a kopců obsahuje Seznam vrcholů v Javořické vrchovině.\n"}
{"id": "121664", "url": "https://cs.wikipedia.org/wiki?curid=121664", "title": "Starovice", "text": "Starovice\n\nObec Starovice (německy \"Gross Steurowitz\") se nachází v okrese Břeclav v Jihomoravském kraji. Žije zde obyvatel.\n\nNázev se vyvíjel od varianty Styrowicz (1322), ze Welikych Sstarwicz (1532), Welike Sstarwicze a Gross Starwicz (1599), z Welkijch Sstarwicz (1601), Gross Steyrowitz (1673), Gross Steyrowitz (1720, 1751), Gross Steyrowitz a Sturowitz (1798), Gross Steurowitz, Welke Stagerowice, Sstúrowice (1846), Gross Steurowitz, Starovice, Štajrovice (1872), Gross Steurowitz, Starovice a Šťarovice (1893), Starovice, Gross Steurowitz, dříve Šťarovice (1924). Místní jméno vzniklo z osobního jména Star, k němuž byla připojena přípona -ovice a znamenalo ves lidí Starových.\n\nJméno obce je odvozeno od osobního jména Styr, takže správné znění jména obce by mělo být Styrvice. Styr byl buď pánem vsi, která přijala jeho jméno, nebo byl zakladatelem rodu, který ves obýval. V žádném případě nelze pochybovat o tom, že původní obyvatelé osady byli národnosti české, a že teprve ve 13. a 14. století byly Starovice osazeny Němci.\n\nPrvní známka ukazující na existenci obce je z roku 1239, i když se výslovně o obci Starovice nepíše. Byly - li tehdy Starovičky, musely být i Starovice. Přibyslav zemřel roku 1240 a Starovičky patrně připadly králi, neboť ten je daroval ještě před rokem 1249 Vilémovi z Egerberka.\n\nPrvní písemná zmínka o obci je z 29.února 1322, kdy Fricek z Egengerku prodal Starovice (Styrouicz) královně Elišce Rejčce, která je vzápětí darovala nově vzniklému klášteru ve Starém Brně, kde trávila poslední roky svého života.\n\n1327 – král Jan osvobodil poddané starobrněnského kláštera, tedy i obyvatele Starovic od roboty (trojí povinnosti) a placení daní.\n\nStarovice vždy patřily mezi významné vinařské obce o čemž svědčí i dochovaná pečeť z roku 1646 s motivem vinařského nože a vinného keře se dvěma hrozny a také soustava vinných sklepů za obcí, které byly vystavěny převážně v období 1809 – 1815, tedy po napoleonských válkách.\n\n1643 – první zmínka o škole ve Starovicích - učitelem byl luterský sedlák Jiří Janc a vyučovalo se na radnici\n\n1786 – byla postavena fara. Dřívější farář bydlel v domě č. 31 u Jakuba Dolanského.\n\n1805 – 1809 byli ve Starovicích francouzští napoleonští vojáci. Vojáci zavlekli do obce choleru. 1883 – byl založen Sbor dobrovolných hasičů. Obec zakoupila za 400 zlatých hasičskou stříkačku a darovala 200 zlatých na výzbroj. Dalších 60 zlatých hasičům daroval císař a 40 zlatých Moravskoslezská pojišťovna.\n\n1888 – stavba silnice ze Starovic do Uherčic\n\n1898 – byl zřízen v obci rybník\n\n1899 – 27. ledna byl zavražděn zdejší starosta Ferdinand Dolanský mezi obcemi Uherčice a Přibice. Byl oloupen o hodinky a peněženku. Pachatel nebyl nikdy dopaden\n\n1908 – vysazena kaštanová alej u příležitosti šedesátileté vlády císaře Františka Josefa Habsburského.\n\n1919 – zemřel zdejší farář R. Renda a nahradil ho dr. Josef Toman z Brna. Tento rok se také konaly volby do obecního zastupitelstva. Volby proběhly poprvé podle nového volebního zákona, podle principu poměrného zastoupení. Obecní zastupitelstvo bylo sníženo na 18 členů z dřívějších 24 členů.\n1946\n\n\nPodle sčítání 1930 zde žilo v 278 domech 1102 obyvatel. 23 obyvatel se hlásilo k československé národnosti a 1077 k německé. Žilo zde 1101 římských katolíků a 1 evangelík.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObcí prochází státní silnice 3.tř. 00220, která se asi po 700m napojuje na stát. silnici 2.tř.č. 425 a pomocí této pak na dálnici D2 v Hustopečích. V obci jsou dvě autobusové zastávky (Starovice obec, Starovice – rozcestí), dopravní obslužnost je dostačující a zajišťuje ji společnost BORS a.s.\n\n\nSamospráva obce se v roce 2017 připojila k vyvěšování moravské vlajky 5. července.\n\nObecní úřad dbá na třídění odpadů, v obci jsou trvale umístěny kontejnery na sklo, papír a textil, každý měsíc se pořádá sběr plastů, tetrapacků, elektrospotřebičů a zářivek a 2x do roka svoz starého železa a nebezpečných odpadů. V roce 2012 byla na kraji obce dokončena stavba čistírny odpadních vod, která velmi ulehčila starovickému potoku. Vedle čistírny byl pak roku 2013 postaven sběrný dvůr.\n\n\n\n"}
{"id": "121665", "url": "https://cs.wikipedia.org/wiki?curid=121665", "title": "Studnice (okres Chrudim)", "text": "Studnice (okres Chrudim)\n\nObec Studnice se nachází v okrese Chrudim, kraj Pardubický. Nachází se 21 km jihovýchodně od Chrudimi a 3 km jižně od Hlinska. Žije zde obyvatel.\n\nPrvní písemná zmínka o obci pochází z roku 1392.\n\nv obci:\n\n\n"}
{"id": "121666", "url": "https://cs.wikipedia.org/wiki?curid=121666", "title": "Chřenovice", "text": "Chřenovice\n\nChřenovice (, dříve se užíval název Křenovice – německy Křenowitz) jsou obec v okrese Havlíčkův Brod v Kraji Vysočina. Žije zde obyvatel.\n\nObec byla založena sázavským klášterem jako Křenovice pravděpodobně v 11. století. Roku 1216 je zmiňována místní škola a do stejné doby (1216/1217) patří dle dendrochronologie i trámy v kostele sv. Václava.\n\n\n\n\n\n"}
{"id": "121667", "url": "https://cs.wikipedia.org/wiki?curid=121667", "title": "Myslív", "text": "Myslív\n\nObec Myslív se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "121668", "url": "https://cs.wikipedia.org/wiki?curid=121668", "title": "Vysoký Újezd (okres Beroun)", "text": "Vysoký Újezd (okres Beroun)\n\nObec Vysoký Újezd se nachází v okrese Beroun, kraj Středočeský, asi 10 km východně od Berouna. Žije zde obyvatel.\n\nKatastr obce se skládá ze dvou oddělených území. Jedno je tvořeno částmi Vysoký Újezd a Kuchař, druhé tvoří část Kozolupy.\n\nPrvní písemná zmínka o obci pochází z roku 1310 (některé prameny uvádějí 1324).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vysoký Újezd \"(565 obyvatel, četnická stanice)\" byly v roce 1932 evidovány tyto živnosti a obchody: autodopravce, 3 hostince, hrnčíř, kovář, 2 krejčí, výroba lihovin, 2 obuvníci, 2 pokrývači, 2 řezníci, sedlář, 6 obchodů se smíšeným zbožím, švadlena, trafika, truhlář, velkostatek Stome.\n\nVe vsi Kozolupy \"(375 obyvatel, samostatná ves se později stala součástí Vysokého Újezda)\" byly v roce 1932 evidovány tyto živnosti a obchody: obchod s dobytkem  2 hostince, kolář, kovář, krejčí, obchod s obilím, obuvník, pojišťovací jednatelství, 3 rolníci, řezník, 3 obchody se smíšeným zbožím, Spořitelní a záložní spolek pro Kozolupy, Lužce a Bubovice, trafika, truhlář, zahradnictví.\n\nObec Vysoký Újezd se skládá ze tří částí na třech katastrálních územích:\n\n\nVysoký Újezd je jednou z několika obcí ve Středočeském kraji, která se rozkládá na dvou územích, která spolu nesousedí. Je to dáno tím, že k obci patří jak území Kozolup, tak území vlastního Vysokého Újezdu a Kuchaře. Mezi nimi však leží samostatná obec Lužce. V současné době (2018) probíhá ve Vysokém Újezdě výstavba 750 rodinných domů a golfového hřiště.\n\nDopravní síť\nVeřejná doprava 2019\n\n"}
{"id": "121669", "url": "https://cs.wikipedia.org/wiki?curid=121669", "title": "Zubčice", "text": "Zubčice\n\nObec Zubčice (německy \"Subschitz\") se nachází v okrese Český Krumlov v Jihočeském kraji. Žije zde  obyvatel.\n\n\nPrvní písemná zmínka o obci pochází z roku 1358.\n\n\n \n"}
{"id": "121670", "url": "https://cs.wikipedia.org/wiki?curid=121670", "title": "Svémyslice", "text": "Svémyslice\n\nObec Svémyslice se nachází ve Středočeském kraji v okrese Praha-východ 2 km severovýchodně od okraje Prahy. Žije zde obyvatel.\n\nPrvní písemná zmínka o obci pochází z roku 1227. Svémyslice jsou staroslovanského původu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Svémyslice \"(250 obyvatel, katolický kostel)\" byly v roce 1932 evidovány tyto živnosti a obchody: hostinec, kolář, kovář, krejčí, 3 řezníci, obchod se smíšeným zbožím, obchod se střižním zbožím, trafika, 2 velkostatky.\n\n\nV obci byla v roce 2011 rovněž zahájena výstavba zařízení REGI Base I. pro péči o novodobé válečné veterány české armády, kteří byli zraněni v rámci služby na zahraničních misích. Nadační fond REGI Base I. byla pojmenována po nprap. Jiřím Schamsovi, přezdívaným „Regi“, jenž byl těžce zraněn v Afghánistánu a později na následky zranění zemřel.\n\nDopravní síť\nVeřejná doprava 2013\n\nSvémyslice sousedí\n\n\n"}
{"id": "121671", "url": "https://cs.wikipedia.org/wiki?curid=121671", "title": "Vejvanov", "text": "Vejvanov\n\nObec Vejvanov se nachází v okrese Rokycany, kraj Plzeňský. Žije zde obyvatel. Vesnici tvoří základní sídelní jednotky Vejvanov a Pajzov.\n\nPrvní písemná zmínka o obci pochází z roku 1379, kdy je o obci zmínka jako o majetku Jindřicha, který ji obdržel z královského majetku. Pod obcí i v jejím okolí bylo, podobně jako v sousední obci Chomle, po staletí těženo černé uhlí mnoha doly v chomelsko-vejvanovské části radnické pánve, které ovlivňovaly život v obci. První historická zmínka o výskytu uhlí v západních Čechách se datuje k roku 1548 do katastru obce. V obci zůstalo osm roubených usedlostí, které jí dávají osobitou tvář. Jsou zde i další památkové objekty a proto byla v obci roku 1995 vyhlášena památková zóna, některé z roubených chalup jsou nemovitými kulturními památkami.\n\n\n\n\n\n"}
{"id": "121672", "url": "https://cs.wikipedia.org/wiki?curid=121672", "title": "Air Force One", "text": "Air Force One\n\nAir Force One je v USA volací znak každého letadla US Air Force, ve kterém se nachází úřadující prezident USA.\n\nPrvní americkým prezidentem, který použil letadlo byl Theodore Roosevelt, který se v roce 1911 proletěl v letadle Wright Flyer na tehdejší vzletové dráze pro horkovzdušné balóny Kinloch Field (dnešní mezinárodní letiště Lambert–St. Louis), která se nacházela u St. Louis. V té době však již nebyl úřadujícím prezidentem USA. Až do konce druhé světové války bylo cestování amerických prezidentů letadlem velmi řídké a spíše cestovali vlakem.\n\nPrvním úřadujícím prezidentem USA, který použil letadlo byl Franklin Delano Roosevelt, pro kterého bylo v roce 1933 speciálně vyrobeno letadlo Douglas Dolphin. Letadlo dokázalo pojmout až 4 cestující, obsahovalo i místnost na spaní a používalo se až do začátku druhé světové války. Bohužel není známo, zda vůbec prezident toto letadlo někdy použil. Během války používal prezident Boeing 314, známý také jako „\"Dixie Clipper\"“ a později Douglas VC-54C pojmenovaný „\"Sacred Cow\"“. Díky bitvě o Atlantik se stalo letadlo preferovaným způsobem přepravy prezidenta mezi kontinenty nebo na dlouhé vzdálenosti.\n\nV roce 1944 prezident požádal o vytvoření Prezidentské letecké kanceláře, která by poskytovala leteckou přepravu jak pro prezidenty USA, tak pro jeho personál. Po dalších 20 let bylo pro cestování prezidentů používáno různých čtyřmotorových vrtulových letadel. \n\nVolací znak „\"Air Force One\"“ byl pro lety prezidenta USA přidělen po incidentu z roku 1953, kdy se ve stejné oblasti řízení leteckého provozu shodou okolností ocitl letoun nesoucí prezidenta Eisenhowera s volacím znakem „Air Force 8610“ a pravidelný linkový let Eastern Air Lines č. 8610.\n\nAž v roce 1962 bylo nakoupeno pro Air Force One první proudové letadlo a to Boeing 707, vojenským označením \nVC-137 Stratoliner.\nDne 22. listopadu 1963 zde složil Lyndon B. Johnson, tehdejší dosavadní viceprezident Spojených států, jako jediný přísahu prezidenta Spojených států amerických po atentátu na Johna Fitzgeralda Kennedyho, který zemřel.\n\nDnes má prezidentská letecká flotila dva speciálně upravené dopravní letouny Boeing 747-200B. Označení letadel je 28000 a 29000 s vojenským typovým označením VC-25A. Jestliže se nachází na palubě jakéhokoliv letadla US Air Force úřadující prezident Spojených států amerických, rádiový volací znak tohoto letadla je automaticky „Air Force One“.\n\nNa palubě letadla má prezident a jeho personál plný přístup ke všem službám včetně komunikačních systémů, zabezpečeným i nezabezpečeným telefonním linkám, faxu a datové komunikaci, společně s fotokopírkami, tiskárnami a počítači.\n\nTato letadla jsou udržována a obsluhována na prezidentské letecké základně částí 89. vzdušného transportního křídla Velitelství sil vzdušné přepravy (ang. \"Air Mobility Command's 89th Airlift Wing\"), umístěné na Andrewsově letecké základě (ang. \"Andrews Air Force Base\") v Suitlendu, stát Maryland.\n\nLetadlo VC-25A je schopno uletět 12 600 km (7 800 mil), což je délka jedné třetiny obvodu Země bez doplnění paliva (na stránkách Bílého domu je však uváděno, že letadlo dokáže uletět až jednu polovinu obvodu Země). Letadlo je možné tankovat za letu Může pojmout víc než 70 pasažérů. Každý z těchto letounů stál přibližně 325 milionů USD. V roce 2015 bylo rozhodnuto o náhradě strojů novějšími letouny, založenými na modernější verzi Boeing 747-8.\n\nV roce 2009 se v Bílém domě zrodila idea nového oficiálního snímku pro americký Air Force One. Letadlo mělo být vyfoceno s panoramatem New Yorku. Letadlo kroužilo nízko nad NYC po dostatečně dlouhou dobu, aby fotograf ve stíhačce nafotil všechny plánované snímky. Zbytek Newyorčanů o plánovaném focení však neměl tušení. \n\nLetadlo kroužilo nad městem tak dlouho, že ho zaregistrovalo až příliš mnoho lidí. Boeing takhle blízko soše Svobody, který pronásledují dvě stíhačky, vyvolal ve městě rozruch. Většině Newyorčanů hlavou probleskl teroristický útok z roku 2001 a vypukla panika. Některé budovy zahájily dokonce okamžitou evakuaci. Louis Caldera, který za tento nápad převzal zodpovědnost, se později celému městu za nepříjemný incident veřejně omluvil a po dvou týdnech ze své pozice v Bílém domě odstoupil.\n\n\n"}
{"id": "121675", "url": "https://cs.wikipedia.org/wiki?curid=121675", "title": "Nairn", "text": "Nairn\n\nNairn je skotské město ležící u Severního moře na jižním pobřeží zálivu Moray Firth. Nairn je vzdálen jen několik kilometrů na východ od „hlavního města“ skotské Vysočiny Invernessu.\n\nDíky své přímořské poloze a písčitým plážím je častým cílem mnoha turistů, stejně jako tomu bylo v minulosti, kdy se z původně rybářské osady stal Nairn populárním místem odpočinku šlechticů viktoriánské éry.\n\nDnes se v tomto téměř osmapůltisícovém městě daří hlavně rybaření a již zmiňovanému turismu. Ve městě je kromě historické hlavní ulice i řada hotelů a soukromých penzionků (anglicky bed and breakfast), golfová hřiště a hlavně stovky metrů písčitých pláží.\n"}
{"id": "121676", "url": "https://cs.wikipedia.org/wiki?curid=121676", "title": "Deutsche Bank", "text": "Deutsche Bank\n\nDeutsche Bank AG je největší německá banka se sídlem ve Frankfurtu nad Mohanem. Založena byla v roce 1870. \nSídlí v dvojici mrakodrapů Deutsche-Bank-Hochhaus, ty jsou obě vysoké 155 metrů a byly postaveny v roce 1984.\n\nBanka má pobočky po celém světě, nejdůležitější jsou v Londýně, New Yorku, Singapuru, Hongkongu a Sydney. V německu má banka 44 600 zaměstnanců.\nPobočku má i v Praze.\nV Itálii má banka druhý největší počet klientů po Německu.\n\n"}
{"id": "121678", "url": "https://cs.wikipedia.org/wiki?curid=121678", "title": "Laškov", "text": "Laškov\n\nObec Laškov se nachází v okrese Prostějov v Olomouckém kraji. Žije zde obyvatel. Její součástí jsou i vesnice Dvorek, Kandia a Krakovec.\n\nNejstarší záznam z roku 1349. Tvrz z roku 1492 přestavěna roku 1693 na barokní zámek. Od roku 1667 má obecní pečetítko. Roku 1887 přenocoval na zámku císař František Josef I. Má pamětní desku na nádvoří zámku. V 1. polovině 19. století připadl rodu Kolářů, kteří jej přestavěli v pseudoklasicistním stylu. Po první světové válce byl zámek koupen drahanovickým cukrovarem a přeměněn ve skladiště.\n\nV roce 1996 byl vytvořen znak a prapor.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "121679", "url": "https://cs.wikipedia.org/wiki?curid=121679", "title": "Vrbátky", "text": "Vrbátky\n\nObec Vrbátky se nachází v okrese Prostějov v Olomouckém kraji. Žije zde obyvatel. Součástí obce jsou i vesnice Dubany a Štětovice.\n\nPrvní písemná zmínka o obci pochází z roku 1359.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "121680", "url": "https://cs.wikipedia.org/wiki?curid=121680", "title": "Slatina nad Zdobnicí", "text": "Slatina nad Zdobnicí\n\nObec Slatina nad Zdobnicí () se nachází v okrese Rychnov nad Kněžnou, kraj Královéhradecký, zhruba 8 km vsv. od Vamberka a 8 km sz. od Žamberka. Žije zde  obyvatel.\n\nPrvní písemná zmínka o obci pochází z roku 1359.\n\nNázev obce je odvozen od kyselých močálovitých pozemků, čili slatin, které se v okolí dříve hojně nalézaly.\n\n\nV obci se nachází devítiletá základní škola jejíž historie sahá pravděpodobně do 17. století. Z roku 1721 se dochovala první písemná zmínka. Roku 1789 byla na základě školského zákona zřízena škola řádná.\n\n\n\n"}
{"id": "121681", "url": "https://cs.wikipedia.org/wiki?curid=121681", "title": "Vítězná", "text": "Vítězná\n\nObec Vítězná se nachází v okrese Trutnov, kraj Královéhradecký, severovýchodně od Dvora Králové nad Labem. Aktuálně zde žije obyvatel. Obec vznikla sloučením několika původně samostatných obcí (Kocléřov, Huntířov a další) v roce 1961. Více než polovinu katastrálního území tvoří lesy.\n\nPrvní písemná zmínka o obci pochází z roku 1360 z doby vnější slovanské kolonizace. V té době v Kocléřově stála tvrz. Později byla obec osídlena především německým obyvatelstvem.\n\n\n\n"}
{"id": "121682", "url": "https://cs.wikipedia.org/wiki?curid=121682", "title": "Petrovice II", "text": "Petrovice II\n\nObec Petrovice II () se nachází v okrese Kutná Hora, 10 km jihozápadně od Uhlířských Janovic a zhruba 30 km od Kutné Hory, v nadmořské výšce 390–480 metrů. Žije v ní obyvatel. Přilehlými osadami protéká Losinský potok, který se vlévá v Kácově do řeky Sázavy.\n\nPetrovice II i přilehlé osady (Boštice, Losiny, Nové Nespeřice, Stará Huť, Staré Nespeřice a Tlučeň) leží v oblasti s vysokým výskytem lesů, a proto jsou vyhledávané především chataři a chalupáři, kteří zde využívají trvale neobydlené domy k rekreaci. K obci patří též nově vybudované chatařské kolonie v osadě Tlučeň a Stará Huť.\n\nNa kraji obce směrem od Uhlířských Janovic stojí kostel sv. Martina z roku 1350, dřevěná zvonice a poblíž Bechyňova hrobka. Přestavba kostela byla provedena v roce 1901 z důvodů zvětšení kapacity. Do tohoto kostela docházejí lidé z okolních vesnic, spadající pod farní úřad Petrovice II.\n\nPrvní písemná zmínka o obci pochází z roku 1291. Petrovice II jsou původem panského rodu z Petrovic. Na místě statku čp. 1 stávala tvrz. Nejstarší Mikuláš se připomíná roku 1359. V těchto dobách pálili petrovičtí pro Kutnou Horu uhlí v milířích. Později, v 1. polovině 17. století jsou Petrovice nazývány \"Petrovice u Kácova\", zásluhou Karla Čejky z Olbramovic a na Kácově.\n\nV roce 1866 byla otevřena nová dvoutřídní škola a v roce 1898 byla povolena třetí třída. Základní škola byla zrušena v roce 1976. V současné době je budova bývalé školy po rekonstrukci.\n\nObec Petrovice II vznikla jako samostatná v roce 1960, a to sloučením obcí Losiny a Staré Nespeřice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Losiny \"(přísl. Petrovice II, Tlučeň, 326 obyvatel, katol. kostel, samostatná ves se později stala součástí Petrovic II)\" byly v roce 1932 evidovány tyto živnosti a obchody: družstvo pro rozvod elektrické energie v Petrovicích II, 3 hostince, 2 obchody se smíšeným zbožím, 2 trafiky, truhlář.\n\nDopravní síť\n\nVeřejná doprava 2011\n\n"}
{"id": "121683", "url": "https://cs.wikipedia.org/wiki?curid=121683", "title": "Voděrady (okres Rychnov nad Kněžnou)", "text": "Voděrady (okres Rychnov nad Kněžnou)\n\nObec Voděrady () se nachází v okrese Rychnov nad Kněžnou, kraj Královéhradecký. Žije zde obyvatel.\n\nPopis: v modrém štítě zlatý dorůstající půlměsíc. Mezi hroty kosmo položený, dolů obrácený zlatý klíč zuby vzhůru, šikmo podložený stříbrným mečem se zlatým jílcem a záštitou hrotem dolů.\n\nAutor návrhu znaku obce, heraldik Miroslav Pavlů, využil erbovního symbolu půlměsíce, převzatého z erbu domácího rodu vladyk z Voděrad, který spojil s motivem zkřížených atributů patronů voděradského kostela, sv. apoštolů Petra a Pavla. Zlatý půlměsíc zdobil též praporec jednoho z klenotů erbu častolovických Oppersdorfů, jimž Voděrady kdysi patřily. Modrá barva připomíná název obce a potok Javor.\n\nObec patrně existovala již na přelomu 11. a 12. století jako osada závislá na knížecím hradě v Opočně nebo Hradci Králové. Souvisí to s místním jménem \"Voděrady\", jehož původ je vysvětlován tak, že obyvatelé osady vykonávali pro správní knížecí středisko práce při údržbě vodních toků. První historicky dochovaná písemná zmínka však pochází až ze 14. století, konkrétně z roku 1355. Voděrady tehdy patřily do vlastnictví Radslava z Voděrad.\n\nV letech 1495 až 1556 patřila vesnice pánům z Pernštejna. V roce 1559 koupil Voděrady Hanuš Haugvic z Biskupic, který také založil v této době vesnice Vyhnanice a Novou Ves. V roce 1577 přešlo celé panství do majetku Oppersdorfů z Dubu, držitelů Častolovic, a v roce 1684 je koupil Tomáš Černín z Chudenic. V roce 1695 se staly Voděrady majetkem Sternbergů a součástí častolovického panství pak Voděrady byly až do roku 1848. Za první republiky byl starostou obce poslanec československého parlamentu za Československou stranu lidovou Karel Řičář.\n\n\n"}
{"id": "121684", "url": "https://cs.wikipedia.org/wiki?curid=121684", "title": "Zbizuby", "text": "Zbizuby\n\nObec Zbizuby () se nachází v okrese Kutná Hora ve Středočeském kraji, asi 25 km jihozápadně od Kutné Hory a 7 km jihozápadně od Uhlířských Janovic. Žije v ní obyvatel. Součástí obce jsou i vesnice Hroznice, Koblasko, Makolusky, Nechyba, Vestec, Vlková a Vranice.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zbizuby \"(přísl. Koblasko, Nechyba, 460 obyvatel)\" byly v roce 1932 evidovány tyto živnosti a obchody: 4 hostince, kovář, družstevní lihovar, mlýn, 2 obchody se smíšeným zbožím, 3 trafiky.\n\nDopravní síť\n\nVeřejná doprava 2011\n\n\n"}
{"id": "121685", "url": "https://cs.wikipedia.org/wiki?curid=121685", "title": "Česká Kubice", "text": "Česká Kubice\n\nObec Česká Kubice () se nachází v okrese Domažlice v Plzeňském kraji. Žije zde obyvatel. Obec je známá množstvím kasín, která jí vydělávají desítky milionů korun ročně.\n\nPrvní písemná zmínka o obci pochází z roku 1697. V roce 1985 byla s Českou Kubicí sloučena obec Spálenec (původně \"Prenet\"), spolu se svými osadami Starý Spálenec (\"Starý Prenet\"), Nový Spálenec (\"Nový Prenet\") a Spáleneček (\"Malý Prenet\"), včetně území dřívější osady Kubička (\"Plassendorf\", zanikla k roku 1950).\n\nNedaleko České Kubice se nachází nejvyšší hora Českého lesa Čerchov (1042 metrů), na jejímž vrcholu byla postavena Kurzova rozhledna. Velká část úbočí Čerchova je chráněna jako národní přírodní rezervace Čerchovské hvozdy. Západně od vesnice se u státní hranice nachází přírodní rezervace Smrčí.\n\n\nObcí vede železniční Plzeň – Furth im Wald a nachází se zde pohraniční přechodová železniční stanice.\n\n"}
{"id": "121686", "url": "https://cs.wikipedia.org/wiki?curid=121686", "title": "Mochtín", "text": "Mochtín\n\nObec Mochtín () se nachází v okrese Klatovy, kraj Plzeňský. Leží 6 km jihovýchodně od Klatov podél silnice I/22 Klatovy–Strakonice. Žije zde obyvatel.\n\nPrvní písemná zmínka o obci pochází z roku 1398.\n\nV obci se od konce 19. století nacházela první česká výrobna kávovin cikorka.\n\n\n\n"}
{"id": "121687", "url": "https://cs.wikipedia.org/wiki?curid=121687", "title": "Nemojov", "text": "Nemojov\n\nObec Nemojov se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1528.\n\n\n"}
{"id": "121688", "url": "https://cs.wikipedia.org/wiki?curid=121688", "title": "Pěnčín (okres Jablonec nad Nisou)", "text": "Pěnčín (okres Jablonec nad Nisou)\n\nObec Pěnčín (německy \"Pintschei\") se nachází v okrese Jablonec nad Nisou, kraj Liberecký. V obci žije  obyvatel.\n\nPůvodní území samostatných obcí tvořilo rozhraní mezi obyvatelstvem české a německé národnosti. České obyvatelstvo bylo usazeno v obci Alšovice a Bratříkov, zatímco německé obyvatelstvo ovládlo Černou Studnici, Krásnou (Šumburk), Jistebsko, Huť a Pěnčín. Vlastní Pěnčín je poprvé připomínán v pramenech v roce 1592, jako součást panství Svijany Jaroslava z Vartenberka (+ 1602). V roce 1614 koupil Svijany Jáchym Ondřej Šlik, 21. 6. 1621 popravený na Staroměstském náměstí v Praze společně s dalšími 27 šlechtici a měšťany. Svijanské panství získal Albrecht z Valdštejna, který je postoupil svému příbuznému Maxmiliánovi z Valdštejna, držiteli Mnichova Hradiště. Valdštejnové drželi Svijany až do roku 1814. Později se držiteli Svijan stali příslušníci knížecího rodu Rohanů, sídlící na zámku Sychrov. V prostoru dnešního Pěnčína bylo za sklářské konjunktury více jak 120 mačkáren skla a každá ve své podobě je vlastně stavebním originálem a spojuje je jedině název mačkárna skla (driketa).\n\nPěnčín je v současné době sídlem samosprávy..\n\n\nV červeném štítě na zeleném návrší zlatá sklářská pec ve stříbrném stavení s modrým kvádrovaným soklem, zelenou střechou a modrou nástavbou krytou zelenou stříškou, dvěma okny a dvěma komíny po stranách. V návrší náhrdelník se sedmi stříbrnými perlami na žluté, nahoře zavázané šňůrce.\n\n"}
{"id": "121689", "url": "https://cs.wikipedia.org/wiki?curid=121689", "title": "Hřibiny-Ledská", "text": "Hřibiny-Ledská\n\nObec Hřibiny-Ledská se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1544.\n\n\n"}
{"id": "121692", "url": "https://cs.wikipedia.org/wiki?curid=121692", "title": "Staré Buky", "text": "Staré Buky\n\nObec Staré Buky (německy \"Altenbuch\") se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1355.\n\n\n"}
{"id": "121693", "url": "https://cs.wikipedia.org/wiki?curid=121693", "title": "Řeholní kanovník", "text": "Řeholní kanovník\n\nŘeholní kanovník (latinsky \"canonicus regularis\") je člen mužského církevního řádu, který se řídí řeholí sv. Augustina a jehož členové mají kněžské svěcení.\n\nHnutí řeholních kanovníků vzniklo v severní Itálii, jižní Francii a jižním Německu. První ústavy řeholních kanovníků se začaly objevovat již v první polovině jedenáctého století, v rámci kampaně gregoriánské reformy, jejíž zastánci prosazovali povinný kněžský celibát, obnovu pospolitého života a uvalení klášterního režimu na velkou část duchovenstva. \nK faktickému vymezení statutu řeholních kanovníků došlo na Římské synodě v r. 1059 předsedané Hildebrandem, která vyzvala katedrální a kolegiátní duchovní, aby se vzdali soukromého majetku a zachovávali přísný životní řád. Kanovníci, kteří tuto výzvu uposlechli, se označovali jako řeholní (regulovaní) kanovníci, na rozdíl od ostatních, kteří byli nazýváni sekulární (světští) kanovníci.\n\nKomunity řeholních kanovníků kolem dříve ustavených kapitul se transformovaly jednak spontánně, mnohem častěji však pod nátlakem biskupa. Pod vlivem dobového mnišského ideálu také vznikaly zcela nové kanovnické komunity.\nJiná seskupení kanovníků se vytvářela při konkrétních příležitostech, např. pro službu poutníkům na nebezpečných úsecích velkých poutních cest. Tímto způsobem vznikla řada kanonií na cestě do Santiaga de Compostela.\n\nAž do doby po Čtvrtém lateránském koncilu, který se konal v roce 1215, však nedošlo k žádnému zásadnímu pokusu zorganizovat kanovníky jako celek. Tento koncil nařídil, že ve všech provinciích, či královstvích by ty řády, které postrádají obvyklý systém generálních kapitul, měly každé tři roky svolávat shromáždění představených všech ústavů, jež by dalo směr jejich záležitostem a udrželo kázeň.\n\nSpecifickou odrůdou řeholních kanovníků jsou premonstráti neboli norbertini, kteří své jméno získali podle svého mateřského kláštera v Prémontré, respektive podle svého zakladatele sv. Norberta. Praxi pospolitého života, uspořádaného kolem ideálů asketické chudoby, spojovali s aktivní rolí misionáře-kazatele.\n\nKněží sdružující se do řádů s odkazem na sv. Augustina přibývá od 2. poloviny 12. století, kdy tvoří reformní alternativu kanovníkům-kněžím sdruženým kolem kapituly.\nCírkevní právo řeholní a kapitulární kanovníky nerozlišuje zcela jednoznačně.\n\nOd 16. století se objevují řeholním kanovníkům podobní řeholní klerici, sdružení do řádů nebo kongregací, kteří se od nich liší omezením mnišského charakteru ve prospěch práce mezi laiky (špitálnictví, školství, misie apod.), příkladem jsou jezuiti.\n\nDobový apoštolský ideál, který stál za vznikem řeholních kanovníků, však vyžadoval autoritativní základ. Ten poskytla tzv. Řehole svatého Augustina. Tato řehole prakticky vytvořila formální podklad pro tři významné instituce – řeholní kanovníky, řád premonstrátů a dominikány. Průběh přijmání Augustinovy řehole mezi kanovníky je však nejasný. Zmínky o tomto procesu sahají do posledních třiceti let 11. století, ve větším měřítku je však sledovatelný až ve století dvanáctém.\n\nText řehole svatého Augustina ve formě, ve které byl znám na počátku 12. stol., sestával z textu mírně pozměněného Augustinova poradního listu č. 211, ke kterému byly připojeny podrobnější pokyny pro klášter, které však pocházely pravděpodobně z 5. století. Od r. 1118 však platila za Augustinovu řeholi upravená verze listu č. 211 (tzv. \"regula tertia\") společně se zkrácenou verzí klášterních pokynů (tzv. \"regula secunda\").\n\nVzhledem k jisté obecnosti Augustinovy řehole bylo nutné, aby si domy řeholních kanovníků vytvářely vlastní řády, tzv. \"consetudines\", které regulovaly praktické záležitosti chodu komunity. Tyto \"consetudines\" byly odvozeny z tradičních zdrojů, jako jsou např. Benediktova řehole či Cášské dekrety, ale také ze zvyklostí jiných řádů.\n\nPraxe řeholních kanovníků byla od počátku nejednotná a obsahovala velké množství aktivit, jako je třeba duchovní správa katedrálních kostelů, správa městských převorství a nemocnic či provoz hradních kaplí. Převažovala však práce intelektuální. Co se týče liturgie, užívali kanovníci kompletní řadu zpívaných bohoslužeb, některé ústavy se však držely obřadů světského duchovenstva, které byly kratší. Dieta nebyla tak přísná jako například u cisterciáků.\n\nNěkteří kanovníci však tvořili uzavřené komunity s přísnější observancí, které obývaly izolovanější lokace. V jejich aktivitách hrála důležitou roli manuální práce. Mezi tyto ústavy patřil například Arrouaise.\n\nPříklady řádů řeholních kanovníků:\nK řeholním kanovníkům se řadí i některé řády rytířské (a také špitální):\n\n\n"}
{"id": "121694", "url": "https://cs.wikipedia.org/wiki?curid=121694", "title": "Provodov-Šonov", "text": "Provodov-Šonov\n\nObec Provodov-Šonov (německy \"Prowodow-Schonow\") se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1213, kdy král Přemysl Otakar I. daroval vsi Provodov a Nesvačily klášteru benediktinů v Břevnově a podřídil ji propropboštství v Polici. Název vsi se odvozuje od vlastního jména Provod/Prowod, původně to byl Provodův dvůr . Utrakvistické období církve dokládá renesanční cínový kalich, předaný do sbírky Regionálního muzea v Náchodě.\n\n\n"}
{"id": "121695", "url": "https://cs.wikipedia.org/wiki?curid=121695", "title": "Štítná nad Vláří-Popov", "text": "Štítná nad Vláří-Popov\n\nObec Štítná nad Vláří-Popov se nachází v okrese Zlín ve Zlínském kraji, v údolí řeky Vláry jihozápadně od Brumova-Bylnice a jižně od Valašských Klobouk. Žije zde obyvatel.\n\nPrvní písemná zmínka o Štítné nad Vláří a Popově se objevuje roku 1374, ale osada Štítná vznikla již daleko dříve. Od druhé poloviny 13. století patřila pod brumovské panství a od roku 1662 byla součástí Brumova. V roce 1663 byla obec vypálena, v roce 1877 vyhořelo zase 109 domů – převážná část osady.\n\n\nNachází se zde nově opravené koupaliště, lyžařský vlek, tenisové kurty a fotbalové hřiště, vedle kterého je i nové hřiště s umělou trávou.\n\n\nObcí prochází železniční trať Staré Město u Uherského Hradiště – Vlárský průsmyk, tzv. Vlárská dráha, na které je zde zřízena zastávka \"Popov\", a silnice II/495.\n\nMeteorologickou stanici ve Štítné nad Vláří zřídil Český hydrometeorologický ústav Brno 1. září 1994. V roce 1999 byla tato stanice zrušena a nainstalovaná plně automatická, řízená počítačem, s odesíláním naměřených dat do centrály v Brně. Stanice měří: teplotu ve 2,20 m, teplotu půdy do hloubky 1 m, sílu a směr větru, dobu a množství srážek, vrstvu sněhu a jeho hodnotu, vlhkost vzduchu, sluneční svit, hustotu mraků, mlhu, ledovku, náledí a ostatní meteorologické jevy. Štítná má pověst nejchladnějšího místa v kraji. Tuto skutečnost značně ovlivňuje poloha vesnice. Naproti tomu vítr bývá obyčejně mírný nebo slabý.\n\n\n"}
{"id": "121696", "url": "https://cs.wikipedia.org/wiki?curid=121696", "title": "Černíny", "text": "Černíny\n\nObec Černíny () se nachází v okrese Kutná Hora, kraj Středočeský, asi 14 km jižně od Kutné Hory. Žije zde obyvatel.\n\nČerníny se dělí na šest části: Bahno, Černíny, Hetlín, Krasoňovice, Předbořice a Zdeslavice. Obec leží na regionální železniční trati Kutná Hora – Zruč nad Sázavou.\n\nPrvní písemná zmínka o obci pochází z roku 1327.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bahno \"(přísl. Krasoňovice, 311 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Bahně-Krasoňovicích, 2 hostince, kovář, mlýn, obuvník, obchod se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "121698", "url": "https://cs.wikipedia.org/wiki?curid=121698", "title": "Prackovice nad Labem", "text": "Prackovice nad Labem\n\nObec Prackovice nad Labem () se nachází v okrese Litoměřice uprostřed Českého středohoří severně od České brány. Součástí obce je i vesnice Litochovice nad Labem. V obci žije obyvatel.\n\nPrvní písemná zmínka o obci pochází z roku 1352.\n\nPo druhé světové válce došlo v převážně německé obci k vysídlení starousedlíků. Počet obyvatel už nikdy nedosáhl předválečné úrovně.\n\n\n\n"}
{"id": "121699", "url": "https://cs.wikipedia.org/wiki?curid=121699", "title": "Slavošov", "text": "Slavošov\n\nObec Slavošov () se nachází v okrese Kutná Hora ve Středočeském kraji. Leží 4 km severovýchodně od Zruče nad Sázavou. Žije zde obyvatel. Součástí obce jsou i vesnice Hranice a Věžníkov. V údolí západně od obce protéká Hodkovský potok, který je pravostranným přítokem Ostrovského potoka. Ostrovský potok teče jižně od Slavošova.\n\nPrvní písemná zmínka o obci pochází z roku 1323.\n\nVe Slavošově bydleli manželé Stodolovi a v letech 2001–2002 zde spáchali některé ze svých loupežných vražd.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Slavošov \"(přísl. Věžníkov, 627 obyvatel)\" byly v roce 1932 evidovány tyto živnosti a obchody: 3 hostince, kovář, mlýn, obchod se smíšeným zbožím, 2 trafiky, truhlář.\n\n\nDopravní síť\n\nVeřejná doprava 2011\n\n"}
{"id": "121700", "url": "https://cs.wikipedia.org/wiki?curid=121700", "title": "Lesná (okres Tachov)", "text": "Lesná (okres Tachov)\n\nObec Lesná () leží jedenáct kilometrů od Tachova v jihozápadní části okresu Tachov v Plzeňském kraji. Vesnice se nachází v nadmořské výšce 643 metrů na pomezí bývalého hraničního pásma u hranic s německým Bavorskem. Žije zde  obyvatel.\n\nPrvní písemná zmínka o vesnici pochází z roku 1349, kdy je zmíněna existence farního kostela. Obec byla založena na vedlejší obchodní stezce, která vedla z z Čech na falcký Waldheim (tzv. Schönwaldská stezka) a je jednou z nejstarších obcí v této části Českého lesa. Prvním známým majitelem obce byl Arkleb z obce Tisová. Od druhé poloviny 16. století až do roku 1945 vlastnil Lesnou rytířský rod Schirndingerů. Až do začátku 17. století bylo území mezi Lesnou a státní hranicí porostlé hlubokými lesy. V roce 1607 sklář Pavel Schürer koupil od císaře Rudolfa II. část hraničního hvozdu a vytvořil zde panství Zahájí. V té době začíná plošné odlesňování území a postupné osidlování převážně německy mluvícím obyvatelstvem. V roce 1938 žilo ve vsi 583 Němců a pouhých 27 Čechů.\n\nPo druhé světové válce došlo k téměř úplné obměně obyvatelstva. Namísto odsunutých Němců bylo zdejší území osídleno rumunskými Rusíny. To je patrno převážně v kulturní sféře, nebo v dodržování různých tradic, dodnes.\n\nJižně od vesnice se nachází přírodní památka Na Kolmu. Jihozápadně od vesnice leží přírodní památka Podkovák. V katastrálním území Bažantov leží přírodní památka Prameniště Kateřinského potoka.\n\n\n\n\n"}
{"id": "121702", "url": "https://cs.wikipedia.org/wiki?curid=121702", "title": "Mělnické Vtelno", "text": "Mělnické Vtelno\n\nObec Mělnické Vtelno se nachází v okrese Mělník, kraj Středočeský. Rozkládá se asi osmnáct kilometrů východně od Mělníka. Žije zde obyvatel.\n\nPrvní písemná zmínka o obci pochází z roku 1352. Název obce odkazuje k dávné minulosti, kdy tu byly mokřiny, jejichž vrbový porost dal Vtelnu jméno (\"vetla\" je staročesky vrba).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Mělnické Vtelno \"(991 obyvatel, poštovní úřad, četnická stanice, katol. kostel, evang. kostel)\" byly v roce 1932 evidovány tyto živnosti a obchody: lékař, autobusový dopravce, 3 autodopravci, výroba cementového zboží, cihelna, obchod s cukrovinkami, 2 holiči, 4 hostince, klempíř, kolář, 2 kováři, 2 krejčí, mlýn, obchod s obuví Baťa, 4 obuvníci, 2 vývozci ovoce, 2 pekaři, pila, porodní asistentka, povoznictví, 13 rolníků, 3 řezníci, sedlář, sklenář, 8 obchodů se smíšeným zbožím, Občanská záložna pro Vtelno, 2 obchody se střižním zbožím, 3 švadleny, tesařský mistr, 2 trafiky, truhlář, zahradník, zámečník, zednický mistr.\n\nVe vsi Radouň \"(238 obyvatel, samostatná ves se později stala součástí Mělnického Vtelna)\" byly v roce 1932 evidovány tyto živnosti a obchody: hostinec, kolář, kovář, krejčí, obuvník, 2 obchody s ovocem, 8 rolníků, sadař, obchod se smíšeným zbožím, trafika.\n\nV obci Vysoká Libeň \"(545 obyvatel, samostatná obec se později stala součástí Mělnického Vtelna)\" byly v roce 1932 evidovány tyto živnosti a obchody: cihelna, holič, družstvo pro rozvod elektrické energie ve Vysoké Libni, 3 hostince, kapelník, kolář, 3 kováři, krejčí, meliorační družstvo, 2 pekaři, 3 rolníci, 2 řezníci, sedlář, 3 obchody se smíšeným zbožím, Spořitelní a záložní spolek pro Vys. Libeň a Radouň, švadlena, trafika, truhlář, velkostatek Derfl.\n\n\n\nDopravní síť\nVeřejná doprava 2012\n\nObcí prochází cyklotrasa č. 8146 Kokořínský Důl - Chorušice - Mělnické Vtelno - Mečeříž - Kochánky.\n\n"}
{"id": "121703", "url": "https://cs.wikipedia.org/wiki?curid=121703", "title": "Rychlebské hory", "text": "Rychlebské hory\n\nRychlebské hory (též \"Rychleby\", dříve \"Rychlebské pohoří\", \"Góry Złote\", \"Reichensteiner Gebirge)\" jsou geomorfologický celek, jedno z nejopuštěnějších pohoří v ČR. Mnoho obcí a sídel zde zaniklo vysídlením původního německého obyvatelstva po druhé světové válce.\n\nSvůj název získaly podle polského města Złoty Stok („zlatý svah“), původně německy \"Reichenstein\", česky \"Rychleby\", které sousedí přes státní hranici s Bílou Vodou.\n\nNacházejí se v Javornickém výběžku, severozápadně od města Jeseníku. Pohoří se táhne mezi Bílou Vodou v samé špici výběžku a Ostružnou na jihu v délce 30 km. Je hraničním pohořím jednak mezi Českem a Polskem a zároveň i mezi historickými zeměmi Slezskem a Kladskem (před r. 1742 Čechami). Pohoří je odděleno Kladským sedlem od masívu Králického Sněžníku a Ramzovským sedlem od Hrubého Jeseníku. Na SZ \"Przełęcz Kłodzka\" odděluje Rychlebské hory od Bardzkých hor (pl. \"Góry Bardzkie\").\n\nV horách se nacházejí obce Nové Vilémovice a Travná, s poutním kostelem a hraničním přechodem do Polska.\n\nNejvyšší horou Rychleb je Smrk (1125 m n. m.), nacházející se blízko historického trojmezí Moravy, Slezska a Kladska. Druhou nejvyšší horou je Travná hora (1125 m n. m.) nacházející se 3 km severozápadně od Ostružné, třetí je Polská hora (1106 m n. m.) vzdálená 8 km severozápadně od Ramzové. Celkem je na české straně Rychlebských hor 17 tisícovek, soustředěných v Hornolipovské hornatině v jižní části pohoří.\n\nHřebeny Rychleb mají poměrně mělká sedla, kromě Smrku mají prominenci (převýšení od sedla) nad 50 m jen Polská hora a Studený. Téměř polovina tisícovek má naopak prominenci pod 15 metrů a jsou tedy jen vedlejšími vrcholy.\n\nPodrobný seznam hor a kopců obsahuje Seznam vrcholů v Rychlebských horách.\n\nGeomorfologické členění české části Rychlebských hor zobrazuje následující tabulka:\nMezi turisticky nejatraktivnější části patří jih pohoří, kde se nalézají horská střediska Ostružná, Ramzová a Petříkov. Oblíbeným cílem pěších turistů, běžkařů i cyklistů je chata Paprsek. V podhůří je několik lomů nerostných surovin – vápence, žuly a grafitu. Známé jsou také Nýznerovské vodopády, zřícenina hradu Rychleby, rozhledna na Borůvkové hoře či Šafářova skála.\n\nV roce 2009 vznikla u Černé Vody síť singltreků Rychlebské stezky, speciálně upravených úzkých lesních cest pro zábavnou jízdu na horském kole. Celková délka těchto stezek je několik desítek kilometrů.\n\n"}
{"id": "121704", "url": "https://cs.wikipedia.org/wiki?curid=121704", "title": "Lično", "text": "Lično\n\nObec Lično () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1355.\n\n\n\n"}
{"id": "121705", "url": "https://cs.wikipedia.org/wiki?curid=121705", "title": "Pohorská Ves", "text": "Pohorská Ves\n\nPohorská Ves (dříve Terčí Ves, ) je nejvýše položenou obcí v Novohradských horách. Na jejím katastru najdeme také nejvyšší vrchol české části pohoří – Kamenec \"(1 072 m)\". Obec se nachází v okrese Český Krumlov, její jižní a východní hranice tvoří současně hranici ČR a Rakouska. Je vzdálena 35 km od okresního města; nejbližšími městy jsou: Kaplice \"(16 km SZ)\", Trhové Sviny\" (21 km S)\" a Nové Hrady \"(21 km SV)\".\n\nObcí protéká Pohořský potok, na východě katastru \"(u Pohoří na Šumavě)\" Lužnice, při jižní hranici potom Malše. Pod vrcholem Myslivna \"(1 040 m.)\" pramení říčka Černá. Na území obce jsou 2 ze 3 tisícimetrových vrcholů české části Novohradských hor.\n\nŽije zde  obyvatel. Vesnice je známá tím že z České republiky má nejvíce lidí kteří mají dluhy konkrétně 60,1% obyvatel má dluhy (viz. statistické údaje).\n\nPohorská Ves byla založena až v roce 1769, kdy bylo v lesích tehdejšího buquoyského panství postaveno několik dřevorubeckých domků. Nová vesnice byla pojmenována Terčí Ves podle manželky majitele zdejšího panství Terezie Buquoyové. Postupem času se vesnice dále rozvíjela, byla zde postavena hospoda, škola a kostel. Většinu obyvatel obce tvořili již od počátku Němci.\n\nV roce 1810 navštívil vesnici tehdejší císař František I. V roce 1838 byla na katastru obce vyhlášena naše nejstarší přírodní rezervace – Žofínský prales. Obec se dále rozvíjela v 19. i 20. stol. Pošta zde byla zřízena v roce 1894.\n\nZa první republiky se zde uživily 4 hostince, 3 obchody, řeznictví, 3 pekařství, 2 trafiky. Dále zde měla pobočku i pojišťovna. To vše se změnilo po druhé světové válce, kdy bylo německé obyvatelstvo odsunuto a obec byla dosídlena rumunskými Slováky.\n\nV 70. letech se do obce postupně přistěhovalo relativně velké množství Romů, kteří zde pracovali v dřevozpracujícím průmyslu. Od 1. ledna 1981 se Pohorská Ves stává součástí 11 km vzdáleného Benešova nad Černou, jehož katastr tímto krokem nabyl doslova „mamutích“ rozměrů \"(160 km²)\".\n\nOd 70. let se také dále rozšiřovalo hraniční pásmo, jehož vnitrozemský okraj se od Pohoří na Šumavě posunul až na okraj zástavby Pohorské Vsi. Ještě v létě 1989 byly běžné kontroly dokladů v autobusech do Pohorské Vsi a další namátkové legitimování osob v obci. Tyto úkony měla v kompetenci Pohraniční stráž.\n\nJiž od konce roku 1989 však spolu s komunistickou nadvládou zaniklo i hraniční pásmo a celý katastr obce byl normálně zpřístupněn turistům. 1. července 1990 byla Pohorská Ves obnovena jako samostatná obec. V roce 1992 byla vyznačena červená turistická značka směrem na Dolní Dvořiště a dále k Vltavě.\n\nPod Pohorskou Ves administrativně patří také zaniklá obec Pohoří na Šumavě. Bylo založena kolem roku 1700, v roce 1779 zde byl v pozdně barokním slohu vystavěn kostel Sv. Panny Marie Dobré rady. Koncem 19. století zde 1 323 lidí, z toho až 19 % Čechů. Konec obci přineslo odsunutí zdejších Němců po druhé světové válce, a vznik přísně střeženého hraničního pásma. V roce 1950 se skoro vybydlená obec stala součástí Pohorské Vsi. V roce 1978 byla obec již zcela bez obyvatel. Stavby byly postupně demolovány armádou. Dne 30. května 1999 se zřítila věž kostela Sv. Panny Marie Dobré rady společně se střechou hlavní lodi. V současné době je kostel částečně opravován, zejména z dobrovolných sbírek. Zároveň proběhla výstavba několika nových objektů, za zmínku stojí budova na místě bývalé fary, která je svým vzhledem původní budově dosti podobná. Z Pohoří je nyní povolen automobilový provoz (s hmotnostním omezením) i do sousedního Rakouska díky Schengenskému systému.\n\nPohorská Ves je dnes obcí s rekordně nízkým věkovým průměrem. Naopak má rekordně vysoký podíl dětí do 15 let a procento nezaměstnaných osob (v říjnu 2010 nezaměstnanost v obci dosahovala 28,1 %). Všechny 3 ukazatele jsou u Pohorské Vsi nejvyšší na celém okrese Český Krumlov. Je to dáno zejména sociálním složením obce – žije zde relativně velké množství Romů a lidí s nižším vzděláním.\n\nPřesto je však obec relativně úpravná. Funguje zde totiž informační centrum, které neslouží pouze turistům, ale také obyvatelům obce. Místní dobrovolní pracovníci společně se zdejším farářem zajišťují program dětem a snaží se je motivovat k lepšímu vzdělání a k lepšímu přístupu k práci. Centrum nemotivuje pouze děti, ale také dospělé \"(např. vyhlašováním soutěže „Pohorská Ves krásnější“.)\"\n\nObecní úřad zajišťuje zdejším nezaměstnaným různé sezónní práce zahrnující mimo jiné i další zvelebování obce \"(sekání trávy, úpravy povrch cest, atd.)\" Navíc zde byly v posledních letech proinvestovány prostředky Evropské unie na podporu turistického ruchu – z nich bylo zřízeno právě výše uvedené infocentrum, dále byly vyznačeny cyklotrasy a upraven informační systém.\n\nMístním i turistům slouží v obci obchod se smíšeným zbožím a 2 restaurace. V budově infocentra a obecního úřadu najdeme také knihovnu, obec je zřizovatelem mateřské školy. Z hlediska kultury jsou několikrát do roka organizována různá setkání a akce pro děti i dospělé. Zdejší fotbalový klub však zde již zanikl, ale je zde fungující jezdecký klub.\n\n\n\n\n\nDo Pohorské Vsi vede 1 silnice II. třídy a 2 silnice III. třídy.\n\nSilnice II/158 vede z Kaplice přes Malonty a Pohorskou Ves do Pohoří na Šumavě.\n\nSilnice III. třídy vedou do vsi z Benešova nad Černou a z Horní Stropnice.\n\n\n\n\n\n"}
{"id": "121706", "url": "https://cs.wikipedia.org/wiki?curid=121706", "title": "Kly", "text": "Kly\n\nObec Kly se nachází v okrese Mělník ve Středočeském kraji. Rozkládá se asi pět kilometrů jižně od Mělníka. Žije zde obyvatel.\n\nPrvní písemná zmínka o obci pochází z roku 1344. Od 28. března 2001 vzniklo v obci pět nových místních částí: Dolní Vinice, Hoření Vinice, Krauzovna, Lom a Větrušice. Obec se dostala do obecného povědomí v roce 2002 při povodních, kdy byla velmi poničena. Mezi památky této obce patří kaple na návsi s vyobrazením sv. Václava na zdi kaple. Obec má svoji vlastní velkou hasičskou stanici dobrovolných hasičů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kly \"(přísl. Záboří, 962 obyvatel)\" byly v roce 1932 evidovány tyto živnosti a obchody: holič, 7 hostinců, 2 kováři, 2 krejčí, 3 obuvníci, 2 vývozci ovoce a zeleniny, pohodný, 2 pokrývači, 2 povoznictví, 2 řezníci, 7 obchodů se smíšeným zbožím, Spořitelní a záložní spolek pro Kly, 2 trafiky, 2 truhláři, 2 zahradnictví, zámečník.\n\nObec byla těžce poškozena o velké povodni na Vltavě v srpnu roku 2002, opakovaně pak byl poškozena i o další velké povodni na Vltavě a Labi v červnu 2013.\n\n\n\nDopravní síť\nVeřejná doprava 2012\n\n\n"}
{"id": "121707", "url": "https://cs.wikipedia.org/wiki?curid=121707", "title": "Jirny", "text": "Jirny\n\nObec Jirny se nachází v okrese Praha-východ, v blízkosti exitu 8 z dálnice D11. Rozkládá se asi dvacet dva kilometrů východně od centra Prahy a devět kilometrů jižně od města Brandýs nad Labem-Stará Boleslav. Žije zde obyvatel.\n\nObec se skládá ze dvou místních částí, Jiren a Nových Jiren, které jsou od sebe vzdáleny 1,5 km. Osídlení na území místní části Jirny se datuje již do středověku, největšího rozvoje dosáhla obec v období první republiky. V současnosti se díky své poloze v těsné blízkosti a dobré dopravní dostupnosti z Prahy dále rozrůstá, zejména novou výstavbou rodinných domů na okrajích obce. Obec je plně občansky vybavená, díky dlouhé historii v ní lze nalézt významné památky, vyvíjí v ní činnost řada sdružení a spolků. S historií obce je spojena řada významných osobností. V blízkosti obce se rozkládá Klánovický les.\n\nJirny se rozkládají v nadmořské výšce 250 m n. m. Obcí protéká od severozápadu k jihovýchodu Jirenský potok, který původně ležel na okraji vsi, v současnosti rozděluje obec na dvě části – na severovýchod od toku potoka se rozkládá větší část obce, zahrnující původní osídlení, na jihozápad od toku potom osídlení mladší, převážně novodobé. Na toku potoka leží soukromý Návesní rybník, v zámeckém parku pak další dva menší rybníky. Jirenský potok spadá do povodí Labe, jeho prostřednictvím náleží Jirny do úmoří Severního moře.\n\nJirny leží v Českobrodském bioregionu. Geologické podloží Jiren tvoří z naprosté většiny mezozoické horniny (pískovce a jílovce), na severním okraji katastru je podloží tvořeno kvartérními hlínami, spraši, písky a štěrky, na jihu zasahují do katastru obce nemetamorfované, nezvrásněné paleozoické horniny – břidlice, droby, vápence a křemence. Z geomorfologického hlediska spadají Jirny do Středolabské tabule. Ta náleží do České tabule a jejím prostřednictvím do geomorfologické provincie Česká vysočina. Česká vysočina je součástí Hercynských pohoří Hercynského systému, která vznikla při hercynském vrásnění před 350−250 miliony let, v období prvohor a druhohor. Půdním typem je hnědozemě, s ní spojená zemědělská činnost byla určujícím oborem obživy obyvatel bioregionu až do 20. století. Původním typem lesního porostu je v této oblasti bukodubový typ, dnes jej částečně představuje blízký Klánovický les, který je také unikátním příkladem přirozeného částečně podmáčeného dubového lesa. Jirny leží v oblasti s převládajícím západním prouděním vzduchu s občasnými inverzními projevy a expozičním klimatem. Klimaticky spadají do teplé podoblasti T2 České kotliny, která se vyznačuje dlouhým, suchým a teplým létem, velmi krátkým přechodným obdobím a mírně teplým až teplým jarem a podzimem, krátkou, mírně teplou a suchou až velmi suchou zimou. Z biotického hlediska leží Jirny v mezofytiku s kolinním až suprakolinním vegetačním stupněm. Díky lidské činnosti v tomto bioregionu převažuje kulturní step, původní lesní bukodubový porost se vyskytuje pouze na zlomku bioregionu a často požívá různého stupně ochrany (Přírodní rezervace Klánovický les). Fauna regionu je hercynského typu, silně ochuzená, se západními vlivy. V regionu převažují agrokulturní porosty.\nJméno \"Jirny \"je odvozeno od osobního jména \"Juren (Jiren)\" a znamená \"\"Jirnův dvůr\"\", odkazuje patrně na osobu jednoho z prvních majitelů vsi. V prvních písemných zmínkách o existenci obce je název ve tvaru \"Jureň \"či \"Jireň\", tedy v mužském vzoru v jednotném čísle. V latinských zápisech bylo jméno zapisováno s počátečním písmenem G, tedy \"Giren \"či \"Gyren\", později nejčastěji \"Girna\", dále \"Gyrnau \"apod. Název \"Jireň \"zanikl v 15. století, kdy se začal prosazovat název v ženském rodě \"Jirna\", v průběhu času se pak změnilo na současný množný tvar \"Jirny\".\n\nVývoj pojmenování současné obce je komplikován tím, že od středověku až do třicetileté války se na území dnešních Jiren rozkládaly dvě samostatné obce, které měly až do roku 1458 různé majitele. Ke splynutí obou obcí došlo až během třicetileté války, kdy bylo zpustošeno či zaniklo více obcí v celém okolí, např. k jirenské tvrzi náležející ves Žák, která se rozkládala v dnešním Klánovickém lese. Existují také písemné prameny zmiňující existenci tvrze v Jirnech, ovšem různé formy zápisu jména obce dovolují několik výkladů jejího umístění v té které obci. Archeologické výzkumy ani studium pramenů nepřinesly jasné závěry, proto se liší také názory historiků nejen na geografické umístění tvrze, ale také na počet tvrzí (mohly být dvě, každá v jedné vsi), a také na pojmenování vsí. V současnosti se odborníci přiklánějí k této variantě:\nV okolí návrší s kostelem se rozkládaly \"Jirny\", zvané též \"Velké \"či \"Dolní Jirny\". Na západním okraji obce, v okolí dnešního zámku, ležely \"Horní \"či \"Malé Jirny\", zvané též \"Jiřenec\", kde stála tvrz s poplužním a kmetcím dvorem. Rozlišení na \"Horní \"a \"Dolní Jirny \"nesouvisí s nadmořskou výškou, ale s polohou vsí podél toku Jirenského potoka – \"Horní \"ležely na horní části toku, \"Dolní \"na toku dolním. Po třicetileté válce došlo ke splynutí obou obcí, kdy byly \"Horní/Malé Jirny/Jiřenec\" zpustošeny a ujal se jednotný název \"Girna/Jirna\". Místní jméno \"Jiřenec\" se postupně přestalo používat.\n\nPo roce 1777 vznikla v blízkosti Jiren emfyteuticky nová osada, dnešní \"Nové Jirny\". Tehdejší majitel jirenského velkostatku Alois Arioli zde založil poplužní dvůr zvaný \"Unterhof \"čili \"Dolní dvůr\", jehož německý název zlidověl jako \"Utrhov\". K panské myslivně a hospodě po roce 1800 přibyly i další usedlosti. Tato nová osada se nazývala \"Nowi Gÿrnau\", později \"Klein Neu Jirna\" či \"Malé Jirny\". Původní obec \"Jirny \"se pro lepší odlišení psala jako \"Staré \"či \"Velké Jirny\". Od roku 1854 byly názvy úředně rozlišeny na \"Jirny Velké\" a \"Jirny Nové\". Dnešní varianta pak zní pro původní středověkou ves \"Jirny \"a osadu z 18. století \"Nové Jirny\". Tyto názvy byly úředně stanoveny 31. 12. 1920.\n\nNejstarší písemnou zmínkou o existenci vsi Jirny je k roku 1350 datovaná existence muže jménem \"Eyvan z Jiren\", z čehož lze usuzovat již na dřívější existenci obce. Trvalé osídlení v areálu současné obce mohlo existovat již v 10. století, neboť Jirny leží v oblasti již od pravěku osidlované, o čemž svědčí archeologické nálezy ze záchranných archeologických výzkumů. Tyto výzkumy provádělo v posledních letech Archeologické oddělení Městského muzea v Čelákovicích v návaznosti na stavební činnost v lokalitě Za panskými stodolami v areálu zemědělského družstva, a při stavbě rodinných domů na okrajích obce.\n\nJirenské obce a přilehlé panství však nepředstavovaly výjimečně významný či výnosný majetek a v průběhu staletí se majitelé panství, později zámku s hospodářským dvorem, často střídali. Zmíněni tedy budou pouze majitelé nejzajímavější, ať již pro dějiny obce, tak z obecného historického hlediska.\n\nRoku 1367 došlo k rozdělení vsi mezi dva pražské patricije, a to Jakše Bolkova z rodu Velfloviců a Peška z Klučova z rodu Olbramoviců. Došlo tedy k prvnímu známému rozdělení dvou vsí na dnešním území obce. K roku 1389 je datována první zmínka o kostele, na kterém vykonával podací právo (tj. jmenování faráře) Mikuláš z Klučova na Jirnách, potomek Peška z Klučova. Prvním dokladem o existenci vsi jménem \"Jiřenec \"(tedy tzv. \"Horních\" či \"Malých Jiren\") je roku 1397 jmenovaná Kačka z Jiřence se dvěma syny.\n\nV období husitských válek prošlo obcí vojsko císaře Zikmunda při svém tažení na Prahu. Od 16. do 21. 5. 1434, před bitvou u Lipan, leželo mezi Jirny a Šestajovicemi táborské vojsko Jana Čapka ze Sán v počtu 9 000 osob, které se odtud 22. 6. 1434 vydalo na Český Brod a dále k Lipanům.\n\nV pohusitské době byli krátkodobě majiteli Jiren příslušníci nejmocnějších rodů Českého království. V letech 1464−1465 byl majitelem poloviny panství Jiřík ze Stráže, příslušník vedlejší větve rodu Vítkovců. V téže době patřila blíže neurčená část jirenských majetků Jaroslavu Plichtovi ze Žerotína a jeho zeti Mikuláši Hasištejnskému z Lobkovic. Roku 1543 se majiteli panství stal Pavel Severin z Kapí Hory, staroměstský měšťan a výrazná osobnost té doby. Byl majitelem Kampovy tiskárny na Starém Městě, kde roku 1529 a 1537 tiskl dvě vydání tzv. Kapíhorské bible české (zvané též \"Severýnova bible\" či \"Severýnka\"). V tiskárně také vytiskl nejstarší českou kuchařku, český překlad děl Martina Luthera a další významné a cenné tisky. Do českých knih uvedl obsah jako \"\"seznam nadpisů kapitol knihy s odkazem (někdy i bez něho) na stranu, list nebo odstavec\"\".\n\nDalším významným majitelem Jiren byl pak v době stavovského povstání Tomáš Had z Proseče, aktivní účastník povstání a proticísařského odboje. Pro tuto činnost byl roku 1623 pokutován a odsouzen k manství. Nedopatřením však rozsudek nebyl potvrzen císařem a Tomáš Had z Proseče si tak své majetky udržel. Po jeho smrti roku 1624 se majitelkami Jiren staly tři Tomášovy sestry, Anna Marie Skalská, Lidmila Kořenská a Prudencie, které však záhy z náboženských důvodů odešly ze země, čímž jejich majetek propadl koruně a Jirny byly připojeny ke komornímu panství Brandýs nad Labem. Jirny však byly téměř vzápětí zastaveny Sigmundovi hraběti z Wolkensteina a Rödeneka, roku 1656 pak byly císařem dědičně postoupeny Janu Jakubovi hraběti z Brandýsa, císař si však na panství vyhradil právo myslivosti.\n\nBěhem třicetileté války byly jirenské vsi i široké okolí silně postiženy boji a přechody armád. Roku 1639 byla v sousedních Šestajovicích a Nehvizdech kvartýrem švédská armáda, která drancovala v celém okolí. Obyvatelé blízkých vsí proto opouštěli domy a ukrývali se v blízkém lese Vidrholci (dnešní Klánovický les). V této době také zanikla ves Jiřenec v západní části dnešní obce a došlo k trvalém spojení obou částí a majetků v jeden se společným názvem \"Jirny \"(v tehdejší podobě \"Jirna\").\n\nMajitelkou jirenského panství, značně poškozeného skončenou válkou, se roku 1679 stala Rosina Anna z Gräfenberka, která Jirny přinesla jako věno svému manželovi Janu Kristiánovi hraběti Stubickovi z Königsteina, který byl císařským komořím, dvorním a komorním radou. Rosina Anna a Jan Kristián byli zřejmě také staviteli tzv. Starého zámku, pravděpodobně na místě někdejší středověké tvrze v zaniklé obecní části Jiřenec. Stavbou zámku se však Stubickové silně zadlužili, proto byly Jirny 21. 5. 1701 vydraženy za 48 000 rýnských zlatých. Novou vrchností se stal panenský klášter zákona sv. Dominika u sv. Anny a sv. Vavřince na Starém městě Pražském. Dominikánky si z jirenského zámku zřídily letní byt a ozdravovnu pro členky řádu. Za jejich působení došlo také ke změnám v poddanství a robotních povinnostech jirenských osedlých. Převorka Febronie Josefa Hýzrlová z Chodů založila roku 1714 gruntovní knihu, do níž byly podrobně zaneseny všechny povinnosti poddaných k vrchnosti. Klášter se však v průběhu 18. století dostal do těžkých dluhů a jirenské panství bylo opět vydraženo za 61 200 zlatých Janem svobodným pánem Kocem z Dobrše. Vdova po něm pak roku 1795 prodala Jirny Tereziánskému ústavu šlechtičen, a to již za 110 000 zlatých.\n\nOd konce 18. století se majitelé panství rychle střídali, důvodem ke koupím a prodejům byly jak spekulace, tak i zadlužení majitelů panství. Ke stabilizaci poměrů došlo až roku 1805, kdy Jirny získal už za 250 000 zlatých pražský podnikatel Jakub Veith, který později panství daroval jako věno dceři Kláře, provdaná za Martina Wagnera. Rodina Veithů a především Wagnerů se zasloužila o značný rozvoj a rozkvět panství. V jejich době byl kompletně přebudován a modernizován zámek, od té doby zvaný Nový zámek. Z bývalé ovčírny v zámeckém hospodářském dvoře byl roku 1836 zřízen jeden z prvních cukrovarů v Čechách, dále byl zřízen pivovar a rozšířena činnost dalších hospodářských oblastí, např. chovu ovcí. V zámeckém hospodářství bylo zaměstnáno množství jirenských obyvatel.\n\nI přes zrušení poddanství a roboty roku 1848 a zřízení obecních samospráv byl pro život a dění v obci dlouho určující vztah obyvatel k majitelům zámku a přilehlého hospodářství. Po manželích Wagnerových se majitelkou stala jejich dcera Rosalie hraběnka z Wallernstädtu, která navázala na hospodářskou i stavební činnost rodičů. Za jejího působení byl zámek přestavěn do současné podoby a vyzdoben cennou výmalbou od Josefa Navrátila. Jejím přičiněním také byla přeložena železniční dráha a stanice dále od obce, směrem ke Mstěticím (hraběnka se obávala škodlivého vlivu kouře z parních lokomotiv na vzácné rostliny, pěstované v zámeckém parku). Vzdálenost dráhy od obce z dlouhodobého horizontu zabránila většímu rozvoji Jiren. Železniční dráha na sever od obce byla slavnostně otevřena 4. 10. 1873. Naopak činem i dnes chvályhodným je např. finanční příspěvek jirenskému sboru dobrovolných hasičů, který věnovala při jeho založení, za což byla odměněna jmenováním čestnou členkou sboru.\n\nI přesto, že Wagnerovi a Rosalie hraběnka z Wallernstädtu se těšili u obyvatel obce značné popularitě, byl jirenský zámek s hospodářstvím roku 1890 prodán Františku Zvěřinovi, výrobci proslulé pražské šunky, a to za plných 480 000 zlatých. Ve stále stoupající ceně za majetek vidíme téměř nepřetržitý hospodářský vzestup jirenských majetků, a to od konce třicetileté války. Téměř dvojnásobná suma, za kterou byl majetek v roce 1890 v porovnání s rokem 1805 prodán, svědčí o znamenitých schopnostech majitelů z rodiny Veithů a Wagnerů jako hospodářů. Od Františka Zvěřiny pak hospodářství roku 1910 zakoupila za astronomickou sumu 2,6 milionu Kč rodina Passerů, potomci rodiny Wagnerů, od nich pak roku 1926 statkář Václav Straka a od něj pak roku 1931 Rudolf Josef Zubr, pražský továrník a velkoobchodník. V majetku rodiny Zubrovy pak zámek a hospodářství zůstaly až do znárodnění v roce 1948.\n\nV roce 1843 žilo v Jirnech a Nových Jirnech 1 110 obyvatel. Z toho byli: 2 pekaři, 2 bednáři, 1 sládek, 3 krupaři, 1 zednický mistr, 1 mlynář, 1 sedlář, 4 šenkýři, 4 kováři, 6 krejčích, 6 ševců, 1 truhlář, 1 kolář, 1 pokrývač a 1 malíř. K těmto řemeslníkům dále patřilo 21 dělníků a 18 učedníků. Ve vsi působil též vrchnostenský lékař a dvě porodní báby.\n\nZlepšování životních podmínek nejen z místního, ale i celospolečenského hlediska pak zapříčinilo růst počtu obyvatel a také rozvoj ekonomického, společenského, spolkového a kulturního života. 1. 3. 1913 byl v obci zřízen poštovní úřad, 1. 2. 1915 četnická stanice. Roku 1921 se projevilo společenské pnutí ve formě stávky dělníků na jirenském velkostatku. Roku 1924 bylo do vsi zavedeno elektrické osvětlení proudem z elektrárny v Dražicích nad Jizerou a v témže roce byla na velkostatku provedena 1. pozemková reforma, kdy bylo rozděleno 138 ha zemědělské půdy mezi 136 zemědělců a obec, která získala 15 ha. Roku 1925 bylo do Jiren dovedeno telefonní spojení. Od roku 1927 (do roku 1977, kdy bylo pro nezájem zrušeno) hrálo v Jirnech kino, a to zásluhou biografického odboru TJ Sokol Jirny. Do roku 1942 byly filmy promítány v sokolské tělocvičně, posléze v sále hostince U Masáků. Roku 1930 byla v obci založena obecní knihovna.\n\nV obcích Jirny a Nové Jirny byly v roce 1932 evidovány tyto živnosti a obchody: lékař, autobusový dopravce, nákladní dopravce, autodrožka, biograf, Sokol, výroba cementového zboží, 2 cukráři, 2 drogerie, 2 holiči, 6 hostinců, klempíř, kolář, konzum, 2 kováři, 4 krejčí, obchod s kůží, lakýrník, výroba lihovin, továrna na likéry, malíř, obchod s obuví Baťa, 4 obuvníci, obchod s ovocem a zeleninou, 2 obchody s papírem, 3 pekaři, 4 rolníci, obchod s rybami, 3 řezníci, sedlář, 8 obchodů se smíšeným zbožím, spořitelní a záložní spolek pro Jirny, 2 švadleny, 3 trafiky, 2 truhláři, 2 velkostatky, velkoobchod s vínem, 3 zahradnictví.\n\nI v průběhu 19. a 20. století byl život obce ovlivněn válečnými ději. Roku 1866 prošli vsí Prusové, kteří postupovali zemí po bitvě u Hradce Králové. K obyvatelům se však v souladu s rozkazy chovali slušně, obec jim pouze byla povinna za úplatu dodat seno a oves a osedlí pak poskytnout přípřež pro další přesun. Silněji zasáhla obecní život první světová válka, a to nejen všeobecným zhoršením životním podmínek v českých zemích a útlumem společenského života, ale především odvodem většiny mužů do armády. V této válce padlo celkem 28 občanů obou částí obce, 9 bylo nezvěstných. 26 jirenských občanů bojovalo jako legionáři na různých frontách. Při mobilizaci v září 1938 bylo na polích při cestě do Nehvizd zřízeno polní letiště leteckého pluku z blízkých Kbel, které však nebylo prakticky využito. Německá armáda se pak ve vsi vyskytla v průběhu druhé světové války celkem třikrát. Poprvé na jaře 1939, kdy byl štáb zřízen na zámku a kasárna v hostinci U Antošů. Podruhé v obci pobývala armáda na podzim 1939. Naposledy pak v březnu a dubnu 1945, odkud odcházeli branci vyššího věku na Berlín. Několik občanů Jiren také přišlo během války o život v koncentračních a vyhlazovacích táborech, další byli popraveni. Jirenské obce byly osvobozeny 9. 5. 1945 Rudou armádou.\n\nPoválečný a následně poúnorový vývoj se v Jirnech nijak nelišil od vývoje v obcích podobného typu v celém Československu. Valná většina obyvatel obce se vždy zabývala zemědělskou činností a na zemědělství byl kladen hlavní důraz i po roce 1945, potažmo roce 1948. Naproti tomu ostatní oblasti života byly v jeho stínu a celkově lze říci, že život v obci začal ve srovnání s 19. stoletím a s počátkem 20. století upadat a posléze stagnoval. Tento fakt se projevil také na snižování počtu obyvatel Jiren, kdy zejména mladší lidé odcházeli za lepšími pracovními i životními možnostmi od blízké Prahy. Do 90. let 20. století došly Jirny s velkým zemědělským provozem, ale naopak se zanedbanou infrastrukturou a s chybějícími sítěmi (plynovod, vodovod, kanalizace, kabelová elektrifikace, telefonní linky apod.) a domy ve špatném či přímo dezolátním stavu.\n\nJiž v roce 1946 byla v Jirnech zřízeno Zemědělské strojní družstvo Jirny, které svým členům zajišťovalo přístup k zemědělským strojům a zlepšení mechanizace zemědělských prací. Jednotné zemědělské družstvo bylo v obci založeno 13. 7. 1949, kdy bylo na valné hromadě členů zvoleno první předsednictvo. Přípravný výbor působil na Místním národním výboru již od dubna 1949. Za členy družstva byli kromě zemědělsky činných a majitelů pozemků přijati také lidé mimo zemědělství a také členové družstevní prádelny při strojním družstvu. Malý objem pozemků, zvířat i strojů, se kterými mohlo družstvo nakládat, se od začátku projevoval ve finančních obtížích, se kterými se družstvo potýkalo. V 60. letech dokonce družstvo nedisponovalo financemi na pokrytí mezd zaměstnanců. Roku 1952 JZD přešlo k tzv. III. typu hospodaření, kdy museli družstvo opustit formální členové a jedinci bez zemědělského majetku. Roku 1963 bylo jirenské družstvo sloučeno v družstvem šestajovickým v JZD Šestajovice-Jirny. V souladu s dobovým trendem extenzifikace zemědělského hospodaření došlo v polovině 70. let ke sloučení JZD Šestajovice-Jirny s družstvy v sousedních obcí v mamutí JZD Květen Nehvizdy se sídlem v Šestajovicích, které zaniklo v roce 1992. Kromě hospodaření na tisících hektarech zemědělských ploch a chovu tisíců kusů dobytka a prasat disponovalo družstvo moderními stroji a mechanizací, přidruženými výrobami v Šestajovicích a Vyšehořovicích a také těžilo písek. V obci byly postaveny byty pro členy družstva.\n\nDo doby po sametové revoluci tak obec vstupovala s dluhem v oblasti infrastruktury a veřejných investic. Cílem nových zastupitelstev proto bylo tento dluh umazat a také vyrovnat propastný rozdíl mezi životem na vsi a ve městě, v Jirnech umocňovaný blízkostí hlavního města. Již v roce 1992 byla dokončena první etapa výstavba vodovodu, napojování částí obce na vodovod pokračovalo i v následujících letech. Roku 2001 byla obec kompletně plynofikována. Roku 2003 byla dokončena výstavba splaškové kanalizace. V roce 1993 se do nově zrekonstruovaného domu čp. 9 na Brandýské ulici, zhruba ve středu obce, přesunut Obecní úřad, později i obecní knihovna a pošta. V roce 1993 také začaly práce na přípravě územního plánu, který byl po komplikacích a přerušeních schválen r. 2001. V roce 1995 byly schváleny a přijaty obecní znak a prapor. V roce 1996 začala výstavba obecních sociálních bytů v počtu 6 bytových jednotek. V roce 2003 byl u dálnice D11 vybudován protihlukový val a toho roku byla také schválena změna územního plánu, na jejímž základě byly na ploše 20 ha na severním okraji obce vybudovány sklady firmou Lettenmayer & Partner. V průběhu let se také zastupitelé věnovali oblasti školství, sportu, kultury a obecně společenského života. Od roku 2003 pak narůstá počet obyvatel obce, zejména díky nové, rozsahem adekvátní výstavbě rodinných domů na okrajích obce.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nKatastr obce sousedí na jihu s Klánovickým lesem a samotnými Klánovicemi, na západě se Šestajovicemi a Horními Počernicemi, na severu se Zelenčem a Nehvizdy a východně s Horoušany a s Úvaly.\n\nObec má půdorys hvězdice, z níž vycházejí komunikace paprsčitě do všech směrů. Nejstarší osídlení se rozkládá podél ulic Brandýské, K Lesu a Zámecké. V těchto lokalitách se rozkládaly dvě nejstarší doložené středověké vsi, Jirny a Jiřenec, k jejichž spojení do jediné komplexní obce, jak se dochovala dodnes, došlo během třicetileté války. Novější výstavba, a to již od počátku 20. století, tuto síť narušuje vnitřními příčkami ulic, což lze nejlépe vidět na výstavbě z první půle 20. století na severním okraji obce, směrem k dálnici D11/Brandýsu nad Labem. Díky dobré dostupnosti do Prahy jak autem, tak hromadnou dopravou, blízkosti Klánovického lesa s možnostmi rekreačního vyžití a typickým vesnickým charakterem středu obce jsou Jirny poměrně žádanou lokalitou pro novou bytovou výstavbu. Výstavba po roce 1989 se díky uvážlivé regulaci a územnímu plánování v katastru obce podařila udržet na mírné úrovni. Výstavba probíhá pouze ve formě rodinných domů, pravidelně rozmístěných v pravoúhlých ulicích, a to na západním okraji obce směrem na Šestajovice, na jižním okraji směrem na Nové Jirny a Úvaly a na východním okraji v lokalitě Na Výsluní. Praha je také pro většinu obyvatel spádovou oblastí v oblasti vzdělání a pracovních příležitostí.\n\nDemografický vývoj obce lze až do roku 1603 pouze odhadovat na základě obecného vývoje a nepřímo podle zmínek v písemných pramenech různého typu. Podle berního přiznání Jana z Proseče, tehdejšího majitele jirenského panství, z roku 1603 žilo v Jirnech a Žáku 22 osedlých, 1 farář a jeden ovčák se dvěma pacholky. Skutečný počet osob reálně v obci žijících však byl daleko vyšší. \"Osedlý \"byl berní jednotka, rovnající se jednomu sedlákovi nebo čtyřem chalupníkům nebo osmi zahradníkům. Pro přepočet na skutečný počet se uvádí číslo 10 až 30 osob na jednoho osedlého, do nichž jsou zahrnuty ženy, děti, starci či pacholci. V roce 1603 tak mohlo ve vsích Jirny a Žák žít 220−660 osob, 1 farář a 1 mistr ovčácký se dvěma pacholky. Roku 1615 žilo v obou vsích již 26 osedlých. Zlomem v demografickém vývoji byla třicetiletá válka, během níž výrazně poklesl počet obyvatel a změnila se demografická struktura v téměř celé Evropě. Války vždy tvořily zlomové momenty ve vývoji počtu obyvatel, a to až do 20. století. Během této války zanikla ves Žák, ves Jiřenec (Horní či Malé Jirny) byla silně zpustošena a přičleněna k Jirnům (Dolním či Velkým). K roku 1654 se v obci uvádí 15 hospodářských usedlostí, z toho však pouze 5 bylo vhodných k užívání a plných 10 bylo označeno jako zpustlé.\n\nPočet obyvatel obcí Jirny a Nové Jirny\n\nJak jde vidět v tabulce výše, počet obyvatel a domů se stanovoval pro obě části obce dohromady. Počet obyvatel dosáhl maxima v roce 1940, kdy v obci žilo 2320 obyvatel. Velký nárůst počtu obyvatel lze sledovat v rozmezí let 1890 až 1930 a poté od roku 2003. Tabulka také v počtu domů dokládá změnu životního stylu, kdy dnes žije v jednom domě menší počet lidí, v naprosté většině případů jde o tzv. nukleární rodinu. V minulosti žilo v jednom domě více osob, šlo o tzv. tradiční rodinu či spíše domácnost, která mimo rodiče, děti, případně prarodiče a jiné příbuzné zahrnovala také čeleď, podruhy a další obyvatele, a ve větší míře než dnešní rodina byla samostatnou ekonomickou jednotkou.\n\nRoku 1799 je v Jirnech doložena také přítomnost Židů, a to v osobě Jakuba Löwensteina, který v tzv. flusárně vyráběl draslo. Flusárna byl malý dřevěný domek na břehu Návesního rybníka, dnes již neexistující. Název domku je odvozen od slova \"der Fluss\", německého výrazu pro draslo, kterému se říkalo také potaš či salajka. Jde o uhličitan draselný, základní surovinu pro výrobu skla. Výroba drasla byla poměrně nečistá, proto se jí, podobně jako činěním kůží, zabývali především Židé. Tato řemesla navíc nebyla svázána přísnými cechovními regulemi, proto poskytovala pracovní příležitost pro jinak z nejrůznějších hledisek přísně omezované židovské obyvatele. Jakub Löwenstein koupil flusárnu od vrchnosti na konci 18. století. Po zrušení výroby drasla v 19. století sloužila flusárna jako modlitebna pro nepříliš početnou židovskou populaci z Jiren i z okolních obcí Nehvizd, Šestajovic a Úval, a to až do roku 1913, kdy byl domek zakoupen rodinou Passerových, majiteli zámku a hospodářství, jako ubytovna pro jejich zaměstnance.\n\nObcí prochází silnice II/101 v úseku Říčany – Úvaly – Jirny – Brandýs n. L. – Čelákovice. Okolo obce prochází dálnice D11 s exitem 8 (Jirny). Územím obce prochází silnice II/611 Praha – Jirny – Sadská – Poděbrady – Hradec Králové.\n\nŽelezniční trať ani stanice na území obce nejsou. Nejbližší železniční stanicí jsou Mstětice ve vzdálenosti 2,5 km ležící na trati 231 v úseku z Prahy do Čelákovic.\n\nObcí projíždějí ke dni 1. 1. 2014 tyto příměstské autobusové linky PID (Pražské integrované dopravy):\n\n\n\n\n\n\n\nV obci se nacházi sedm autobusových zastávek, z toho pět je v části Jirny a dvě jsou v části Nové Jirny.\n\n\nV Jirnech nedošlo po sametové revoluci, na rozdíl od většiny okolních obcí, k výraznější výstavbě rodinných domů. Nabídly však území svého katastru, které od zástavby odděluje dálnice D11, pro stavbu velkokapacitních skladišť firnou Lettenmayer & Partner. Nachází se zde mj. sklad obchodních řetězců Penny Market s.r.o. (REWE Group) a Globus, překladiště DHL a středoevropské distribuční centrum hraček Lego. Jirny tak využily blízkosti dálnice D11 v podobě zvýšených příjmů z komerční činnosti a snížení lokální nezaměstnanosti. V obci i nadále působí, v porovnání s předsametovou dobou v menší míře, zemědělské družstvo pod názvem Zemědělská obchodní společnost Šestajovice-Jirny, a. s. V obci také působí množství drobných podnikatelů a živnostníků ve službách, a to v oblasti pohostinství, autodopravy a autoopravy, zahradnictví, celoroční prodej živých sladkovodních ryb,kadeřnictví a kosmetiky.\n\nKromě výše uvedených služeb se v obci po roce 1989 rozvinula také plná občanská vybavenost. V současnosti se v obci nachází mateřská škola, od roku 2013 v nově adaptovaném objektu, s kapacitou 128 dětí, a první stupeň (1.−5. třída) základní školy, která sídlí ve dvou sousedních objektech s celkovou kapacitou 255 žáků. K základní škole také patří školní družina pro 120 dětí a školní jídelna, která zajišťuje stravování i dalších občanů, převážně seniorů. Spádovou oblastí základní školy jsou obce Jirny, Nové Jirny a Šestajovice, ve školním roce bylo otevřeno 11 tříd, druhý stupeň je pak zřízen na Základní škole Šestajovice se stejnou spádovou oblastí. Od září 2018 se zde otevře 2. stupeň základní školy. Z dnešního prvního stupně se má do budoucna stát knihovna a první stupeň se má přesunout na novou budovu (2. stupně).\n\nV obci od roku 2007 působí také soukromé Centrum zdravotní péče Jirny. Centrum je umístěno ve středu obce v bývalém areálu statku, v blízkosti zastávky MHD Jirny. Zdravotní centrum zajišťuje široké spektrum preventivní i ambulantní zdravotní péče pro děti i dospělé v ordinacích praktických lékařů i specialistů, a také poskytuje rehabilitační péči.\n\nV budově obecního úřadu sídlí pobočka České pošty, na úřadě jsou občanům poskytovány služby Czech POINTu. V obci je také obecní knihovna, roku 2012 rekonstruovaný kulturní dům, nákupní středisko, dvě restaurační zařízení a cukrárna. Ze sportovišť se v Jirnech nachází fotbalové a tenisové hřiště, dále tělocvična TJ Sokol Jirny, k bruslení a koupání je využíván i Návesní rybník, pro děti bylo soukromě zřízeno dětské hřiště v lokalitě Na Výsluní.\n\nV životě obce se přičiněním jak zastupitelů, tak místních spolků a sdružení i jednotlivců podařilo navázat na bohatou tradici konce 19. století a první republiky. Obnovena a rozšířena byla činnost rozličných spolků, v obci vznikla občanská sdružení. Bohatý společenský život dnes probíhá formou plesů, koncertů, dětských dnů, poutě, oslav výročí a státních svátků, které jsou organizovány buď jednotlivými subjekty nebo v jejich spolupráci. V říjnu a listopadu roku 2012 pak byla v kulturním domě uspořádána krátkodobá výstava s názvem \"Jak se žilo v Jirnech\", kde byl představen minulý život obce a jejích obyvatel. Pro účely výstavy byly zapůjčeny archivní dokumenty ze SOkA Praha- východ se sídlem ve Zdibech-Přemyšlení a též archeologická expozice Městského muzea v Čelákovicích.\n\nO životě a dění v obci jsou občané pravidelně informování prostřednictvím obecního Jirenského zpravodaje, který vychází v nákladu 600 kusů (výjimečně 950 kusů) jednou měsíčně. Distribuován je zdarma na čtyři odběrová místa v obou částech obce. Při zvláštních příležitostech, jako jsou např. volby, je zpravodaj kusů distribuován zdarma do každé domácnosti. Jirenský zpravodaj vychází od července 2009 a navázal na tradici dříve nepravidelně vydávaného stejnojmenného periodika z 90. let 20. století. Jeho prostřednictvím jsou obyvatelé Jiren informování o činnosti Obecního úřadu a zastupitelů, mateřské i základní školy, místních spolků a sdružení a o kulturním a společenském životě.\nJirenská farnost se skládá z obcí Jirny, Nové Jirny, Klánovice a Šestajovice, duchovním správcem farnosti je ThMgr. Rafał Marcin Sulwestrzak, farnost spadá do III. pražského vikariátu pražské arcidiecéze. Farním kostelem je kostel sv. Petra a Pavla v Jirnech, kde jsou pravidelné mše slouženy každou sobotu v 17 hodin. K farnosti patří také filiální kaple sv. Rozálie v Nových Jirnech a filiální kostel Nanebevzetí Panny Marie v Praze-Klánovicích.\n\nJirenský kostel byl v roce 1384 farním kostelem brandýského děkanátu a platil 15 pražských grošů pololetního papežského desátku. V letech 1420−1622 v něm byly slouženy mše římského ritu i podobojí způsobou, po rekatolizaci pak pouze mše římskokatolické. Definitivní administrátor byl ustanoven v roce 1709.\n\nJirenská sokolská jednota vznikla na ustavující schůzi 15. 9. 1905, prvním náčelníkem se stal Václav Skořepa. 12. 11. 1905 byla jirenská jednota přijata do sokolské župy Barákovy a přidělena ke III. okrsku Stará Boleslav (později Lysá nad Labem). Roku 1907 byla na dvoře hostince U Antošů zřízena sokolská tělocvična, do té doby cvičení probíhala v sále tohoto hostince, jelikož hostinský byl členem Sokola. Nová tělocvična, sloužící dodnes, byla zřízena roku 1920 adaptací hospodářských budov, poskytnutým jednotě bratrem MUDr. Čížkem, a to nákladem 191 016 Kč. V letech 1963−1964 byla sokolovna přestavěna do dnešní podoby.\n\nJirenští sokolové se kromě tělovýchovy věnovali také kulturnímu životu. Členové organizovali výlety, již roku 1906 se konal první sokolský ples, od roku 1905 členové pořádali divadelní představení. Zakládajícími členy bylo 21 jirenských občanů, největšího počtu členů dosáhla jednota v roce 1928 – tvořilo ji 283 jedinců, z toho 111 mužů, 44 žen, 8 dorostenců, 10 dorostenek, 36 žáků a 74 žaček.\n\nJednota dnes působí se statutem občanského sdružení a k 1. 1. 2009 sdružovala 140 členů. V majetku jednoty se kromě sokolovny nachází také park u nákupního střediska. Příjmy jednoty tvoří členské příspěvky, dotace od České unie sportu (dříve Český svaz tělesné výchovy) a obce a příspěvky od fyzických i právnických osob.\n\nSK Viktorie Jirny je fotbalový klub, založený 27. 9. 1928. Fotbal se v jirenských obcích hrál ale již od roku 1919, kdy byl založen Dělnický sportovní klub Nové Jirny, který ale z finančních důvodů ukončil činnost již roku 1922. V Jirnech byl prvním fotbalovým klubem Rudá hvězda Jirny, založen roku 1927 při Federální dělnické tělocvičné jednotě, který ovšem rovněž kvůli nedostatku prostředků ukončil činnost roku 1935. První fotbalové hřiště bylo zřízeno na okraji obce na tzv. Špičce, kde dnes stojí nákupní středisko. První utkání se konalo již roku 1928 a Viktorie Jirny v něm porazila rezervu SK Sparta Nové Jirny 7:1. Roku 1930 hrál klub v V. třídě, na konci sezóny si vydobyl postup do I.B třídy, což byl první velký úspěch klubu. Roku 1937 bylo vybudováno nové fotbalové hřiště na místě dnešního kulturního domu, současné hřiště bylo zřízeno v roce 1948.\n\nFotbal se stal v Jirnech oblíbeným sportem. V současnosti má klub pět oddílů – Muži, Muži B, Dorost, Žáci a Minipřípravka, oddíl Mužů v sezóně 2013/2014 hraje Českou fotbalovou ligu (třetí nejvyšší fotbalová soutěž v ČR), po podzimní části obsadil 3. místo ligové tabulky. Klub se stal ve fotbalovém prostředí široce známým, když pětkrát odmítl postup z divize do ČFL a během tohoto období divizním soutěžím jasně dominoval (na svém stadionu 85× v řadě neprohrál, v sezóně 2012–2013 vytvořil rekord ziskem 85 bodů). Tyto úspěchy ale obestírá silné a ve fotbalovém prostředí obecně přijímané podezření, že k úspěchům klubu výrazně pomohla silná náklonnost rozhodčích.\n\nPodnětem k založení jednotky dobrovolných hasičů v jirenských obcích byl požár, který roku 1881 poničil dvůr rolníka Františka Čížka. 30. 10. 1881 byl na ustavující valné hromadě zřízen Dobrovolný hasičský sbor v Jirnech. Založen byl v počtu 21 činných a 17 přispívajících členů. Sbor při svém založení disponoval malou částkou 109 zlatých, od císaře obdržel podporu 60 zlatých, další finanční prostředky poskytla Rosalie hraběnka z Wallernstädtu, majitelka zámku, za což byla odměněna čestným členstvím ve sboru.\n\nSbor byl zařazen do Župy mělnické a poprvé zasahoval u třech požárů v roce 1884. Roku 1904 pak hasiči přestoupili do nové Župy brandýské. V letech 1901−1903 byly pořízeny první stejnokroje pro tehdejších 56 členů sboru. V roce 1930 byl založen žákovský odbor, který měl následující rok již 21 žáků. Roku 1931 bylo oslaveno 50. výročí založení jednotky, která v té době měla 44 činných a 145 přispívajících členů. Roku 1955 se ustavila samostatná jednotka dobrovolných hasičů v Nových Jirnech, čímž došlo k rozdělení sboru na dva samostatné celky, a toto rozdělení trvá i dnes.\n\nJirenský sbor dobrovolných hasičů má dnes 54 členů, z toho 39 mužů, 10 žen a 9 dětí. Disponuje 5 vozy – rychlým zásahovým automobilem Opel Campo, dodávkou Volkswagen Transporter a třemi cisternovými automobilovými stříkačkami CAS K25 – LIAZ 101, CAS 32 – Tatra 815 a unikátní CAS 12 – Tatra 111, která je jediným dochovaným exemplářem tohoto typu cisternové stříkačky v okrese Praha-východ a jediná zásahuschopná v celé republice. Jirenský sbor je členem okrsku č. 6 Okresního sdružení hasičů Praha-východ a Sdružení hasičů Čech, Moravy a Slezska. Sbor je zařazen v zásahové kategorii JPO III/2, což znamená, že členy sboru nejsou profesionální hasiči a sbor je schopen vyjet v počtu dvou družstev do maximálně 10 minut po vyhlášení poplachu s dojezdem zpravidla do 10 minut, a to i mimo území zřizovatele (obce Jirny).\n\nRoku 2007 získali František Antoš a Josef Koloc, dlouholetí členové jirenského sboru, nejvyšší vyznamenání Sdružení hasičů Čech, Moravy a Slezska – medaili Zasloužilý hasič.\n\nSkauting v Jirnech vznikl v roce 1938 založením družiny při oddíle Junáka v blízkém Zelenči. Již v roce 1940 byl ale český skaut protektorátními úřady rozpuštěn. Jeho činnost byla obnovena již roku 1945 a v Jirnech byl založen samostatný oddíl Junáka. Roku 1949 však byl skauting v Československu opět zrušen. Poté byl nakrátko obnoven v letech 1968−1970, kdy v Jirnech působil chlapecký oddíl. Plně byla činnost skautů obnovena opět roku 1989.\n\nV současnosti působí v Jirnech středisko Br. Fandy Antoše s vlastní oddílovou klubovnou. Středisko se skládá z 1. chlapeckého oddílu \"Šíp\" se dvěma družinami, \"Káňaty\" a \"Ostříži\", dále z 1. dívčího oddílu \"Střelka\" s družinami \"Berušky\", \"Lišky\" a \"Volavky\" a 27. oddílu oldskautů. Středisko je od roku 2010 pojmenováno po Františku Antošovi, významné osobnosti nejen jirenského skautingu, ale obecního života vůbec, který zemřel 9. 11. 2009.\n\nJirenská baráčnická obec byla založen roku 1937 v Nových Jirnech, během války byla jeho činnost, podobně jako u jiných spolků, zakázána a obnovena byla roku 1945. Baráčníci se v současnosti zaměřují na pořádání kulturních akcí, jako jsou plesy a taneční zábavy, přednášky či zájezdy. Jirenská obec má od roku 1937 vlastní kroje a od roku 1952 i prapor.\n\nMyslivecké sdružení v Jirnech bylo založeno v 50. letech 20. století. Majitelem honitby o výměře 480 ha bylo Jednotné zemědělské družstvo Jirny, které ji sdružení pronajímalo. R 1962 byl zákonem nařízen povinný rozsah honitby na 500 ha. Proto došlo ke spojení jirenské (480 ha) a šestajovické honitby (490 ha) v jeden celek a také ke spojení mysliveckých sdružení v obou obcích. Současná honitba má výměru cca 1300 ha a je rozdělena dálnicí D11 na dvě části. Lovnou zvěří jsou bažanti, zajíci, srnčí zvěř a divoká prasata. Kromě odlovu provádí sdružení také zazvěřování a zimní přikrmování zvěře.\n\nOrganizace ČZS byla založena roku 1962 původními 17 členy. Roku 1966 byla jednotná organizace pro obě jirenské místní části rozdělena na organizaci jirenskou a novojirenskou. Jirenská organizace toho roku měla 94 členů s 1 246 ary zahrad a základní jmění 4 201 Kčs. V současnosti je jejími členy 50 občanů. Organizace se mimo zahradnickou činnost na vlastních pozemcích zabývá také brigádami na obecních pozemcích, organizuje pro své členy tematické přednášky a zájezdy a ve spolupráci s mateřskou a základní školou pořádá výstavy výpěstků.\n\nV této organizaci jsou sdruženi občané postiženi civilizačními chorobami (kardiaci, respirici, diabetici, onkologičtí pacienti, lidé s nemocemi ledvin, zažívání atd.) z obcí Jirny a Nové Jirny, Šestajovice a Zeleneč. Organizace umožňuje členům podílet se na veřejném životě společenském, kulturním i sportovním. Invalidním členům je poskytována asistence. Organizace pořádá pravidelné kondiční plavání, rehabilitační pobyty, osvětové přednášky, poznávací zájezdy, návštěvy divadel i vlastní kulturní akce.\n\nJirenští rybáři zajišťují péči o Návesní rybník a také prodej povolenek pro sportovní rybolov na něm.\n\nObčanské sdružení vzniklo v r. 2009 s primárním cílem získat finanční prostředky na restaurování vzácných varhan v jirenském kostele. Sdružení také organizuje kulturní akce, jako jsou koncerty a mikulášská nadílka v kostele, a zajišťuje doprovodný program při jirenské pouti, která připadá na svátek sv. Petra a Pavla 29. června.\n\nSdružení vzniklo v r. 2009 za účelem podání žádosti o spolufinancování výstavby dětského hřiště v lokalitě nových rodinných domů Na Výsluní. Hřiště bylo zprovozněno v říjnu 2010. Sdružení dále pořádá kulturní a sportovní akce především pro rodiny s dětmi.\n\nObčanské sdružení, později dle českého práva zapsaný spolek, založený v roce 2013 skupinou přátel s cílem přispívat k formování veřejného prostoru a především regionu obce Jirny. Spolek v obci pořádá každoročně od roku 2013 dvě významné kulturní události. Jarní \"Koncert Otevřených Srdcí\" a podzimní \"Jirenské Srdcebraní\". Na těchto kulturních akcích vystoupili např. Jožka Černý, Ondřej Havelka, Pavel Šporcl, Hradišťan a další. V roce 2016 se uskutečnilo po velmi dlouhé době divadelní představení souboru Divadla Pod Petřínem \"Balada z Hadrů. Spolek pokračuje v kulturní činnosti v obci s cílem přivést lidi opět k vnímání místa, kde žijí, k zájmu o veřejný prostor, krajinu a mezilidské soužití. Od roku 2015 je jedním z hlavních iniciátorů projektu \"4múzy\", který se snaží zlepšit komunikaci mezi spolky a společnými silami všech přivést k realizaci řadu projektů a nápadů vedoucích ke zlepšení kvality života v obci.\n\nJirenský zámek leží na západním okraji obce v místě, kde se od středověku rozkládala původní osada Jiřenec (Dolní Jirny). Ta však byla (spolu s celým okolím) za třicetileté války zpustošena a více neobnovena. Kolem roku 1690 byl postaven tzv. Starý zámek. O jeho podobě neexistují spolehlivé ikonografické prameny, jedinou indicií je nástěnná malba Rozsévače od Josefa Navrátila v ložnici dnešního zámku, která však pochází až z doby po přestavbě zámku v 19. století. Stavebně-historické průzkumy odhalily zbytky zdiva Starého zámku v přízemí zámku dnešního, není však jisté, zda je lze klasifikovat jako renesanční či barokní. Iniciátory stavby Starého zámku byla hrabata Stubickové z Königsteina, kteří zámek využívali pouze jako letní sídlo. V průběhu dalších let měnil zámek (a s ním i jirenský velkostatek) často majitele. Mezi nimi byly v letech 1701−1781 pražské dominikánky od Sv. Anny, které si v zámku zřídily letní byt a zotavovnu, v letech 1795−1803 Tereziánský ústav šlechtičen a v roce 1804 Josef Des Fours. Ke stabilizaci majetkových poměrů došlo až v roce 1805, kdy panství zakoupil Jakub Veith, velkostatkář a podnikatel. Ten Jirny daroval jako věno své dceři Kláře při jejím sňatku s Martinem Wagnerem (Waagnerem). Klára a Martin Wagnerovi iniciovali přestavbu Starého zámku v tzv. Nový zámek, a to v duchu romantického biedermeieru. Přestavba probíhala v letech 1844−1847 a zámek byl přebudován do podoby dvoupatrové budovy s věží, štíty, cimbuřím, okenním ostěním, konzolami a jinými atributy rytířské pseudohistorie. Za doby manželů Wagnerových zažívá zámek svůj zlatý věk, kdy jej navštěvuje tehdejší intelektuální elita.\n\nMajitelkou zámku se po smrti Kláry a Martina stala jejich dcera Rosalie Wagnerová, roku 1876 provdaná hraběnka z Wallernstädtu. Ta dala k již existující budově přistavět od roku 1855 nové jižní křídlo. Stavitelem byl Ignác Vojtěch Ullmann a v jeho návrhu došlo k propojení romantické neogotiky s romantickou neorenesancí. Působivá je zejména velká knihovna, která v přízemí přechází do saly terreny. Klenotem této nové přístavby jsou nástěnné malby, provedené českým malířem Josefem Navrátilem. Výmalba jirenského zámku patří k jeho nejvýznamnějším a nejkvalitnějším realizacím, a to zejména výmalba salonu (tzv. Alpského pokoje), knihovny a ložnice. Výmalba Alpského pokoje imituje vyhlídku na Solnou komoru, knihovnu zdobí múzy a portréty významných mužů, v sale terreně se uplatnila iluzivní architektura s květinami, ovocem, lidmi i zvířaty. Vysoce ceněná výmalba zámku byla značně poškozena při požáru zámku, ke kterému došlo 12. 1. 1940 za mrazu −23 °C, a proto byla v 50. letech restaurována prof. Bohuslavem Slánským, který poznatky z restaurování Navrátilových děl nejen v Jirnech také publikoval.\n\nRosalie hraběnka z Wallernstädtu prodala zámek roku 1890 Františku Zvěřinovi, exportérovi pražské šunky. Ten dal do té doby skromný hospodářský provoz při zámku značně rozšířit – zřídil vinopalnu, hospodu, kovárnu, mlýn a také pivovar, ve kterém se vařilo pivo bavorského typu. K jirenskému zámeckému pivovaru patřil také dům v Praze Na Poříčí s hospodou U Beránků, kde se jirenské pivo čepovalo. Na počátku 20. století se majitelé zámku a hospodářství opět často střídali, v roce 1931 jej kupuje pražský velkoobchodník a továrník Rudolf Josef Zubr a v majetku Zubrovy rodiny zůstává zámek až do 1. 3. 1948, kdy byl znárodněn. Zubrovi trvale uzavřeli do té doby přístupný zámecký park a v hospodářském zázemí zřídili velkochov drůbeže a velkou zeleninovou zahradu, jejíž výpěstky byly určeny pro prodej na pražských trzích. V období těsně po znárodnění postihl jirenský zámek podobný osud jako spoustu jiných, nepříliš významných historických objektů – došlo k ničení a rozkrádání inventáře či k pálení knih. Budova zámku byla oddělena od hospodářského provozu a později se do ní přestěhoval depozitář Československé akademie věd.\n\nK zámku náleží také zámecký park o rozloze 11 ha. Pozdně romantický park založili ve 40. letech 19. století manželé Wagnerovi. V parku byly v jejich době pěstovány exotické rostliny dřeviny a ptactvo i zvěř, byly v něm vybudovány tři rybníky, na jednom z nich byl na ostrůvku postaven Čínský pavilon, ve kterém byly umístěny vzácné orientální nádoby. Park byl otevřen veřejnosti a poskytován obecním spolkům pro pořádání slavností. Po roce 1931 park majitelé uzavřeli a vytvořili z něj oboru pro chov vysoké zvěře.\n\nRoku 1991 zámek s parkem získali v restituci potomci rodiny Zubrovy, kteří celý areál roku 2003 prodali developerské společnosti Lettenmayer & Partner. Společnost přikročila k obnově zámku i parku, v současnosti je s areálem počítáno pro luxusní bytovou výstavbu, zámecký hotel a vzdělávací centrum.\n\nZámek je od 3. 5. 1958 kulturní památkou.\n\nFarní kostel sv. Petra a Pavla je barokní stavbou z let 1728−1734, kdy byla k původnímu gotickému přesbytáři přistavěna barokní loď, a v této podobě se kostel dochoval dodnes. První zmínka o existenci kostela v Jirnech je z roku 1389. Kostel stojí na návrší uprostřed obce.\n\nGotický presbytář se skládá ze čtvercové základny ukončené pěti stranami pravidelného osmiúhelníka s žebrovou klenbou. Původně hrotitá okna byla při přestavbě opatřena půlkruhovým záklenkem. Zevně jsou ve dvou stranách patrná zazděná původní úzká okénka. Z levé strany k presbytáři přiléhá okrouhlá, kupolovitě sklenutá sakristie, spojená s mírně zalomeným portálkem. Loď z roku 1728 má obdélný tvar s plochým stropem. Je osvětlena dvěma širokými okny, třetí okno na čelní stěně je nyní zazděné. Fasáda kostela je barokně upravena, po obou stranách čelní zdi se nachází výklenky se sochami sv. Petra a Pavla. Volutový štít je ukončen zlaceným křížem.\n\nInteriér kostela byl po sametové revoluci opakovaně vykraden, přičemž došlo k odcizení i několika movitých kulturních památek. Významným a cenným inventárním prvkem je renesanční pískovcová křtitelnice ze 16. století. Oltářní obraz sv. Petra a Pavla pochází z roku 1852 a je osazen na starším, barokním oltáři. Obrazy z roku 1892 na bočních oltářích zobrazují Pannu Marii a sv. Václava, jejich autorem byl Josef Mathauser.\n\nDominantou interiéru jsou varhany z roku 1869 z dílny pražského varhanáře Emanuela Štěpána Petra. Varhany mají 5 rejstříků v manuálu a 1 rejstřík v pedálu. Vzhledem k tomu, že se varhany dochovaly v téměř intaktní podobě dodnes, jsou zapsány jako movitá kulturní památka. V současnosti jsou varhany ve velmi špatném stavu, probíhá finanční sbírka na jejich restaurování, kterou organizuje občanské sdružení Občané obci Jirny a Nové Jirny.\n\nKostel sv. Petra a Pavla je od 3. 5. 1958 kulturní památkou.\n\nSamostatně stojící barokní zvonice v těsné blízkosti kostela byla postavena v roce 1714 na místě původní dřevěné, později kamenné zvonice ze 14. století. Vizuálně tvoří s kostelem jeden stylový celek. Zvonice má podobu zděné patrové stavby se čtvercovým půdorysem o straně 5,5 m, rám dveří je pískovcový, střecha zvonice je průnikem čtyřbokého a osmibokého pravidelného jehlanu.\n\nVe zvonici jsou zavěšeny dva renesanční zvony, které byly umístěny i v dřívější gotické kamenné stavbě. Větší zvon Petr byl ulit roku 1562 v dílně pražského zvonaře Brikcího z Cimperka. Zvon má hmotnost 1000 kg a zdobí jej reliéfy s biblickými výjevy a citáty. Dokladem o datu a určení zvonu do Jiren je nápis \"Léta 1562 tento zvon slit jest pro čest chválu boží k sv. Petru v Jirnách nákladem vší obce téhož záduší\", o identitě zvonaře svědčí latinský nápis \"Briccius: Pragensis auxilio divino me fecit\", v českém překladu \"Brikcí Pražský s pomocí Boží mne zhotovil\". Menší zvon Pavel byl ulit v dílně téhož mistra roku 1563 a na jeho zhotovení přispěli obyvatelé vsi Žák, spadající do jirenské farnosti, která zanikla během třicetileté války. Zvon váží 700 kg a má podobnou reliéfní výzdobu s biblickými výjevy a citáty, jako zvon Petr. Oby tyto historické zvony měly být za první světové války zabaveny, ale díky svému historickému významu a ceně, na něž poukázal prof. Justin Václav Prášek, byly uchráněny. Ke druhému, úspěšnějšímu zabavení došlo za 2. světové války, kdy byla zabaven a do skladu na pražských Maninách převezen menší zvon Pavel, který byl ale zásluhou pracovníka skladu z Klánovic, tedy z jirenské farnosti, opět zachráněn.\n\nV obci lze nalézt celkem 10 dodnes dochovaných drobných památek: 6 křížů, 1 kapličku, 1 sochu, 1 pamětní desku a 1 památník. Ačkoli jsou jejich původci většinou anonymní, lze se domnívat, že jimi byla především vrchnost a farnost, samotní obyvatelé či obec pouze výjimečně.\n\nNa hrázi Návesního rybníka roste stromořadí staletých lip, které jsou chráněny státem. Dalším chráněným stromem je jírovec maďal, rostoucí před zvonicí na kostelním návrší.\n\n\n\n"}
{"id": "121708", "url": "https://cs.wikipedia.org/wiki?curid=121708", "title": "Popovičky", "text": "Popovičky\n\nObec Popovičky se nachází v okrese Praha-východ, kraj Středočeský. Rozkládá se 21 km jihovýchodně od centra Prahy a 6 km jihozápadně od města Říčany. Žije zde obyvatel. Součástí obce jsou i vesnice Chomutovice a Nebřenice.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2011\n"}
{"id": "121709", "url": "https://cs.wikipedia.org/wiki?curid=121709", "title": "Nepomyšl", "text": "Nepomyšl\n\nMěstys Nepomyšl () se nachází v okrese Louny v Ústeckém kraji. Žije v něm obyvatel. Městečkem protéká Dolánecký potok.\n\nNázev městečka je odvozen přivlasťnovací příponou z osobního jména Nepomysl ve významu Nepomyslův dvůr. V historických pramenech se název objevuje ve tvarech: Nepomisl (1361), Nepomislicz (1369), Nepomysl (1384–1399), Nepomissl (okolo roku 1405), Nepomisl (1395, 1410), z napomyzle (1455), w NePomyssli (1585), na Nepomyšli (1615), Pomeisel a Nepomissl nebo Nezamissl (1787) a Nepomyšl nebo Pomeisl (1854).\n\nPrvní písemná zmínka o obci pochází z roku 1361, kdy zde sídlil Petr z Janovic. Po něm je v roce 1386 uváděn Jetřich z Janovic. V první čtvrtině 15. století se rychle vystřídalo několik majitelů: Eliška Koldicová z Dubé (1409–1414), Ctibor Čepec z Libiše (do roku 1417) a roku 1418 ji drželi Jindřich z Elsteberka, Albrecht z Koldic a Oldřich z Koněprus.\n\nZ roku 1500 pochází první zmínka o zdejší tvrzi, která patřila bratrům Janu a Jindřichu z Údrče. Někdy v první polovině šestnáctého století byla vesnice povýšena na trhové městečko.\n\nJako další majitel je roku 1510 uváděn hrabě Alexander z Leisneku a po něm jeho bratr Huk, který velel v roce 1521 velel stavovskému vojsku. Po jeho smrti v roce 1538 statek zdědila dcera Amabilie, která ji roku 1539 prodala Albínu Šlikovi z Holíče. Brigita, vdova po Albínu Šlikovi, spravovala několik let majetek sama a potom ho prodala své příbuzné Elišce Šlikové. Eliška zemřela v roce 1566 a panství si rozdělili její děti Jindřich z Gutštejna z prvního manželství a Lukrécie Šliková z druhého. Ta roku 1571 prodala svou polovinu Jindřichovi, který se však velmi zadlužil a po jeho smrti muselo být panství prodáno.\n\nRoku 1589 ho koupili bratři Jindřich, Václav, Jan, Asman a Adam ze Štampachu. Když v roce 1613 zemřel Jindřich ze Štampachu, který byl od roku 1597 jediným majitelem, zdědil panství jeho syn Kryštof Abraham ze Štampachu. Ten se zúčastnil stavovského povstání z let 1618–1620, za což mu byl majetek zkonfiskován. Novým majitelem panství se stal Heřman z Questenberka, který ho koupil za osm tisíc kop míšeňských. Kupní smlouva zahrnovala dvůr Nepomyšl, zámek, pivovar a mlýny. Heřman k nepomyšlskému panství připojil ještě Kolešovice, Strojetice a Soběchleby. Zemřel roku 1651 a dědičkami se staly jeho manželka Alžběta a dcera Alžběta provdaná za Gundakara z Ditrichštejna.\n\nRůzné větve rodu Ditrichštejnů potom Nepomyšl vlastnily až do roku 1895. Před zrušením roboty tvořilo nepomyšlské panství rozsáhlý majetek, ke kterému patřily kromě výše uvedených vesnice Dvérce, Kryry, Běsno, Vysoké Třebušice, Zlovědice a Holedeč.\n\nOd 10. října 2006 byl obci vrácen status městyse.\n\n\n\n\n"}
{"id": "121710", "url": "https://cs.wikipedia.org/wiki?curid=121710", "title": "Ošelín", "text": "Ošelín\n\nOšelín (německy Oschelin) je obec, která se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o obci pochází z roku 1379.\n\n\n\n\n"}
{"id": "121711", "url": "https://cs.wikipedia.org/wiki?curid=121711", "title": "Zbytiny", "text": "Zbytiny\n\nObec Zbytiny ( se nachází v okrese Prachatice v Jihočeském kraji. Žije zde  obyvatel.\n\nPrvní písemná zmínka o vesnici pochází z roku 1388.\n\nJižně až západně od vesnice protéká řeka Blanice, jejíž okolí je chráněno jako národní přírodní památka Blanice.\n\n\n\n"}
{"id": "121712", "url": "https://cs.wikipedia.org/wiki?curid=121712", "title": "Velká Buková", "text": "Velká Buková\n\nObec Velká Buková se nachází v okrese Rakovník, kraj Středočeský, zhruba 11 km jihovýchodně od Rakovníka a 2 km západně od Křivoklátu. Žije zde obyvatel.\n\nV západní části obce byla postavena rozhledna a slavnostně otevřena 28. září 2009.\n\nPrvní písemná zmínka o obci pochází z roku 1386.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velká Buková \"(přísl. Malá Buková, 441 obyvatel)\" byly v roce 1932 evidovány tyto živnosti a obchody: holič, 4 hostince, jednatelství, knihař, kovář, krejčí pro dámy, krejčí pro pány, lakýrník, 2 obuvníci, pila, písek, obchod s lahnovým pivem, pokrývač, 16 rolníků, 2 řezníci, 2 obchody se smíšeným zbožím, obchod s hospodářskými stroji, trafika, 2 truhláři, zednický mistr.\n\n\nObec Velká Buková se skládá ze tří částí na dvou katastrálních územích:\n\nDopravní síť\n\nVeřejná doprava 2011\n"}
{"id": "121713", "url": "https://cs.wikipedia.org/wiki?curid=121713", "title": "Úmonín", "text": "Úmonín\n\nObec Úmonín () se nachází v okrese Kutná Hora ve Středočeském kraji, asi 8 km jižně od Kutné Hory, téměř na hranici s krajem Vysočina a krajem Pardubickým. Žije v ní obyvatel. Součástí obce jsou i vesnice Březová, Hájek, Korotice, Lomec a Lomeček.\n\nPrvní písemná zmínka o obci pochází z roku 1289.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Úmonín \"(přísl. Hájek, 391 obyvatel, poštovní úřad, telegrafní úřad)\" byly v roce 1932 evidovány tyto živnosti a obchody: 2 hostince, kolář, kovář, krejčí, obuvník, řezník, obchod se smíšeným zbožím, trafika, velkostatek.\n\nVe vsi Březová \"(139 obyvatel, samostatná ves se později stala součástí Úmonína)\" byly v roce 1932 evidovány tyto živnosti a obchody: hostinec, kovář, mlýn, obuvník, rolník, obchod se smíšeným zbožím, trafika.\n\nV obci Lomec \"(přísl. Lomeček, 385 obyvatel, samostatná obec se později stala součástí Úmonína)\" byly v roce 1932 evidovány tyto živnosti a obchody: 3 hostince, kovář, mlýn, výroba napajedel, obuvník, 2 obchody se smíšeným zbožím, trafika, truhlář.\n\n\n\nDopravní síť\n\nVeřejná doprava 2011\n\n"}
