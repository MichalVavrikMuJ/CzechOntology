{"id": "120190", "url": "https://cs.wikipedia.org/wiki?curid=120190", "title": "Chlumec (okres Ústí nad Labem)", "text": "Chlumec (okres Ústí nad Labem)\n\nChlumec ( , ) je město na severu České republiky, na východě Ústeckého kraje, v okrese Ústí nad Labem. Leží na úpatí Krušných hor, na půli cesty mezi krajským městem Ústí nad Labem a Teplicemi. Ve městě s plošnou výměrou katastru 12,88 km² žije obyvatel. Tři ze šesti částí města tvoří jeho exklávu.\n\nNázev Chlumce je zdrobnělinou slova \"chlum\", které označuje protáhlý kopec se zalesněným hřebenem. Zmíněným kopcem je pravděpodobně jedna z přírodních dominant Chlumce, Horka.\n\nNázev Chlumec nesl původně zřejmě raně středověký strážní hrad, který se podle archeologických nálezů keramických střepů nacházel mezi 11. a polovinou 13. století na Horce. V zakládací listině litoměřické kapituly knížete Spytihněva II. se píše: „via per silvam ad Hlmecs“, Kosmova kronika uvádí k roku 1040: „Altera via, qua itur, qua itur per Zribiam et est exitus de silva in istam terram per castrum Hlẏmec“, roku 1107 se v ní píše: „sub ipso introitu silvae juxta oppidum Hlumec“, a roku 1126 potom: „iuxta opp. nomine Chlumecz“. Je tedy zřejmé, že dnešní podoba jména je v podstatě původní, stará kolem 1000 let.\n\nSlovo \"chlumec\" je zdrobnělina slova \"chlum\", které se používá pro označení protáhlého kopce, zpravidla zalesněného. I tento fakt ukazuje, že dnešní název města úzce souvisí s Horkou. V latině se pro vrchol používá označení \"columen\", které bylo ale ve starých latinsky psaných listinách pravděpodobně zkomoleno na \"colum(p)na\", tedy sloup. Odtud byl v pozdější době zřejmě odvozen německý název \"Kolem\", \"Kolmb\" a později \"Kulm\". Mezi lety 1869 a 1910 nesl Chlumec oficiální označení \"Chlum\", odvozené od jeho německého názvu (do odsunu Němců po druhé světové válce byla převážná většina obyvatel Chlumce německé národnosti).\n\nChlumecko bylo zřejmě osídleno už v době bronzové, z pozdější doby pochází nálezy dvou římských mincí, císaře Vespasiána a Antonina Pia. Výhodná pohraniční poloha Chlumce způsobila, že se brzy stal křižovatkou mezinárodního obchodu, procházela jím Srbská nebo také Chlumecká stezka. Ta spojovala Prahu s Drážďany a Míšní a z Chlumce vedla buď mezi Adolfovem a bývalými Habarticemi, nebo přes Nakléřovský průsmyk dál do Německa. Zřejmě již během 9. století byl v Chlumci zbudován hraniční hrad.\n\nÚdajná první písemná zmínka o Chlumci pochází z listiny z roku 993, ve které kníže Boleslav II. určuje desátek vybraný \"Nachlumcy\" právě nově založenému prvnímu mužskému klášteru v Břevnově. Nicméně tato listina je zřejmě falzum z 1. poloviny 13. století. Bezpečně doložená zmínka o Chlumci je v Kosmově kronice z roku 1040, kde se píše o rozepři mezi českým knížetem Břetislavem I. a německým císařem Jindřichem III. Ten přikázal Sasům vtrhnout do Čech starou stezkou nedaleko Chlumce (Srbskou neboli Chlumeckou), v latinském originále pojmenovaném \"Hlẏmec\". Sasy vedl přes Chlumec do Čech míšeňský markrabě Eckhard II., sám Jindřich III. se vydal do Čech z jižní strany. Konflikt vyvrcholil bitvou u Brůdku na Šumavě v témže roce. Německý král tam byl poražen, ale již následujícího roku se do Čech vrátil a Břetislava I. dokonce obklíčil v Praze.\n\nPokud jde o listiny, které se nám zachovaly v originále, je Chlumec poprvé zmíněn jako \"Hlmecs\" v roce 1057 v zakládací listině litoměřické kapituly (založena knížetem Spytihněvem II.). Ještě ve 12. století byl Chlumec pro český stát velmi významný, jak dokazuje i to, že se zde uskutečňovaly státoprávní akty. V roce 1107 kníže Svatopluk svolal na chlumecký hrad zemský sněm českých velmožů, na němž byl jeho bratr Ota z Moravy jmenován zástupcem knížete po dobu jeho návštěvy u německého krále Jindřicha V.\n\nVýznamná bitva mezi českým knížetem Soběslavem I. a německým králem Lotharem III. se u Chlumce odehrála 18. února 1126. Soběslavovo vojsko německého krále porazilo, a protože byl Soběslav prozíravý panovník, vyjednal s Lotharem smír a přijal od něj české knížectví v léno.\n\nNa památku vítězství v této bitvě nechal Soběslav přestavět původně dřevěný kostel na hoře Řípu na rotundu, jiné prameny hovoří o tom, že již stávající Rotundu sv. Jiří nechal rozšířit o západní věž. Další, podobně stará památka na tuto bitvu, stojí v horách nad Chlumcem na Chlumecké stezce. Je to klasicistní stavba zřejmě s románským jádrem, chlumecká kaple Bolestné Matky Boží, kterou podle místní legendy postavil habartický farář. Literárně je tato významná bitva zpracována v Jiráskových Starých pověstech českých.\n\nBěhem 13. století význam Chlumce klesal na úkor sousedního Ústí. Chlumecké hradiště zřejmě zaniklo v průběhu 13. století, poslední zmínka o něm pochází z roku 1218. Roku 1227 získal Chlumec od českého krále Přemysla Otakara I. v léno Kojata z Oseka, čímž se Chlumec osamostatnil coby panské sídlo. V roce 1228 už se jako celnice uvádí Knínice, hlavní cesta ze Saska do Čech tedy v té době už zřejmě vedla přes Nakléřovský průsmyk.\n\nV té době byla zbudována tvrz, nacházející se přibližně v místech vedle statku pod návsí. Tvrz byla jen dřevěná, ale i přesto vydržela až do třicetileté války. Skutečný reprezentační zámek nechal postavit v letech 1592–1596 Petr Kölbl z Geisingu, který panství dále zveleboval. Kölblové panství dále rozšířili, krom obcí Stradov a Český Újezd vlastnili také Žandov, Hrbovice, Habartice, Klíši, Předlice, Horní a Dolní Varvažov, Liboňov, Chabařovice a mnohé další.\n\nPo Bílé Hoře byli protestantští Kölblové vyzváni, aby přestoupili na katolickou víru. Když odmítli, byli vyhnáni ze země a byl jim zkonfiskován celý majetek. Císař Ferdinand II. Štýrský poté panství přenechal Petru Jindřichu ze Stralendorfu. Na jaře 1634 prapor císařských lehkých jezdců přepadl rodové sídlo Kölblů, nedaleký Geising. Ještě v létě následoval odvetný vpád Švédů a Sasů, během kterého se panství nakrátko ujali opět Kölblové.\n\nV letech 1690–1691 si nechal nový majitel panství, hrabě Jan František Kolovrat Krakovský, na Horce vystavět renesanční kapli Nejsvětější Trojice jako vděk za ochránění jeho rodiny a poddaných před morovou nákazou, která se roku 1680 prohnala celým krajem. Roku 1774 se panství dostalo do držení hraběnky Marie Anny z Kolovrat, manželky Josefa Václava z Thunu na Děčíně. Náročné hraběnce již staré renesanční sídlo nevyhovovalo, a tak si nechala pod obcí vybudovat nový pozdně barokní dvoukřídlý zámek, který nechala obklopit rozsáhlým anglickým parkem a rybníkem. Původní objekty starého zámku poté sloužily hospodářským a administrativním účelům.\n\nRoku 1813 navštívil panství Johann Wolfgang Goethe, který si tuto návštěvu zaznamenal i do svého deníku.\n\nPo prohrané bitvě u Drážďan ustupovala spojenecká vojska směrem do českého vnitrozemí. Císař Napoleon vyslal za ustupující, tzv. Českou armádou své jednotky o síle 30 000 mužů pod velením generála D. R. Vandamma s cílem odříznout spojenecká vojska a obsadit Čechy. Spojenci pod velením ruského generála Ostermanna-Tolstého se však mezi obcemi Chlumec a Stradov postavili Francouzům na odpor. K tomu po cestě na Kyšperk, kudy ustupovala většina české armády, táhl maršál Schwarzenberg se svým štábem, pruský král Fridrich Vilém III. a ruský car Alexandr I., jehož bezpečnost Tolstoj primárně zabezpečoval. Za této situace se rozhodl, že se pokusí francouzský postup za každou cenu zastavit. Vandammova vojska postupovala v dlouhých řadách horskými průsmyky, kvůli čemuž neměl francouzský generál k dispozici všechny své sbory okamžitě k dispozici. Toho hodlal Tolstoj využít, neboť si byl vědom, že oslabená a zdecimovaná Česká armáda má vůči dvojnásobné francouzské přesile jen malé šance.\n\nPrvní střety se odehrály 29. srpna 1813 kolem desáté hodiny u chlumeckého hřbitova, kde v prudkých srážkách Francouzi postupně obsadili celou obec a zejména strategický vrch Horka, na kterém umístili svůj hlavní stan. Vandamme, jistý si svým vítězstvím, ani nečekal na soustředění všech svých sil, které postupně přicházely z hor na frontu, a vyslal generála Creuzera, aby obsadil nedaleké Ústí. Druhý útok, směřující na Stradov, zahájili Francouzi kolem jedné hodiny a postupně tak během dne vytlačili spojence až na pomezí obcí Stradov a Přestanov. V prudkých bojích toho dne padla téměř polovina z 12 000 obránců, těžce byl raněn i sám generál Tolstoj a zálohy se ztenčily na pouhých několik set mužů. Ovšem rozhodující bylo, že svá postavení spojenci udrželi. K večeru dorazily zbytky francouzských vojsk, a tak si byl Vandamme jist, že již nazítří spojence porazí. Během noci začala z Krušných hor vycházet česká armáda, která tak posílila oslabené sbory a mohla se zapojit do dalších bojů. Sám ruský car Alexandr I. a pruský král Fridrich Vilém III. sledovali další průběh bitvy z bezpečné vzdálenosti Doubravské hory u nedalekých Teplic. Rakouský císař František I. byl ještě opatrnější a zastavil se až v Lounech, kam mu zprávy o probíhající bitvě donášel posel.\nDruhý den se již od časného rána rozpoutaly prudké boje. Zatímco pravé křídlo Francouzů vytlačilo Rusy ze Stradova, tak na levém se situace již od začátku vyvíjela ve francouzský neprospěch. Zvrat nastal kolem poledne, když se v horských průsmycích objevila přicházející vojska. Vandamme si byl již jist, že mu přichází na pomoc Napoleon s posilami, ve skutečnosti šlo spojenecké pruské sbory pod velením generála Kleista, které tak uzavřely Francouze v obklíčení. Francouzský velitel vydal okamžitě povel k ústupu a se svým sborem prchal do hor. Byl však zadržen na tzv. Asmanově louce u Ždírnického potoka nad Žandovem.\n\nBěhem této bitvy byly zcela zničeny obce Chlumec, Stradov, Žandov, Přestanov, Roudné a Dolní Varvažov. Zemřelo na 9 300 spojenců, převážně Rusů, a 11 000 Francouzů, další tisíce vojáků byly zraněny. Napoleon se s porážkou nehodlal smířit, a proto se již 17. a 18. září téhož roku znovu pokusil proniknout do Čech, opět přes Chlumec. Usídlil se v Nakléřově, odkud z místního kostela sv. Josefa pozoroval pokus svých sborů o průnik horským průsmykem. Ovšem kvůli odporu spojeneckých vojsk vedených generálem Karlem Schwarzenbergem a rozbláceným podzimním horským cestám se mu nepodařilo sejít do údolí a rozvinout vojenské šiky. Proto vydal již 18. září 1813 rozkaz k ústupu. Tento den je tak i posledním, kdy noha slavného císaře spočinula na území Čech.\n\nBitvu dnes připomíná celá řada památníků a hromadných hrobů, které propojuje naučná stezka značená žlutou turistickou značkou.\n\nRoku 1830 přešel Chlumec pod správu šlechtického rodu Westphalen-Fürstenberg, největší těžaře hnědého uhlí v regionu. Westphaleni panství dále zvelebovali a připojovali sousední obce. Roku 1891 hrabě Otakar Klement Westphalen, syn prvního majitele panství Klementa Augusta Westphalena, prodal veškeré důlní vlastnictví Mostecké společnosti pro dobývání uhlí a nadále se již věnoval jen zemědělství. Roku 1838 si nechali Westphalenové pod kaplí vybudovat rodinnou hrobku. Poslední majitel panství hrabě Bedřich Ferdinand Westphalen odešel v červnu 1945 se svou rodinou do kraje svých předků – Vestfálska v SRN.\n\nKoncem druhé světové války byly na zámku ubytovány jednotky SS. Válečné události se Chlumecku vyhnuly, avšak již 9. května 1945 prolétávalo nad obcí sovětské průzkumné letadlo. Jeden z místních chlapců však na něj z prostoru Horky začal střílet – netrefil. Netrvalo však dlouho a na obloze se objevila skupina stíhaček, která celou obec zasypala bombami. Byl vážně poškozen zámek, pila, pivovar a mnohé další objekty. Z jubilejního pomníku si dokonce sovětští piloti udělali terč, to když schválně stříleli do sochy lva na jeho vrcholu. Zabito bylo na 86 občanů, jejichž hromadný hrob se nachází na místním hřbitově.\nV poválečném období se pak obci nevyhnulo vysídlení původního německého obyvatelstva a příchod nových lidí z vnitrozemí.\n\nCelý zámecký areál byl po válce převeden pod nově vzniklý státní statek, který v něm zřídil sklad sena, čímž zahájil jeho postupnou devastaci. Definitivní tečku po něm udělal požár v roce 1958, který zámek zcela zdevastoval. Jeho trosky byly zbourány v souvislosti s výstavbou silnice číslo 13 pod obcí. Areál starého zámku, stejně tak jako pivovaru postupně chátral, až v sedmdesátých letech došlo k jeho likvidaci. Ve stejné době také zanikl zámecký park.\n\nI v době komunistické totality se měnilo území Chlumce. V květnu 1976 byl k Chlumci připojen sousední Stradov a byl pro ně zřízen společný Místní národní výbor (MNV). Sloučení bylo motivováno vytvořením většího hospodářského celku zemědělské výroby, Chlumec se měl stát střediskovou obcí. Stále se rozvíjející těžba hnědého uhlí v okolí postupně likvidovala řadu obcí a jejich obyvatelstvo bylo přesídleno mimo jiné právě do Chlumce. Důsledkem byla výstavba panelových sídlišť na konci 70. a v 80. letech a tedy narušení venkovského rázu obce. Podle zrušených obcí jsou dnes v Chlumci pojmenovány některé ulice, například Zalužanská, Vyklická nebo Tuchomyšlská. Další rozšíření obce následovalo 1. 7. 1980, kdy byl k Chlumci připojen Žandov, a to i proti vůli jeho občanů – o připojení rozhodlo plénum ONV v Ústí nad Labem.\n\nOd 1. ledna 1986 byl Chlumec společně s Chabařovicemi začleněn do města Ústí nad Labem, které se současně stalo statutárním městem. Jejich správním orgánem byl v té době Obvodní národní výbor 2 Ústí nad Labem-Chlumec, který sídlil v Chlumci. Chabařovice byly odsouzeny k úplnému zániku kvůli uhelným ložiskům pod jejich územím a v blízkém okolí.\n\nPo revoluci v roce 1989 byly plány těžby přehodnoceny a 1. září roku 1990 se ObNV 2 Ústí nad Labem-Chlumec rozpadl. Chlumec se tedy opět osamostatnil, v rámci jeho území byl v té době ještě Přestanov. Kromě toho se obnovila samostatnost Chabařovic, Roudníků a zbylého území Hrbovic, Vyklic a Zalužan. V té době byl také opraven kostel, jubilejní památník bitvy i všechny kaple v katastru obce. Díky telnickému starostovi Jaroslavu Doubravovi byly opraveny věžní hodiny kostela sv. Havla. Místní referendum v Přestanově konané 12. září 1992 přineslo dosud poslední územní změnu, a to osamostatnění Přestanova od 1. ledna 1993. Obec Chlumec se od 1. ledna 1999 evidenčně členila na části Chlumec, Žandov, Stradov, Český Újezd a Střížovice.\n\nObecní zastupitelstvo požádalo 7. září 2011 o určení obce Chlumec městem. Žádost podpořily výsledky obecní ankety, v níž podání žádosti podpořilo 316 osob a proti se vyslovilo jen 66 osob. Usnesení zastupitelstva se odvolává též na skutečnost, že již Kosmova kronika zmiňuje počátkem 12. století Chlumec jako oppidum (město), nikoliv jako oppidulum (městečko). Důvodová zpráva zastupitelstva uvádí, že získání statutu města nepřináší žádné výhody v současnosti, ale může se ukázat jako výhodná kdykoliv v budoucnosti. Také je to možnost, jak obnovit a posílit postavení Chlumce při jednáních s různými partnery a institucemi, a je to též záležitost pocitová, prestižní a prezentační. Dne 26. června 2012 vláda vyjádřila se žádostí souhlas. Dne 21. srpna 2012 byla obec rozhodnutím předsedkyně Poslanecké sněmovny Parlamentu ČR povýšena na město. Od 1. července 2006, kdy vstoupila v platnost novela zákona o obcích upravující udělování statusu městyse a města, se jedná (po Dobřichovicích) teprve o druhou obec, které byl status města na základě splnění obecných podmínek udělen nově, nikoliv pouze navrácen. Ještě před povýšením na město, 17. dubna 2012, obec obdržela dekret o udělení znaku a vlajky (dosud používaný znak nebyl oficiální). K 19. září 2012 byly jako samostatná evidenční část obce vyčleněny bývalé Hrbovice, které tvoří exklávu města.\n\nV Chlumci žije k 1. lednu 2019 podle Českého statistického úřadu 4380 obyvatel, 2178 mužů a 2202 žen, jejich průměrný věk je 42,2 roků. Průměrný věk mužů je 40,9 let, průměrný věk žen je 43,5 let. Vývoj počtu obyvatel od roku 1869, věková struktura, rodinný stav a dosažené vzdělání obyvatel starších 15 let jsou patrné z grafů a tabulky. Počet obyvatel mezi roky 1869 a 1980 je přepočtený na území Chlumce v roce 2010.\n\nVelká změna počtu obyvatel mezi lety 1930 a 1950 souvisí s vysídlením původního německy mluvícího obyvatelstva po druhé světové válce. V 70. letech se v Chlumci začalo s výstavbou sídlišť panelových domů (celkem tři etapy). Toto výrazné zvýšení obytné kapacity souviselo se stěhováním části obyvatel z obcí likvidovaných kvůli těžbě hnědého uhlí (Tuchomyšl, Vyklice, Zalužany, Otovice ad.) do Chlumce. Podle sčítání lidu v roce 2011 bylo v Chlumci 2199 ekonomicky aktivních obyvatel, 1963 zaměstnaných, z toho 915 jich vyjíždělo za prací mimo obec, 11 pracovalo v zemědělství, lesnictví a rybářství a 1124 ve službách. Ze stejných údajů plyne, že v Chlumci je 533 domů, z toho 412 rodinných, celkový počet bytů je 1890, z nichž 1760 je obydlených. Bytová výstavba vykazuje dlouhodobý pokles. Mezi lety 1999–2003 bylo dokončeno 217 bytů, mezi lety 2004–2008 jen 69 a mezi lety 2009–2013 50. Římskokatolická farnost byla v Chlumci založena v roce 1384, matriku vedla od roku 1636. K roku 2015 náleží pod ústecký vikariát litoměřické diecéze a spravuje farní kostel sv. Havla, v němž se konají pravidelné bohoslužby.\n\nKostel svatého Havla byl postaven na místě staršího gotického chrámu sv. Gotharda, postaveného již před rokem 1359. Roku 1590 jej nechal chlumecký hrabě Petr Kölbl přestavět v barokním slohu. Za bitvy 1813 byl kostel poškozen a v letech 1847–1849 přestavěn podle návrhu J. Katze a A. Schmöcha v historizujícím slohu. V průčelní věži se nachází zvon z r. 1687 od Mikuláše Löwa. Pod ním ve stejném patře jsou dva ocelové závěsy pro větší zvony, zabavené během druhé světové války – dnes prázdné. Rovněž v tomto patře v okně jsou dva zvonovinové cymbály, rozeznívané hodinovým strojem, dosud funkční, bez ozdob. Do zdi kostela byly zabudovány historické renesanční náhrobky šlechtické rodiny Kölblů z Geisingu. Staly se tak dalším pozoruhodným doplňkem jeho dnešní vznosné katedrální architektury. Kostel je vybaven neogotickým zařízením. Neopomenutelné jsou také původní varhany z dílny bratrů Fellerových z nedalekého Libouchce z roku 1852. Slavnostní vysvěcení se konalo 18. listopadu 1849.\n\nRoku 1680 se prohnal krajem mor, který si vyžádal mnoho obětí po celých Čechách, například v nedaleké Krupce zemřela téměř třetina obyvatel. Jako výraz vděku za ochránění před nákazou nechal chlumecký hrabě Jan František Kolovrat Krakovský, syn prvního Kolovratského majitele panství, vystavět v letech 1690–1691 nákladem 17 000 zlatých na Horce kapli. Autorem návrhu kaple je významný francouzský architekt Jan Baptista Mathey, představitel vrcholného baroka a autor mnoha církevních památek na českém území. Je pravděpodobné, že to byl také učitel ještě slavnějšího Jana Blažeje Santiniho-Aichela.\n\nStavbu tvoří italská trojboká stavba (symbolický trojstěn zasvěcený Nejsvětější Trojici), uvnitř s polygonální, zaklenutou kopulí s lucernou na vrchu (válcovitý nástavec kopule s vlastními okny a střechou. Vnější stěny jsou členěny nárožními pilastry. Ve středu každého rizalitu je vchod. Nad hlavním vchodem se poté nachází nika s mramorovou sochou Ježíše Krista. Uvnitř kaple jsou bohaté nástěnné fresky z roku 1691, obnovené 1901. S kostelem je kaple spojena křížovou cestou, původně doplněnou hliněnými reliéfy zhotovenými v Meyerově uměleckém ústavu v Mnichově. Hrabě Josef Klement Westphalen si nechal roku 1838 pod kaplí zřídit rodinnou hrobku. Po roce 1945 bylo zaznamenáno několik pokusů o vniknutí a to jak do kaple, tak i do rodinné hrobky Westphalenů, a proto byl vchod zazděn. Jeden z nejhorších pokusů se udál roku 1955, kdy se skupina zlodějů prokopala do hrobky skrz podlahu v kapli a následně vyrabovala a poškodila rakve i s ostatky. V devadesátých letech byla kaple nákladně zrekonstruována. Roku 2009 dal obecní úřad instalovat kopie dobových dveří v kapli. V současnosti rovněž obec plánuje rekonstrukci nástěnných fresek.\n\nNa východním okraji města byl roku 1913 vybudován tzv. památník připomínající vítězství spojeneckých vojsk za napoleonské bitvy roku 1813. Návrh pomníku je od architekta Julia Schmiedela z Prahy, sochu lva vytvořil sochař Adolf Mayerl. Stavbu památníku realizoval stavitel Antonín Plass ze sousedních Chabařovic. Fresky kopule stropu slavností síně uvnitř památníku jsou pak dílem Karla Krattnera. Slavnostního otevření pomníku se zúčastnil mimo jiné arcivévoda Karel František Josef Habsburský, budoucí císař Karel I., jeho vrchní komoří princ Lobkovic, nebo zemský místodržící hrabě Thun.\n\nKoncem druhé světové války byl památník poškozen stíhačkami, které si ze sochy lva na jeho vrcholu udělaly terč. V důsledku tohoto poškození začalo do tělesa sochy po čase zatékat a hrozilo její zřícení. Proto již roku 1973 byly místními dobrovolníky provedeny základní opravné práce. Celkové rekonstrukce se památník dočkal až roku 1993, kdy došlo k opravě tělesa a následně roku 1997 k opravě vnitřních fresek. Dnes je památník chloubou obce a hojně navštěvovanou památkou. Každoročně se u něj konají pietní akce k uctění vojáků padlých v bitvě 1813.\n\nPodle nejstarších historických zmínek stával v Chlumci od 9. století strážní hrad. Ten zanikl na přelomu 12. a 13. století. V letech 1592–1596 nechal Petr Kölbl z Geisingu postavit renesanční tvrz. Pozdější majitelé panství Václav Josef z Thunu a hraběnka Marie Anna Libštejnská z Kolovrat nebyli s původním sídlem spokojení, a tak roku 1774 nechali vystavět nový, barokní zámek.\nNový zámek byl obklopen rozsáhlým anglickým parkem, doplněný rybníkem. Dne 29. srpna 1813 na něm sídlil generál D. R. Vandamme. Za bitvy 29.–30. srpna 1813 byl sice zámek zachován, ale již 31. 8. 1813 vyhořel jeho pivovar a samotný zámek byl následně vydrancován. K zámku patřilo mnoho hospodářských zařízení, jak v Chlumci, tak i mimo něj. Směrem k obci byly stáje pro jezdecké koně. Jednalo se o kvalitní chov, o čemž svědčí i jejich úspěšná umístění na závodech v Pardubicích. Zámek měl svou vlastní kovárnu, elektrárnu, mlýn, pilu, slepičárnu, ovčíny, zeleninovou zahradu a ovocné sady. Prakticky ve všech zemědělských produktech byl soběstačný. Po smrti Václava Josefa z Thunu, manžela Marie Anny z Kolovrat Krakovské, byl zámek kvůli dědickým sporům prodán ve veřejné dražbě rodu Westphalen zu Fürstenberg, který jej vlastnil až do roku 1945. V posledních dnech druhé světové války byla na zámku umístěna jednotka SS a měla zde sklady vojenského materiálu. Bombardování Chlumce 8. května se nevyhnulo ani zámeckému areálu. Byl zasažen zámek, pila a další objekty, ve kterých se ukrývali především civilní obyvatelé z obce. Na velkých škodách se především podílel výbuch nákladního automobilu s municí. Poškozený areál byl dán do správy nově vzniklému JZD. V roce 1951 prakticky celý zámek vyhořel, poslední trosky byly srovnány se zemí roku 1958.\n\nKostel stával mezi Českým Újezdem a Hrbovicemi, než byl roku 1966 zbytečně zbořen kvůli neuskutečněné těžbě uhlí. V minulosti se v kostele nacházel zvon z roku 1525 od mistra Tomáše z Litoměřic, nedatovaný zvon a blíže neznámý zvon z roku 1533.\n\n\nChlumec má celkovou rozlohu 12,88 km² a od září 2012 se dělí na šest částí: Chlumec, Český Újezd, Hrbovice, Stradov, Střížovice a Žandov. Části Hrbovice, Český Újezd a Střížovice tvoří exklávu města; od hlavní části města ji odděluje území města Chabařovice a bývalý Úžín, který patří k ústecké části Všebořice.\n\nOd voleb v roce 1998 má zastupitelstvo obce 15 členů, v předchozím volebním období (1994–1998) jich bylo 11. Rada města je pětičlenná a tvoří ji starosta, místostarosta a tři řadoví radní. Starostou města je od 28. listopadu 2014 Roman Zettlitzer. V minulém volebním období byl starostou obce a posléze města Chlumec Petr Maxa. Jeho předchůdce Josef Říha byl starostou od 2. listopadu 2009, kdy ve funkci vystřídal dřívějšího dlouholetého starostu Romana Hanusche, který byl v dubnu 2012 odsouzen k pětiletému odnětí svobody za pokus o dotační podvod, zneužívání pravomoci veřejného činitele a porušování povinnosti při správě cizího majetku. Veřejná zasedání městského zastupitelstva se konají na půdě městského úřadu zhruba jednou za měsíc. Zápisy ze zasedání je možné nalézt na oficiálních stránkách města Chlumec. Od 27. dubna 2015 je z každého zasedání zastupitelstva pořizován videozáznam, který je dostupný na YouTube.\n\nV Chlumci je základní škola a dvě mateřské školy, Pod Horkou a Pohádka. Kromě toho působí v Chlumci Mateřské centrum Sluníčka, které zajišťuje program pro rodiče na mateřské dovolené a děti předškolního i školního věku. V budově základní školy sídlí také Místní knihovna.\n\nNa konci srpna se v Chlumci koná připomínková akce k výročí napoleonské bitvy u Chlumce 1813, spojená s hudbou, divadelními představeními na návsi, jarmarkem a fragmentem bitvy, které se účastní nejen domácí, ale i zahraniční členové klubů vojenské historie. V roce 2013 bude tato akce o to významnější, že se jedná o 200. výročí významné bitvy. Na přípravě oslav se má podílet Ústecký kraj, rozpočet akce ale zřejmě oproti původním představám zeštíhlí.\n\nV Chlumci se každý rok v létě koná festival bluegrassové, trampské, folkové a country hudby Chlumecký guláš. Odehrává se v zámeckém parku nedaleko sportovního areálu a nového chlumeckého rybníka. Kromě hudby jsou připraveny i další atrakce pro děti i dospělé.\n\nNa stejném místě se každoročně koncem dubna slaví příchod jara na festivalu elektronické hudby Čáry Máry, jehož návštěvnost a oblíbenost se každým rokem zvyšují. Na svědomí ho mají Mareena beach bar a JakuzaSound, kteří se v Chlumci starají o kulturní vyžití mladších občanů.\n\nDlouhou tradici mají dětský pěvecký soubor Koťata (vedoucí Eva Koupilová) a Chlumecký dětský sbor (vedoucí Josef Říha). Tyto soubory se podílejí na každoročních vánočních koncertech v kostele sv. Havla.\n\nV Chlumci byl v letech 1975–1980 v rámci akce Z postaven Kulturní dům. Město má dnes Kulturní dům ve výpujčce od státu a snaží se ho získat do vlastnictví. Součástí chlumeckého Kulturního domu je i kino, jehož činnost byla 18. září 2011 obnovena po 13 letech. V současné době kino promítá jednou za 14 dní.\n\nV posledních letech byla obnovena tradice masopustního průvodu na začátku února a některých dalších křesťanských tradic.\n\nSportovní aktivity zastřešuje Tělovýchovná jednota Chlumec, mezi nejpopulárnější sporty s největší členskou základnou patří fotbal, šachy, volejbal a tenis. Vedle hlavního mužského fotbalového týmu jsou zde i přípravné týmy mladších a starších žáků.\n\nV Chlumci jsou dále činní dobrovolní hasiči,\nkynologové,\ncykloturistický oddíl,\nTrampská unie a\nAuto klub.\n\nDopravní obslužnost Chlumce je na dobré úrovni. Bezprostředně kolem něj prochází silnice I. třídy číslo 13, která vede z Karlových Varů do Liberce a dále do Polska. Necelé dva kilometry od Chlumce se také nachází sjezd z dálnice D8 (exit 74, mimoúrovňová křižovatka Úžín). Přes dálnici vede unikátní lávka pro pěší, zvaná . Lávka získala několik architektonických ocenění v roce 2007. Chlumec je spojen městskou hromadnou dopravou s Ústím nad Labem, Teplicemi a linkovou dopravou s Děčínem.\n\nŽelezniční stanice Chlumec u Chabařovic se nalézá SZ od obce. Regionální trať nazývaná Kozí dráha nebo Kozina vede z Děčína do Oldřichova u Duchcova. Její pravidelný provoz byl zahájen roku 1871 a ukončen 9. prosince 2007. V posledních letech zde občas několik vlaků projelo, šlo ale o ojedinělé akce iniciované starosty obcí, které na této trati leží.\nObecní zastupitelstvo odsouhlasilo 29. června 2012 připojení obce k Memorandu o spolupráci obcí ležících při trati č. 132 (tzv. Kozí dráha), jehož cílem je obnova osobní dopravy na této trati. V roce 2014 se vlaky na Kozí dráhu vrátí při výjimečných příležitostech v úseku mezi Děčínem a Telnicí, zbytek trasy je stále ve výluce kvůli špatnému technickému stavu a obslouží ho náhradní autobusová doprava. Aktuální informace o provozu na trati je možné najít na stránkách Severočeské dráhy.\n\nMístní autobusová doprava byla v Chlumci v provozu od zastupitelských voleb v roce 2006 do konce roku 2009. Byla zrušena v souvislosti s vážnou krizí obecního rozpočtu.\n\nChlumec leží na úpatí východního cípu Krušných hor, nedaleko Českého středohoří a Labských pískovců. Je tedy velmi vhodným východiskem pěší i cyklistické turistiky. Pro svou bohatou historii a atraktivní okolí je i zajímavým turistickým cílem.\n\nMezi blízké turistické cíle patří nevysoký vrch Horka, ležící na východním okraji Chlumce. Od Chlumeckého kostela vede křížová cesta, která končí na vrcholu Horky u Kaple Nejsvětější Trojice. Vyhlídka U Laviček leží na zelené turistické trase na úbočí hor nad Stradovem. Nad průsekem v lese stojí od roku 2014 dřevěný přístřešek, který nabízí skvělý výhled do údolí i na protilehlé kopce Českého středohoří.\n\nZ Chlumce vede zelená turistická trasa s délkou asi 7 km severozápadním směrem přes vlakové nádraží, vyhlídku U Laviček, kolem Mravenčího vrchu, ke Chlumecké kapli a pak dál do bývalých Habartic, kde se napojuje na Krušnohorskou magistrálu, Evropskou dálkovou trasu E3 a cyklistickou dálkovou trasu 23. Evropská dálková trasa E3 se v Krušných horách z velké části překrývá s historickou trasou Modré hřebenovky ( ), nejdelší a asi nejznámější hřebenové trasy v Česku. Zelená turistická stezka sleduje původní trasu zemské cesty, tzv. Srbské nebo Chlumecké stezky ( ), která v raném středověku spojovala Prahu s Drážďany a Míšní. Později sloužila obyvatelům Habartic k cestě do údolí za prací.\n\nDruhá trasa vedoucí Chlumcem je žlutá a spojuje památníky a jiná významná místa napoleonské bitvy u Chlumce. Začíná u Rakouského pomníku ve Varvažově, dále pokračuje kolem Pruského pomníku směrem do Žandova. Severně od Žandova krátce odbočuje k pomníku zajetí generála Vandamma, prochází celým Žandovem a kolem jubilejního pomníku bitvy pokračuje na Horku. Poté vede Chlumcem do Stradova a Přestanova, kde odbočuje k Ruskému pomníku a končí na Chabařovickém nádraží. Délka této trasy je asi 7,5 km.\n\nV zimě je běžkaři využívána Krušnohorská magistrála na hřebeni hor a dnes již neprovozovaná železniční trať nazývaná Kozí dráha na úpatí Krušných hor.\n\nPřímo Chlumcem vede cyklotrasa číslo 3009, jejíž celková délka je asi 33 km. Její trasa je následující: Radejčín – Žim – Řehlovice – Habří – bývalé Lochočice – Roudníky – bývalé Zalužany – Chabařovice – Chlumec – Stradov – Unčín – údolí Maršovského potoka – Mravenčí vrch – točna pod Vyhlídkou – silnice spojující Adolfov a Fojtovice, kde se napojuje na dálkovou trasu 23, která spojuje Děčín a Cheb po hřebeni Krušných hor a Labských pískovců.\n\nV obci Habří se stezka větví a nabízí ještě dvě další cesty: 3009A (Habří – bývalé Žichlice – Roudníky) a 3009B (Habří – Rabenov – Roudníky).\n\nCyklostezka číslo 3074 má délku 21 km a vede z Klíše přes Střížovice – Všebořice – Habrovice – Bánov a potom podél tzv. Kozí dráhy do Telnice. Odtamtud vede do Varvažova, kde se napojuje na žlutou turistickou značku a severně od Žandova se od ní odpojuje a míří Ždírníckým údolím vzhůru. Po vrstevnici pak vede na západ a napojuje se u Žabáka na cyklotrasu 3009.\n\n\n\n"}
{"id": "120191", "url": "https://cs.wikipedia.org/wiki?curid=120191", "title": "Dobronice u Bechyně", "text": "Dobronice u Bechyně\n\nObec Dobronice u Bechyně () se nachází v okrese Tábor v Jihočeském kraji. Žije v ní obyvatel. Vesnicí protéká řeka Lužnice a Dobronický potok, který se do Lužnice vlévá.\n\nPrvní písemná zmínka o obci pochází z roku 1220 kdy je zmiňován jistý Jan, syn Dobroňův. Kamenný hrad byl postaven na počátku 14. století. Prvním zmiňovaným majitelem je v roce 1322 Diviš z Dobronic. Potomci Diviše drželi hrad až do počátku 15. století. Dalšími vlastníky hradu a vsi byli například Kraselovští z Kraselova, Sedlečtí od Dubu, Malovcové z Malovic. V letech 1455 až 1459 se stal majetkem pánů z Rožmberka, ale ti jej prodali svému purkrabímu na hradě Choustníce Vítovi ze Rzavého. Rodina Vítů ale hrad postupně prodávala až celý přešel do majetku Hozlauerů z Hozlau. Za jejich vlastnictví majetek vzkvétal, mimo jiné založili v hradním hospodářství pivovar. Po Bílé Hoře rodina Hozlauerů o většinu majetku přišla a zbylou část zatížili dluhy. Ty se ale nepodařilo uhradit a proto v roce 1636 propadá zbytek majetku Královské komoře. Vzápětí je ale prodán Ferdinandu Pruggerovi z Greinburku.\nV roce 1691 pak dcera Ferdinanda Pruggera Anna Jakoba prodala hrad i panství Tovaryšstvu Ježíšovu. Jezuité pravděpodobně na hradě zřídili kancelář panství, ale současně si v nedalekých Opařanech budovali klášter-zámek. Když byl v roce 1727 zámek dokončen, jezuité se odstěhovali tam a hrad je ponechán opuštěný. Ale až do zrušení řádu jezuitů v roce 1773 je uváděn jako pevný. Po roce 1773 znovu připadl pod státní správu do majetku Studijního fondu královské komory.\n\nV roce 1792 nechal vrchnostenský správce Františel Halbiger strhat střechy a vylamovat kvalitnější kameny a prodával je jako materiál. Následně otevřený a částečně rozebraný hrad byl ponechán svému osudu a stal se zdrojem materiálu pro okolní vesnice. V roce 1825 koupila již torzo hradu kněžna Quidobaldina Paarová a přičlenila zbytky původního panství k opařanskému velkostatku. Teprve v roce 1890 byly provedeny záchranné práce, aby se hrad nesesunul do řeky. Další pak provedl v letech 1921 až 23 Klub českých turistů. Po znárodnění paarského panství v roce 1948 byl hrad ve státní správě a nebyla mu věnována žádná péče. Až v roce 1971 byly provedeny zabezpečovací práce, bohužel však dosti neodborně.\n\nU obce na levém břehu Lužnice se nachází sportovní a rekreační středisko Vysoké školy ekonomické v Praze a na pravém břehu Lužnice v lokalitě Papírna (v sousedství stádlecké osady Liška) sportovní a studijní centrum tří pražských lékařských fakult Univerzity Karlovy, na levém břehu veřejný kemp Na Staré Papírně.\n\n\n"}
{"id": "120192", "url": "https://cs.wikipedia.org/wiki?curid=120192", "title": "Dobré Pole", "text": "Dobré Pole\n\nObec Dobré Pole ( , ) se nachází v okrese Břeclav v Jihomoravském kraji. Žije zde obyvatel.\n\nPrvní písemná zmínka o obci pochází z roku 1350. Do 40. let 20. století zde žila chorvatská (46 % roku 1930) a německá (22 % roku 1930) menšina.\n\n\n"}
{"id": "120194", "url": "https://cs.wikipedia.org/wiki?curid=120194", "title": "Aulë", "text": "Aulë\n\nAulë je postava ve Středozemi J. R. R. Tokiena. Je jedním z Valar, jen o trochu méně mocný než Ulmo. Vládne nad všemi látkami v Ardě. Na počátku Ardy vytvářel zemi spolu s Manwëm a Ulmem, práci jim však kazil Melkor. Je zručným kovářem a mistrem všech řemesel. Rád vytváří vlastní věci a těší jej chvála jeho dovednosti. Ze všech Valar je nejpodobnější Melkorovi, a to jak myšlením, tak schopnostmi. Melkor na něj proto žárlil a kazil mu jeho díla. Byl přítelem Noldor a ti se od něho nejvíc naučili. Jeho manželkou byla Yavanna.\n\nTrpaslíky stvořil Aulë v temnotě Středozemě před příchodem Eruových dětí, po nichž velmi toužil, aby měl další žáky. Kvůli Melkorově moci je udělal silnými a nepoddajnými. V obavě před výtkami ostatních Valar pracoval tajně. Nejprve stvořil sedm otců trpaslíků. Neměl však moc jim vnuknout vlastní život, a tak poslouchali pouze jeho vůli a když na ně nemyslel, tak se nehýbali. \n\nJakmile je začal učit jazyku trpaslíků, Khuzdulu, promluvil k němu Eru Ilúvatar a ptal se ho, proč je vytvořil, když ani nemají vlastní vůli. Aulë mu odpověděl, že toužil po jiných bytostech v Ardě, ale že se nebude protivit jeho vůli a v pláči se ohnal po trpaslících kladivem. Ilúvatar se však na ním slitoval a dal jim samostatné myšlení, takže před Aulëho ranami sami uhýbali. Podmínkou bylo, že trpaslíci budou spát, dokud na svět nepřijdou Ilúvatarovi Prvorození (elfové). Ilúvatar mu také řekl, že bude hodně svárů mezi jeho dětmi a trpaslíky.\n\nTrpaslíci věří, že po smrti se vrací do Aulëho síní. Tam čekají, až budou povoláni při obnově Ardy po Dagor Dagorath, poslední bitvě, která kdy přijde.\n\nNěkolik Maiar bylo přidruženo k Aulëmu: Sauron, než byl sveden Melkorem, byl asi nemocnějším z těch, kdo mu sloužili a Curumo, který ve Třetím věku odešel bojovat proti Sauronovi do Středozemě jako Saruman.\n"}
{"id": "120195", "url": "https://cs.wikipedia.org/wiki?curid=120195", "title": "Běchary", "text": "Běchary\n\nObec Běchary se nachází v okrese Jičín v Královéhradeckém kraji. Žije v ní obyvatel.\n\nPodle současné jazykovědy lze usuzovat, že název Běchary souvisí s povoláním běchar, což by měla být zkomolenina německého výrazu Becherer, neboli označení pro výrobce dřevěných nádob na pití nebo tzv. pohárníka. Původ názvu asi souvisí s pojmenováním obce Pchery.\n\nPrvní písemná zmínka o obci pochází z roku 1290. V roce 1889 v centru Běchar byl nalezen hromadný hrob přibližně 40 lidí a koní. Podle záušnic, které byly nalezeny u koster, byl tento nález datován do 9. století. Skon tolika osob muselo způsobit nějaké neštěstí, pravděpodobně nakažlivá nemoc či válka.\n\nV letech 2010–2014 byl starostou Jan Škoda, od roku 2014 funkci vykonává Bohumil Vobr.\n\n\n\n"}
{"id": "120196", "url": "https://cs.wikipedia.org/wiki?curid=120196", "title": "Bušín", "text": "Bušín\n\nObec Bušín (německy \"Buschin\") se nachází v okrese Šumperk v Olomouckém kraji. Žije zde obyvatel.\n\nObec Bušín se rozkládá v nadmořské výšce od 350 do 400 metrů nad mořem. Část obce (osada Hartíkov) se nachází ve výšce nad 500 metrů nad mořem. Bušín leží v horském údolí Bušínského potoka. Ten pramení nad Janoušovem asi ve výšce 800 metrů nad mořem. Protéká celým údolím a v Olšanech se vlévá do řeky Moravy. Obec leží na důležité cestě, která spojuje Šumperk a Hradec Králové (č. 11). V roce 1960 byla připojena nedaleká osada Hartíkov a potom v roce 1976 i Janoušov, který se však po sametové revoluci v roce 1990 opět osamostatnil.\n\nKatastr obce Bušín je velmi kopcovitý a tvoří jej málo úrodná pole a lesy. Nadmořská výška katastru je 320–627 metrů nad mořem. V roce 1900 měl rozlohu 647 hektarů. V témže roce žilo v Bušíně 706 obyvatel ve 117 domech. Naprostá většina byli Češi (v roce 1930 zde bylo pouze 7 Němců). Po druhé světové válce se dříve stabilní počet obyvatel snížil, protože mnozí hledali obživu jinde (na rozdíl od jiných obcí se Bušína netýkal odsun německého obyvatelstva, z Bušína bylo odsunuto jen 6 obyvatel). V roce 1950 bylo v obci 499 občanů ve 147 domech. V roce 1991 na katastru 859 hektarů (včetně Hartíkova) žilo 447 obyvatel ve 116 domech. Nejvíce obyvatel žilo v obci roku 1869 (912). Aktuální míra nezaměstnanosti je 5,8 %. Lesy zabírají přes 420 ha, louky mají 380 ha a orná půda 160 ha. Zbytek je zastavěná plocha a zahrady.\n\nObec má nejspíš název odvozený od osobního jména \"Buš\", mohlo by to však být i od \"Búše\" či \"Bušě\". Pečetním znamením je kolmo postavená radlice, která je po stranách lemována sedmi hvězdami. Znakem obce je třikrát polcený červeno-zeleno-bílý štít. V bočních pruzích je šesticípá hvězda. V prostředním zeleném pruhu je žlutý smrk a podkova.\n\nPrvní písemná zmínka o obci pochází až z roku 1490. V tomto roce bratři Jan, Jiří, Albrecht, Jindřich a Kryštof Tunklové z Brníčka prodali ves strýci Jiřímu Tunklu staršímu z Brníčka a Zábřeha. Lze předpokládat, že vesnice je nejspíš mnohem starší. V obci stála dědičná rychta a ves patřila k panství Ruda. Podle pověsti se zde na tzv. Švédských šancích v lese Zmrzlíku ukrývalo před Švédy v zimě 1643 až 1644 několik stovek lidí a řada z nich tam zemřela. Podle lánového rejstříku z roku 1677 bylo v Bušíně pouze 25 usedlých. Roku 1834 měla ves již 100 domů a 676 obyvatel. V následujícím roce už je zde uváděna i škola. Na tzv. císařské silnici, postavené v letech 1841 až 1844, se za vesnicí zvedá série serpentin až na tzv. Hambálek (v moderní době se zde několikrát jel závod do vrchu, naposledy v roce 2012). Bušínští sedláci si zde dlouho přivydělávali přípřeží k těžkým vozům. Na vrchu Františku a Králově hoře se v první polovině 19. století těžila železná ruda.\n\nPo roce 1848 připadl Bušín k okresnímu soudu Štíty a politickému okresu Zábřeh. Obec měla i nadále spíše zemědělský ráz. Část obyvatel se zabývala domáckou výrobou kartáčů a někteří našli práci v nedaleké papírně Olšany. Ve volbách za první republiky sice vítězila většinou strana lidová, ale značná část místních obyvatel volila i komunisty. Za druhé světové války bylo v obci aktivní odbojové protifašistické hnutí.\n\nPo roce 1945 zde zanikla domácká výroba kartáčů. Zemědělské družstvo v obci působilo poměrně krátce a nakonec v roce 1964 bylo převedeno i s družstvy v okolních vesnicích do působnosti státního statku ve Štítech. V roce 1990 v obci nabízel služby obyvatelům jediný obchod a jeden hostinec. Byla tu základní škola nižšího stupně a zdravotní středisko.\n\nV obci se nachází kaple P. Marie Bolestné, která byla postavena roku 1715 a obnovena v roce 1820. Nebyla však zatím zařazena do seznamu památek. Jako historicky cennější jsou uznávány dvě sakrální plastiky u školy a bývalé rychty: sousoší Kalvárie (zlidovělá kamenická práce z 1. třetiny 19. století) a sousoší Nejsvětější Trojice (kamenická práce s lidovými prvky z roku 1824). Nedaleko bývalé rychty je také jako doklad lidové architektury památkově chráněný výměnek (zděná lidová architektura) z počátku 19. století.\n\n"}
{"id": "120197", "url": "https://cs.wikipedia.org/wiki?curid=120197", "title": "Chvatěruby", "text": "Chvatěruby\n\nObec Chvatěruby se nachází v okrese Mělník, kraj Středočeský. Rozkládá se asi sedmnáct kilometrů jihozápadně od Mělníka a tři kilometry východně od města Kralupy nad Vltavou. Žije zde obyvatel.\n\nPrvní historická zmínka o Chvatěrubech byla zaznamenána roku 1141, kdy Ida, příbuzná knížete a krále Vladislava II., věnovala Chvatěruby doksanskému klášteru.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chvatěruby \"(566 obyvatel, četnická stanice, katol. kostel)\" byly v roce 1932 evidovány tyto živnosti a obchody: 3 hostince, kolář, konsumní spolek Svépomoc, kovář, obuvník, obchod s lahvovým pivem, 5 rolníků, řezník, 2 obchody se smíšeným zbožím, 2 trafiky, velkostatek Matějovský.\n\n\nDopravní síť\n\nVeřejná doprava 2012\n\n\n"}
{"id": "120198", "url": "https://cs.wikipedia.org/wiki?curid=120198", "title": "Francova Lhota", "text": "Francova Lhota\n\nFrancova Lhota ( ) je obec v okrese Vsetín ve Zlínském kraji, 17 km jihovýchodně od Vsetína v údolí horního toku řeky Senice. Žije zde obyvatel. Je členem Dobrovolného sdružení obcí Hornolidečska.\n\nObec sousedí na jihu s obcí Střelná, na jihozápadě s Horní Lidčí, na západě s Lidečkem, na severozápadě (místní část Pulčín) s obcemi Lužná a Zděchov, na severu s Valašskou Senicí a na východě s místními částmi Dešná a Strelenka slovenské obce Lysé pod Makytou v okrese Púchov.\n\nPrvní písemná zmínka o obci pochází z roku 1500.\n\n\n\n\n\n\n"}
{"id": "120199", "url": "https://cs.wikipedia.org/wiki?curid=120199", "title": "Dolní Kalná", "text": "Dolní Kalná\n\nObec Dolní Kalná (německy \"Nieder Kalna\") se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1369.\n\nV květnu 2011 byly přijaty obecní znak a vlajka, ve kterých se objevuje červené vlnité břevno symbolizující Kalenský potok, krokev vyjadřující podhorskou polohu a místní lomy a knížecí čepice sv. Václava, patrona farnosti, který se nachází také na historických pečetích obce.\n\n\n\nV obci žil v letech 1895 - 1901 na svém statku spisovatel Josef Karel Šlejhar.\n\n\n"}
{"id": "120200", "url": "https://cs.wikipedia.org/wiki?curid=120200", "title": "Klávesa Break", "text": "Klávesa Break\n\nKlávesa Pause / Break se nachází na české počítačové klávesnici vpravo od klávesy Scroll Lock.\n\nKlávesa Pause/Break je dávný pozůstatek původní klávesnice dálnopisného stroje. Až na drobné výjimky nemá tato klávesa žádný význam a používá se jen ve výjimečných případech. V operačním systému DOS se pomocí kláves Ctrl+Pause zastavují dávkové úlohy. V některých programovacích jazycích (BASIC nebo Pascal) lze touto klávesou přerušit běh programu.\n\nNejčastěji se používá v různých počítačových hrách, kde znamená ukončení nebo přerušení programu.\n\n"}
{"id": "120201", "url": "https://cs.wikipedia.org/wiki?curid=120201", "title": "She Was Hot", "text": "She Was Hot\n\nShe Was Hot / Think I´m Going Mad je druhý singl k albu \"Undercover\" rockové skupiny The Rolling Stones. Obě písně byly natočeny v roce 1983 ve studiích Pathé Marconi v Boulougne-Billancourt nedaleko Paříže, avšak \"Think I´m Going Mad\" pochází již z roku 1979. Singl vyšel 30. ledna 1984 a v USA dosáhl na 44. příčku, ve Velké Británii na 42. místo. Píseň \"She Was Hot\" vyšla na albu \"Undercover\", T\"hink I´m Going Mad\" byla do té doby nikdy nevydaná. Autory obou skladeb jsou Mick Jagger a Keith Richards.\n\n\n"}
{"id": "120204", "url": "https://cs.wikipedia.org/wiki?curid=120204", "title": "Bukvice (okres Jičín)", "text": "Bukvice (okres Jičín)\n\nObec Bukvice se nachází v okrese Jičín, kraj Královéhradecký, jihozápadně od Jičína. Žije zde obyvatel, v obci je evidováno 76 adres. V roce 2008 se stala vesnicí roku.\n\nZe Křeliny (368 m n. m.) se otevírá pohled na panorama Českého ráje, na Jičínskou pahorkatinu, za jasného počasí i na Krkonoše, Ještěd a také do Polabí a na Kunětickou horu. Pohled z Bukvice (318 m n. m.) ukazuje z větší blízkosti pole a louky obklopené lesy. Dělí se tu podhůří a rovina a také území bývalého panství Schliků, kteří tu s pomocí italských stavitelů (podobně jako Albrecht z Valdštejna na opačné straně od Jičína) komponovali barokní krajinu. O její záchranu se od r 2004 snaží Dobrovolný svazek obcí Mariánská zahrada a Bukvice patří k zakládajícím členům.\n\nPrvní písemná zmínka o Bukvici pochází z roku 1327, o Křelině z roku 1250. Historie obou obcí souvisí s nedalekým hradem Veliš. V letech 1919–1944 byly obě vesnice samostatné, od roku 1945 jsou opět spojeny. Nejdřív měly místní národní výbor v Bukvici, v letech 1964–1990 byly součástí střediskové obce Veliš, v roce 1990 dostaly obě společnou příležitost navázat na historické kořeny a nalézt svou novou tvář. Hlavní obživu obyvatel představovalo vždy zemědělství a sadařství.\n\nVe Křelině se narodil František Čížek, spolupracovník Miroslava Tyrše v Sokole.\n\nV letech 2000–2011 byly vybudovány inženýrské sítě: telefonní sítě s připojením na digitální ústřednu, kabelizace nízkého napětí, plynofikace, veřejné osvětlení. V roce 2001 byla započata celková rekonstrukce kaple sv. Jana Nepomuckého, byly opraveny vodní (požární) nádrže, opraveny komunikace, autobusová zastávka, byla vysázena zeleň na návsi atd. Rozvoj zaznamenal společenský život v obcích, do něhož se zapojuje i Sbor dobrovolných hasičů.\n\nDne 5. dubna 2007 obdržela obec Bukvice z rukou předsedy Poslanecké sněmovny Parlamentu České republiky dekret o udělení znaku a vlajky. Ve stejném roce získala v soutěži Vesnice roku Cenu hejtmana za rozvoj obce. O rok později zvítězila v krajském kole a získala kromě zlaté stuhy titul „Vesnice Královéhradeckého kraje roku 2008“. V celostátním kole jí bylo uděleno „mimořádné ocenění za cílevědomý přístup ke komplexnímu rozvoji obce“.\n\nNa návsi obce Bukvice se nachází pozdně barokní kaple sv. Jana Nepomuckého z roku 1767, která je od roku 2004 v majetku obce. Byla postavena v roce 1767. Je pravděpodobně druhým dílem významného architekta Anselma Martina Luraga na panství rodu Schliků na Jičínsku a patří k projevům pozdního baroka. Nové varhany byly pořízeny v roce 1889. Tehdy bylo nově upraveno i nejbližší okolí kaple – byla obezděna a kolem dokola oplocena. Kaple byla v majetku římskokatolické farnosti Veliš a spravoval ji Arciděkanský úřad Jičín. Od roku 2004 je vlastníkem obec Bukvice. V roce 1999 statik oznámil havarijní stav. Stavební práce byly zahájeny v roce 2001 a dokončeny v roce 2004. Do nově zhotovené kopule byly dne 4. července 2003 uloženy písemnosti – zdravice pro další generace, zakládající listina, fotodokumentace, tisk, mince, atd. Dne 16. 5. 2004, na svátek Jana Nepomuckého, kdy se koná v Bukvici pouť, byla po celkové rekonstrukci kaple slavnostně vysvěcena. V prosinci 2004 se na vánočním koncertě po mnoha letech znovu rozezněly varhany. Kaple je využívána na kulturní a společenské akce i pro svatební obřady.\n\nNedaleko kaple se nachází sousoší Kalvárie z roku 1740. Za vsí u lesa je kaplička se soškou Piety z roku 1727 a na opačném konci směrem k Veliši socha sv. Jana Nepomuckého z roku 1765.\n\nDne 8. 9. 1929 byla na domě čp. 36 v Bukvici slavnostně odhalena pamětní deska, která připomíná, že se v něm narodil Josef Koutník (7. 10. 1987 - 25. 10. 1918), legionář, desátník 22. čsl. střeleckého pluku ve Francii, který padl v bojích u Vouziers.\n\n\n\n"}
{"id": "120205", "url": "https://cs.wikipedia.org/wiki?curid=120205", "title": "Božičany", "text": "Božičany\n\nObec Božičany () se nachází v okrese Karlovy Vary, kraj Karlovarský, zhruba 2,5 km severovýchodně od Chodova a 8 km severozápadně od Karlových Varů.\nŽije zde obyvatel. Nachází se zde dvě hospody, dvě ubytovny a dva malé obchody se smíšeným zbožím.\n\nV obci se nachází plavírna kaolinu a závod na jeho zpracovávání. Severozápadně od vesnice se nachází Smolnická výsypka jakožto dominanta okolí. Směrem na jihozápad se těží kaolinové ložisko Osmóza.\n\nPrvní písemná zmínka o obci pochází z roku 1359. Podle typu zástavby sídlo patří mezi krátké lánové vsi (tzv. chebské).\n\n\nSK Božičany - fotbalový klub okresní přebor\n\nV obci se nachází malotřídní základní škola, která poskytuje vzdělání od 1. do 5. třídy. Zároveň k ní je přidružená mateřská škola.\n\nHlavní kulturní akcí je \"Božičanský kamion\", což je jednodenní hudební festival se zaměřením na country hudbu.\n\n"}
{"id": "120206", "url": "https://cs.wikipedia.org/wiki?curid=120206", "title": "Cheznovice", "text": "Cheznovice\n\nObec Cheznovice se nachází v okrese Rokycany, kraj Plzeňský, při Holoubkovském potoce necelých 11 km jihozápadně od Hořovic a 15 km vsv. od Rokycan. Žije zde obyvatel.\n\nPrvní písemná zmínka o obci (\"Chaznowicz\") pochází z roku 1379, kdy podle tzv. \"Rožmberského urbáře\" ves příslušela ke strašickému panství. Název obce, ve smyslu „ves lidí Chaznových“, je odvozen od cizokrajného příjmení \"*Chazna\", které je původu tureckého a znamená „poklad“, „pokladnice“ (srv. tur. \"hazine\", bulh. \"хазна\" či rus. \"казна\").\n\n"}
{"id": "120207", "url": "https://cs.wikipedia.org/wiki?curid=120207", "title": "Chotěvice", "text": "Chotěvice\n\nObec Chotěvice se nachází v okrese Trutnov, kraj Královéhradecký. Je rozložena v údolí Pilníkovského potoka, který se v jihozápadní části obce vlévá do Labe. Sousedními obcemi jsou ze severu obec Čermná, ze severovýchodu obec Vlčice, z východu město Pilníkov, na jihu pak obec Vítězná, na jihozápadě obec Mostek, na západě je to Dolní Olešnice a na severozápadě město Hostinné. Žije zde  obyvatel.\n\nV oblasti soutoku Labe s Pilníkovským potokem, v okolí památné lípy, byl sesbírán soubor štípané industrie z doby kamenné. První písemná zmínka o obci pochází z roku 1362, obec zde však pravděpodobně stála už na přelomu tisíciletí. Části obce: Chotěvice (\"Kottwitz\", Chotějovice), Karlov (\"Karlseck\", Karlovka), Amerika, býv. Ves Svaté Kateřiny (\"Katharinadorfer\").\n\nDosud s jistotou nenalezená středověká tvrz dle archeologických nálezů (soubor středověké keramiky včetně loštického poháru) stála na jihozápadě obce. Nejvýznamnějším rodem tvrz obývající byli pánové z Kolína. Nálezy tvrz datují až do třináctého století, dávno před první písemnou zmínkou. V obci měl snad kdysi stát i pivovar.\n\nVe válečném roce 1866 obcí několikrát prošla rakouská i pruská vojska. Část rakouského vojska zde i jednou či dvakrát přenocovala.\n\n\n"}
{"id": "120211", "url": "https://cs.wikipedia.org/wiki?curid=120211", "title": "Andělové z nebe", "text": "Andělové z nebe\n\nAndělové z nebe je název prvního řadového alba pražské písničkářky Radůzy. Bylo nahráno v letech 2000 a 2001 a vydáno u Indies Records. Tvoří jej celkem 16 skladeb. Autorkou všech písniček je Radůza s výjimkou čtyř, které složila se Zuzanou Navarovou. První písničku spolu i zpívají, Zuzana Navarová pak sama sólově zpívá i píseň \"Stojí kámen stojí\".\n\nPísnička \"Do Afriky\" byla vydána také na sampleru \"Bongo BonBoniéra\" (2010).\n\n\n"}
{"id": "120213", "url": "https://cs.wikipedia.org/wiki?curid=120213", "title": "Biketrial", "text": "Biketrial\n\nBiketrial, také cyklotrial nebo jen trial, je technicky zaměřená sportovní disciplína na speciálních kolech, při které jezdci zdolávají různé umělé i přírodní překážky, aniž by se jakoukoli části svého těla dotkli země. Jedná se o poměrně náročný sport, ale není až tak nebezpečný, jak se na první pohled zdá. Princip je však vždy stejný, a to mít co nejméně trestných bodů. Trial je možné vidět jak ve variantě čistě závodní, nebo i streetové, čili s pevnějším typem kol, které mohou i nemusí mít sedlo. Závodní trial je provozován pod federací UCI (Mezinárodní cyklistická unie), v Česku zastoupenou Českým svazem cyklistiky.\n\nVe světě je trial (biketrial, cyklotrial) znám také pod názvy Trials, UCI Trial, VTT Trial, FahrradTrial nebo Trial Rowerovy. Pod názvem \"trial\" se dále vyskytuje mnoho sportovních variant jako jsou trucky (Trucktrial), motorky (Mototrial), jednokolky (unicycle) nebo i trial s modely aut. Biketrial podle pravidel UCI je v současnosti považován za nejprestižnější variantu tohoto sportu, kde jsou náročnější pravidla a vyšší úroveň mezinárodní konkurence. V současnosti se jezdí na úrovni světových pohárů, mistrovství Evropy a mistrovství světa, společně s disciplínami DH, 4X, XC. V současnosti světová elita přesahuje počet 100 jezdců v rámci UCI rankingu kategorie horských kol a stejný počet jezdců je i na malých – dvacetipalcových speciálech. V rámci světa se jedná o velmi progresivní disciplínu. Českou doménou je trialový sport na kolech všech v současnosti využívaných velikostí (20, 24 a 26 palců), kdy každá velikost má své přednosti a zápory.\n\nBiketrialové kolo mívá úzký protáhlý rám s nízko položeným, nejčastěji však úplně chybějícím sedlem. Pedály jsou široké a kovové, pedály se používají pinové nebo klecové, řetěz a volnoběžku chrání ližina, u 26 palcových kol se místo ližiny používá rockring, na kole musí být silná a stabilní brzdová soustava, vepředu se nejčastěji používá kotoučová brzda, a vzadu hydraulická ráfková, značek brzd je hodně např.: Magura, Hope, někteří jezdci si však dávají kotouč i na zadní kolo. Kotoučová brzda má lepší účinek v mokru, zadní si musíte „vylepšit“ broušením ráfku či asfaltem. U 20\" kol se používá 19\" zadní ráfek kvůli tomu, aby se na zadní kolo mohl dát širší a vyšší plášť. Široký proto aby se zlepšila jezdcova stabilita při skocích na zadním kole a vyšší proto aby se zabránilo proražení pláště při nepovedeném výskoku.\n\nZde platí, že čím je jezdec lepší, tím má lepší kolo. Většina jezdců začíná s 20 palcovým kolem a přechází na 26 palcové. Speciální velikost je 24\", které je určeno na ježdění s triky po městě. Na tomhle kole se nedá moc jezdit jiný styl, nejčastější značka trialových kol je Monty, Onza a Inspired, ovšem stále víc přibývají i kola Rockman, Zoo a Echo. Při biketrialu dostávají díly (komponenty) velkou zátěž, proto je nutné komponenty čas od času měnit. Nejčastěji se mění řetěz a volnoběžka. Cena nového biketrialového kola začíná na 8000 Kč dá se sehnat i bazarové od 5000 Kč.\n\nV České republice se trialu začíná dařit a díky pracovní skupině trialu vznikla nejvyšší forma domácí soutěže, Český pohár a Mistrovství České republiky. Dále jsou zde tzv. závody Trial cup, které mají volnější pravidla a nevyžadují od jezdců vlastnictví ČSC / UCI licence. Svojí náročností zatím odrazuje jezdce přivyklé na používání pedálů a ližin v jedné z jeho variant. Česká republika patří k biketrialovým velmocím, za 21 let, kdy se čeští závodníci účastní závodů, získali 20 titulů mistr a 53 vicemistr světa.\n\nNejznámější čeští biketrialisté:\n\n"}
{"id": "120216", "url": "https://cs.wikipedia.org/wiki?curid=120216", "title": "Bujanov", "text": "Bujanov\n\nObec Bujanov (německy \"Angern\") se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o obci pochází z roku 1347.\n\n\n\nOchranné pásmo národní kulturní památky – českého úseku bývalé koněspřežní železnice z Českých Budějovic do Lince\n\nV obci se každoročně konají Koláčové slavnosti, které svým názvem odkazují na tradici spojenou s Koněspřežnou dráhou České Budějovice - Linec. V obci se nacházela přepřažní stanice a cestujícím byly během čekání nabízeny koláče.\n\n\nMezi osadou Suchdol a osadami Skoronice a Zdíky se nachází v katastrálním území Suchdol u Bujanova u silnice I/3 osada Nažidla, která je známá nehodou autobusu 8. března 2003.\n\n\n"}
{"id": "120217", "url": "https://cs.wikipedia.org/wiki?curid=120217", "title": "Dubenec (okres Trutnov)", "text": "Dubenec (okres Trutnov)\n\nObec Dubenec (německy \"Dubenetz\") se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1343.\n\n\n"}
{"id": "120218", "url": "https://cs.wikipedia.org/wiki?curid=120218", "title": "Bolešiny", "text": "Bolešiny\n\nBolešiny (dříve Bolešíny či Bolešín) jsou obec v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1524.\n\n\n\n\n"}
{"id": "120219", "url": "https://cs.wikipedia.org/wiki?curid=120219", "title": "Bžany", "text": "Bžany\n\nObec Bžany () se nachází v okrese Teplice, kraj Ústecký. V obci žije obyvatel a jsou v ní evidovány tři ulice a 349 adres.\n\nBžany se nachází v severozápadním podhůří Českého středohoří, napravo od řeky Bíliny na jejím přítoku Lučním potoku. Leží asi 7 km od centra Teplic a 14 km od centra Ústí nad Labem. Severně od Bžan se zvedá Bžanský vrch (293 m n. m.) a západně protéká řeka Bílina. Na jižním okraji obce býval hnědouhelný důl Karolína.\n\nNejbližší vesnice, které nejsou částmi Bžan, jsou Mošnov, Němečky, Ohníč, Dolánky, Úpořiny, Velvěty, Rtyně nad Bílinou a Žalany. Nejbližším městem jsou Teplice.\n\nObec Bžany má celkem 7 částí, z nichž vlastní Bžany jsou tou nejstarší. První zmínka z roku 1303 píše o starém sídle.\n\nNa začátku 19. století patřily Bžany do teplického fideikomisího panství, patřícího Edmundu Mořici, knížeti Clary-Aldringenovi. Bžany byly v minulosti spjaty se zemědělstvím, potvrzuje to i fakt, že ve starých knihách rodu, ve kterém byl Edmund Mořic se můžeme dočíst o pěstování velmi dobrého chmelu. V minulosti hrála významnou roli pro území Bžan těžba hnědého uhlí okolo roku 1830. V prostoru těžily doly Arnold u Hradiště a Bžan. Těžba byla ukončena v povrchovém lomu Karolína II a dolem Přemysl v r. 1953.\n\nJazykovědci vykládají význam názvu jako „ves lidí bydlících u bzí“, tj. u bezoví – bezových keřů.\n\nKe dni 19. 11. 2010 zde žilo 859 obyvatel, z toho je 366 mužů nad 15 let, 79 chlapců do 15 let, 351 žen nad 15 let, 63 dívek do 15 let.\nNa severu obce vede železniční trať Lovosice – Teplice, nejbližší zastávka na této trati \"Hradiště v Čechách\" je vzdálena 430 m od Bžan. Údolím Bíliny na severozápadě obce pak vede trať Ústí nad Labem – Bílina se zastávkou \"Lbín\". Obě tratě se setkávají v Úpořinách.\n\nBlízko obce na severu vede silnice E55, ze které je možné do obce vjet.\n\n\nNávrh znaku a vlajky byl po projednání ve Výboru pro vědu, vzdělání, kulturu, mládež a tělovýchovu, podvýboru pro heraldiku a vexilologii tohoto výboru Poslanecké sněmovny dne 21. ledna 2002 schválen.\nSchválený popis znaku :\" \"V modrém štítku na stříbrno-červeném štenýři zlatá hlava kohouta s červenou zbrojí.\" \"\n\nV místní části Hradiště se nachází mateřská škola.\n\n\n"}
{"id": "120220", "url": "https://cs.wikipedia.org/wiki?curid=120220", "title": "Brodek u Prostějova", "text": "Brodek u Prostějova\n\nMěstys Brodek u Prostějova (něm. \"Prödlitz\") se nachází v okrese Prostějov v Olomouckém kraji. Žije zde obyvatel. Součástí městyse je i vesnice Sněhotice. První zmínky o Brodku pochází z roku 1334.\n\nPrvní písemná zmínka o obci pochází z roku 1278. Od 10. října 2006 byl obci vrácen status městyse.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "120223", "url": "https://cs.wikipedia.org/wiki?curid=120223", "title": "Vnorovy", "text": "Vnorovy\n\nVnorovy (dříve a dosud nářečně Znorovy nebo Znorov; ) jsou obec v okrese Hodonín v Jihomoravském kraji, 4 km jihozápadně od Veselí nad Moravou na levém břehu řeky Moravy, v nadmořské výšce 182 m n. m. na ploše 1689 ha. Obec se dělí na dvě části, vlastní Vnorovy a vesnici Lidéřovice. Mezi Vnorovami a Veselím nad Moravou vede tzv. Baťův kanál. Žije zde obyvatel.\n\nSoučasná obec vznikla v roce 1960 sloučením dvou samostatných obcí Vnorovy a Lidéřovice. První zmínka o obci pochází z falza s vročením 1249, ale vzniklého v letech 1267–1275. V roce 1673 byly Vnorovy povýšeny na městečko a 13. listopadu 1908 je císař František Josef I. povýšil na městys.\n\nV obci se nachází plastika sv. Jana Nepomuckého z roku 1747. Novobarokní kostel sv. Alžběty Durynské pochází z roku 1909. Dále se zde nachází sousoší Nejsvětější Trojice z roku 1745, kaplička P. Marie z roku 1898, socha sv. Floriana v Lidéřovicích z roku 1749 a dva pamětní kříže. Další historickou památkou Vnorov je také rodný dům Marie Kudeříkové.\n\nVe Vnorovech také pobýval u svého strýce faráře hudební skladatel Leoš Janáček a působil zde kněz, filozof a spisovatel P. František Vojtek, SJ.\n\nV letech 2010 až 2014 byl starostou Antonín Gazárek. Na ustavujícím zasedání zastupitelstva v listopadu 2014 byl do této funkce zvolen opětovně.\n\n\n"}
{"id": "120224", "url": "https://cs.wikipedia.org/wiki?curid=120224", "title": "Děčínská vrchovina", "text": "Děčínská vrchovina\n\nDěčínská vrchovina je geomorfologický celek na česko-německém pomezí, součást Krušnohorské hornatiny. Z pohledu německého členění jde o oblast Sächsisch-Böhmisches Kreidesandsteingebiet (D15/43, \"Sasko-české křídové pískovce),\" součást provincie \"(Großraumu)\" Östliche Mittelgebirge. Vrchovina také nese alternativní název Labské pískovce (německy Elbsandsteingebirge). Česká část se nachází v Ústeckém kraji a zabírá významnou část okresu Děčín. Německá část leží ve svobodném státě Sasko v okrese Saské Švýcarsko-Východní Krušné hory.\n\nLabské pískovce se nacházejí po obou stranách Labe mezi městy Děčín a Pirna. Východní hranice probíhá přibližně po linii Pirna, Hohnstein, Sebnitz, Chřibská, Česká Kamenice a Děčín. Na západ od Labe pak z Děčína zhruba podél Jílovského potoka na hraniční hřeben a v Sasku pak podél Gottleuby (Rybný potok) do Pirny.\n\nČeská část má rozlohu 278 km², celé území pak zhruba 700 km². Většina území je chráněná, na české straně je to Chráněná krajinná oblast Labské pískovce a Národní park České Švýcarsko.\n\nSpecifikem vrchoviny jsou hluboká údolí až kaňony, skalní města, stolové hory na pískovcovém podkladu. Ostrovní charakter mají čedičové elevace. Typická je demontánní biota v inverzních polohách v neobyčejně malých nadmořských výškách. Plocha bioregionu nebyla v prehistorickém období prakticky osídlena a dodnes má většinou lesní kryt. Lesní porosty tvoří kulturní jehličnaté lesy, typické jsou reliktní bory na skalách. Menší část tvoří bezlesí, kde louky a pastviny mají vyrovnané zastoupení s agrocenózami. Téměř celý bioregion je součástí CHKO Labské pískovce s řadou maloplošných chráněných území. Od roku 1999 je na území vyhlášena ochrana formou národního parku (\"Národní park České Švýcarsko\") (80 km²), tvořící s obdobným parkem v SRN (\"Národní park Saské Švýcarsko\") bilaterární chráněné území.\n\n\nÚzemí vrchoviny lze také podle krajinného rázu rozdělit na tyto části:\n\n\n\n\nV německém členění podle Emila Meynena se pod sasko-české křídové pískovce počítají i Žitavské hory a celá hlavní jednotka se na německém území [dělí jen na dvě vedlejší jednotky:\n\n\nDalší nejvyšší a nejprominentnější hory a kopce se nacházejí v Seznamu vrcholů v Děčínské vrchovině.\n\n\n\n"}
{"id": "120225", "url": "https://cs.wikipedia.org/wiki?curid=120225", "title": "Myrrha", "text": "Myrrha\n\nMyrrha byla v řecké mytologii dcerou kyperského krále Kinyra a jeho manželky Kenchréidy.\n\nMyrrha se zamilovala do svého otce, kterého svedla k hříšné lásce. Tím si rozhněvala bohyni Afrodítu. Když otec dceřin skutek odhalil, chtěl ji zabít, jí se však podařilo utéci do ciziny, kde se sama proklela. Bohové ji proměnili v myrrhový strom (latinsky \"Commiphora\"). Dodnes z něho kapou její slzy – myrha.\n\nZe stromu se po čase narodil její syn a bratr, kterého se ujaly a vychovaly víly. Dostal jméno Adónis. Byl tak krásný a roztomilý, že v něm našla zalíbení sama bohyně Afrodíta. Svěřila ho do podsvětí Persefoně, avšak i ta propadla jeho kouzlu a nechtěla ho vrátit na svět.\n\nAfrodíta si stěžovala samotnému Diovi, který šalamounsky rozhodl: Adónis bude trávit třetinu roku v podsvětí u Persefony, třetinu na zemi u Afrodíty a ostatní čas tam, kde bude sám chtít. Obě bohyně sice vyslechly rozsudek s nesouhlasem, nakonec však Afrodíta zvítězila, neboť Adónis trávil i svou volnou třetinu s ní, převážně lovem. Na jednom z nich také v dospělosti nalezl mladík svou smrt. I poté však z rozhodnutí nejvyššího boha trávil Adónis polovinu času v\npodsvětí a polovinu na zemi, kde se konaly slavnosti na jeho památku.\n\nMýtus o Myrrze je pravděpodobně mnohem starší, Řekové ho mohli převzít od starých Féničanů.\n\n"}
{"id": "120233", "url": "https://cs.wikipedia.org/wiki?curid=120233", "title": "Socha", "text": "Socha\n\nSocha je samostatné třírozměrné umělecké dílo vytvořené sochařem.\n\nVýkladový slovník od autora Jana Baleky uvádí, že plastika je socha tvořená technikou přidávací (vymodelované sochy z keramiky apod.) a skulptura je socha tvořená technikou odebírající (tesané sochy z mramoru, dřeva apod.). Obvykle se ovšem slovo plastika (z latinského plastos = výtvor od plasso = tvořím, vymýšlím, přetvářím\") používá jako obecné označení pro trojrozměrná výtvarná díla, zatímco socha jako označení pro figurální plastiky, přičemž slovo skulptura bývá považováno za synonymum slova plastika.\n\nSocha svým tvarem či proporcemi obvykle vychází z lidské postavy, není to však pravidlem. V moderním sochařství se již od dob začátku abstrakce začaly objevovat sochy, které nevycházejí z lidské figury. V dnešní době se tyto „odlidštěné“ sochy dají nazvat '„objekty“.\n\nVíce soch sestavených tak, aby působily jako celek, se nazývá sousoší.\n\nSocha může být vyrobena z nejrůznějších materiálů, ale historicky nejběžněji používané jsou keramika, různé druhy kamene, bronz, dřevo apod.\n\nSochy jsou často používány jako součást pomníků či kašen, jako architektonický doplněk exteriérů i interiérů budov i jako samostatná díla, umístěná kdekoliv v přírodě či na veřejných prostranstvích, která mají za úkol zpříjemnit prostředí člověka a vytvořit orientační body v krajině a v zástavbě. Je častý prvek zahradní architektury používaný v sadovnické tvorbě.\n\nZvláštním odvětvím sochařství je drobná plastika medaile nebo též mince. Z hlediska sochařství se jedná o stejné objekty, rozdíl bývá pouze v použití výsledného produktu. Jedná se o tak odlišný obor užitého sochařství, že se tvůrci medailí a mincí postupně z klasického sochařství vyčlenili, začalo se jim říkat medaileři.\n\nNěkteré druhy soch:\n\n\n"}
{"id": "120242", "url": "https://cs.wikipedia.org/wiki?curid=120242", "title": "Březová-Oleško", "text": "Březová-Oleško\n\nObec Březová-Oleško se nachází v okrese Praha-západ, kraj Středočeský, zhruba 22 km jižně od centra hlavního města Prahy nad pravým břehem řeky Vltavy. Žije zde obyvatel.\n\nPočet obyvatel je uváděn za Březová-Oleško podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé březo-oleškovské aglomeraci nicméně žije necelých 1,2 tisíce obyvatel.\n\nPrvní písemná zmínka o obou částech obce (\"Brsecowi\", \"Olsek\") pochází z roku 1310, kdy papež Klement V. stvrdil jejich vlastnictví ostrovskému klášteru.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady, části obce) v roce, kdy ke změně došlo:\n\nObec Březová-Oleško se skládá ze dvou částí, které leží na dvou katastrálních územích.\n\nDopravní síť\n\nVeřejná doprava 2017\n"}
{"id": "120246", "url": "https://cs.wikipedia.org/wiki?curid=120246", "title": "Brown Sugar", "text": "Brown Sugar\n\nBrown Sugar je pilotní singl k albu \"Sticky Fingers\" rockové skupiny The Rolling Stones. Úvodní dvě písně byly natočeny v roce 1970 ve studiích Olympic Sound a Trident v Londýně, ačkoli první verze písně „Brown Sugar“ byly natočeny už v roce 1969 během amerického turné. Píseň „Let It Rock“ byla pořízena 13. března 1971 během koncertu ve městě Leeds. Singl vyšel 16. dubna 1971, dosáhl na 2. příčku britské hitparády a v USA dosáhl na 1. příčku. Ve Velké Británii vyšel v této podobě až v roce 1984 jako promo ke kompilaci \"Rewind 1971-1984\" a vyšplhal se na 58. místo. První dvě písně vyšly na albu \"Sticky Fingers\", autory obou skladeb jsou Mick Jagger a Keith Richards, živá nahrávka „Let It Rock“ byla do té doby nevydaná, autorem písně je Chuck Berry.\n\n„Brown Sugar“ (Jagger / Richard) – 3:48\n„Bitch“ (Jagger / Richard) – 3:31\n„Let It Rock (live)“ (Berry) – 2:32\n"}
{"id": "120247", "url": "https://cs.wikipedia.org/wiki?curid=120247", "title": "Bystřice (okres Jičín)", "text": "Bystřice (okres Jičín)\n\nObec Bystřice se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1365.\n\n\n"}
{"id": "120248", "url": "https://cs.wikipedia.org/wiki?curid=120248", "title": "Dyjice", "text": "Dyjice\n\nObec Dyjice () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Dygicz (1350, 1361), Welika Dicze (1580), Gross Deycze (1678), Velká Dejc (1685), Gross Degcže (1718), Gros Deitze (1720), Gross Degcz (1751), Gross Deitz a Welká Degce (1846), Velká Dyjice (1881), Gross Deitz a Velký Dýč (1885) k podobám Gross Deitz a Velká Dyjice v roce 1893. Místní jméno je zdrobnělinou k názvu Dyje, původně znamenalo horní tok této řeky, později osadu, která na ní ležela. Přivlastňovací Gross či česky Velká získala pro odlišení od sousední Dyjičky.\n\nPrvní písemná zmínka o obci pochází z roku 1361.\n\nV letech 1869–1980 sem příslušely vesnice Dolní Dvorce, Dyjička a Stranná. Od 1. dubna 1980 do 31. prosince 1991 byly místní částí Telče, od 1. ledna 1992 jsou samostatnou obcí, ke které se jako místní část připojily vesnice Dolní Dvorce, Dyjička a Stranná.\n\nDyjice leží v okrese Jihlava v Kraji Vysočina. Nachází se 1,8 km jižně od Dyjičky, 9 km jihozápadně od Staré Říše, 7,5 km severozápadně od Nové Říše a 2,5 km od Zvolenovic, 5 km severně od Radkova, 3 km východně od Telče. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 536 metrů. Nejvyšší bod o nadmořské výšce 631 metrů stojí na severní hranici katastru Dyjic. Západní hranici tvoří řeka Moravská Dyje, do které se severně a jižně od obce vlévají dva bezejmenné potoky, další tok tvoří jižní hranici katastru a rovněž se vlévá do Moravské Dyje.\n\nPodle sčítání 1930 zde žilo v 19 domech 110 obyvatel. 110 obyvatel se hlásilo k československé národnosti. Žilo zde 110 římských katolíků.\n\nObec je rozdělena na čtyři místní části (Dolní Dvorce, Dyjice, Dyjička a Stranná). a má 5 katastrálních území (pojmenované „Dolní Dvorce u Telče“, „Dyjice“, „Dyjička“, „Rozsíčky u Telče“, a „Stranná u Telče“) a pět stejně pojmenovaných základních sídelních jednotek – Dolní Dvorce, Dyjice, Dyjička, Rozsičky a Stranná.\n\nDyjice je členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí od roku 1993 starosta Milan Opravil. Ve volbách roku 2010 získaly Dyjice I čtyři mandáty a Dyjice II tři. Volební účast činila 68,22 %.\n\nV obci sídlí firma TAYA GROUP s.r.o. a Pila Dyjice. Obcí prochází silnice III. třídy č. 11268, která se jihozápadně napojuje na komunikaci II. třídy č. 112 z Telče do Nové Říše. Dopravní obslužnost zajišťují dopravci ICOM transport, ČSAD Jindřichův Hradec a TRADO-BUS. Autobusy jezdí ve směrech Dačice, Nová Říše, Stará Říše, Telč, Budeč, Želetava, Řásná, Studená, Zadní Vydří a Třebíč. Železniční doprava. Obcí prochází červeně značená turistická trasa z Vystrčenovic do Telče.\n\nMístní děti dojíždějí do základní školy v Telči. Působí zde Sbor dobrovolných hasičů Dyjice.\n\n\n"}
{"id": "120249", "url": "https://cs.wikipedia.org/wiki?curid=120249", "title": "Tatra T3RF", "text": "Tatra T3RF\n\nTatra T3RF je model české tramvaje od firmy ČKD Dopravní systémy. Vozy tohoto typu byly vyráběny mezi lety 1997 a 1999 pro ruské zákazníky, dva vozy z celkových osmi nakonec skončily i v Brně. Tramvaj T3RF je odvozena z modelu Tatra T3R vyráběném v polovině 90. let 20. století.\n\nPo dodávce 10 nových tramvají Tatra T3R do Brna na začátku roku 1997 objednal podobné vozy i dopravní podnik z města Iževsk, který je jedním z mnoha provozovatelů klasických tramvají Tatra T3 v Rusku, na nějž pak navázala ještě objednávka tramvají ze Samary. Vozy označené jako T3RF byly designově shodné jako brněnské T3R, celkově však byly zjednodušeny (skládací dveře, klasický pantograf apod.), zároveň ale byly vybaveny modernější elektrickou výzbrojí.\n\nTramvaj T3RF je čtyřnápravový jednosměrný motorový tramvajový vůz. Kostra vozové skříně je vyrobena z ocelových profilů a z vnější strany je obložena plechy; obě čela vozu (od architekta Patrika Kotase) s panoramatickými skly jsou ze skelného laminátu. Podlaha vozu se nachází výšce 900 mm nad temenem kolejnice. V pravé bočnici vozu se nacházejí troje čtyřkřídlé skládací dveře. Koženkové sedačky pro cestující jsou v interiéru rozmístěny systémem 1+1 (některé iževské vozy 1+2), v zadní části vozu se nachází volný prostor pro kočárek. Na rozdíl od vozů typu T3R nemá typ T3RF dveře s poptávkovým otvíráním cestujícími, podlaha je pokryta gumovou krytinou, okna vozu jsou v horní části posuvná. Kabina vozu je uzavřená, řidič ovládá vůz ručním řadičem.\n\nTramvaje T3RF jsou vybaveny čtyřmi trakčními motory TE 022, každý z nich pohání jednu nápravu. Elektrická výzbroj ČKD TV14 je založena na IGBT tranzistorech, statický měnič je od firmy Alstom, proud je z trolejového vedení odebírán klasickým pantografem.\n\nPři repasi dvou vozů pro Dopravní podnik města Brna, kterou prováděly dílny Dopravního podniku měst Mostu a Litvínova, došlo k dílčím změnám. Podvozky obou vozů byly vyměněny za nové (sestavené z dílů dodaných firmou SKD), tramvaje byly vybaveny motory TE 023, pantografy zůstaly původní, pouze byly doplněny o elektrické stahování a také byly vyměněny jejich hlavice. Interiér zůstal beze změn, vozy však byly vybaveny elektronickým informačním systémem s digitálními panely, novým prvkem také bylo dosazení poptávkového otvírání dveří cestujícími. Další menší úpravy byly provedeny v kabinách řidiče a dalších částech vozu.\n\nV letech 1997 až 1999 bylo vyrobeno celkem 8 vozů T3RF. Ačkoliv všechny byly původně určeny do Ruska, dvě tramvaje byly nakonec dodány do Brna.\n\nDle objednávky byly v roce 1999 vyrobeny 4 vozy T3RF pro Samaru. Protože tamní provozovatel zaplatil pouze 50 % z dohodnuté částky, byly mu dodány pouze 2 tramvaje. Dva zbývající vozy zůstaly odstaveny v areálu ČKD a po krachu firmy byly v roce 2002 odkoupeny brněnským dopravním podnikem. Před zařazením do provozu byly vozy v Dopravního podniku měst Mostu a Litvínova upraveny a vybaveny standardním zařízením, které DPMB používá i u jiných typů tramvají. Repase probíhala v mosteckých dílnách od června do září 2002, do Brna byly po odzkoušení odeslány v říjnu téhož roku.\n\nPo zkušebních jízdách byly oba vozy označené evidenčními čísly 1669 a 1670 zařazeny do pravidelného provozu s cestujícími 30. listopadu 2002. Vozy T3RF trvale jezdí v soupravě 1669+1670, provoz ve spojení s jinými tramvajemi Tatra T3R není možný.\n\nPrvní čtyři vozy T3RF v roce 1997 zakoupil dopravní podnik v ruském městě Iževsk, kde obdržely evidenční čísla 1000 až 1003. Všechny tramvaje T3RF zde jezdí tzv. sólo.\n\nDvě tramvaje (ze čtyř objednaných) Tatra T3RF byly v roce 1999 dodány do Samary. Vozy označené čísly 1205 a 1206 jezdily od 14. dubna 1999 ve stabilní soupravě 1205+1206, v roce 2003 bylo pořadí vozů vyměněno, do původního stavu se vrátilo znovu roku 2010. Od roku 2011 jezdí obě tramvaje jako sólo vozy.\n\nJeden ze dvou vozů, které byly původně vyrobeny pro Samaru a který nyní jezdí v Brně s číslem 1669, byl v roce 1999 zapůjčen do Moskvy na výročí 100 let tamního tramvajového provozu. Podle této tramvaje měly být modernizovány starší moskevské vozy Tatra T3, smlouva mezi dopravním podnikem a ČKD ale nebyla podepsána a tramvaj T3RF zůstala přibližně rok odstavena ve vozovně, aniž by vyjela na zkušební jízdy. Poté byl vůz vrácen zpět výrobci.\n\n"}
{"id": "120255", "url": "https://cs.wikipedia.org/wiki?curid=120255", "title": "Wild Horses (píseň)", "text": "Wild Horses (píseň)\n\n„Wild Horses“ / „Sway“ je druhý singl k albu \"Sticky Fingers\" rockové skupiny The Rolling Stones vydaný pouze v USA, Japonsku a v Austrálii. Obě písně byly natočeny v roce 1970 ve studiích Olympic Sound a Trident v Londýně, první verze písně \"Wild Horses\" byly natočeny už v roce 1969 během amerického turné. Singl byl vydán 12. června 1971 a v USA dosáhl na 28. příčku. Obě písně vyšly na albu \"Sticky Fingers\", píseň \"Sway\" má odlišnou mixáž. Autory skladeb jsou Mick Jagger a Keith Richards.\n\nPíseň přezpívalo mnoho známých umělců: Neil Young, Guns N' Roses, Dave Matthews, Indigo Girls, Kelly Clarkson, Molly Hatchet, Corey Taylor, Susan Boyle, Alicia Keys, Iron & Wine, Sheryl Crow, The Sundays aj.\n\n\n\n"}
{"id": "120256", "url": "https://cs.wikipedia.org/wiki?curid=120256", "title": "Černá Hora (okres Blansko)", "text": "Černá Hora (okres Blansko)\n\nMěstys Černá Hora se nachází v okrese Blansko v Jihomoravském kraji. Je situován na jižní okraj Boskovické brázdy, chráněn vrchy Bukovice – 500 m n. m., Ješetín (424 m n. m.) a Pasekou, na jehož ostrohu je situován hrad. Žije zde obyvatel.\n\nSoučástí městyse je také samota Lhotka (ulice Na Lhotkách), nacházející se v lesích jihozápadně od Černé Hory a polovina ulice Závistká, která začíná v obci Závist.\n\nPrvní písemná zmínka o obci pochází z roku 1281. Černá Hora patří k osídlení při Kladské cestě z Brna do Vratislavi. Před rokem 1279 byl založen hrad, jehož podhradí bylo objeveno při stavbě silničního obchvatu roku 1973. Nejstarším známým držitelem byl Matouš z Černé Hory (1281–1298). V roce 1390 došlo k zápisu černohorského panství do zemských desk, kdy jej získal Vaněk Černohorský z Boskovic. V tomto zápise je Černá Hora už uváděna jako městečko. V 16. století byl hrad přebudován na renesanční zámek Albrechtem Černohorským z Boskovic. Po požáru v roce 1724 byl zámek opraven až počátkem 19. století, následně přestavěn podle projektu Theofila Hansena.\n\nV roce 1747 zde žilo 557 obyvatel, v roce 1793 zde bylo 118 domů a 690 obyvatel, roku 1846 to bylo 143 domů a 808 obyvatel. O škole je první zmínka roku 1546. Ta zpustla během třicetileté války, nová dvoutřídní škola byla postavena roku 1842.\n\nRoku 1866 se na zámku setkal pruský kancléř Bismarck a náčelník generálního štábu Moltke s francouzským vyslancem Napoleona III. v Berlíně V. Benedettim. Pečeť se znakem městečka je z roku 1556. Od roku 1550 je zmiňován panský pivovar. Roku 1896 založen městský pivovar. Ve třicátých letech 20. století přispěl výraznou budovou obecné a měšťanské školy respektovaný architekt Bohuslav Fuchs, stavba výrazně pozměnila panoráma městečka. Od 10. října 2006 byl obci vrácen status městyse.\n\nV letech 1990–2010 působil jako starosta Ing. Bohumil Hlavička, mezi lety 2010-2018 Ing. O­ndřej Měšťan a současným starostou je od roku 2018 Ing. Aleš Luksh.\n\n\n\n\n\n"}
{"id": "120257", "url": "https://cs.wikipedia.org/wiki?curid=120257", "title": "Kněževes (okres Blansko)", "text": "Kněževes (okres Blansko)\n\nObec Kněževes se nachází v okrese Blansko v Jihomoravském kraji. Součástí obce jsou také vesnice Veselka a Jobova Lhota, přičemž druhá zmíněná leží na historickém území Čech (jako jediné sídlo Jihomoravského kraje). Žije zde obyvatel.\n\nPrvní písemná zmínka o obci pochází z roku 1416.\n\n\n\n"}
{"id": "120258", "url": "https://cs.wikipedia.org/wiki?curid=120258", "title": "Jedovnice", "text": "Jedovnice\n\nMěstys Jedovnice (niem. \"Gedwitz\") se nachází 25 km severně od Brna v okrese Blansko v Jihomoravském kraji. Žije zde obyvatel a městys si zachovává ráz malého městečka s širokou občanskou vybaveností i společenským a kulturním životem. Okolní lesy přírodního parku tvoří vstupní bránu do Moravského krasu. Vzhledem k zeměpisné poloze a štědrosti přírody jsou Jedovnice významným střediskem rekreace, turistiky a vodních sportů.\n\nPrvní písemná zmínka o obci pochází z roku 1251, kdy se uvádí Bohuš z Jedovnic. Roku 1349 koupil Vok I. z Holštejna holštejnské panství, jehož součástí bylo i městečko Jedovnice. V roce 1414 se po Jedovnicích píše Štěpán neznámého rodu (snad Štěpán Kropáč z Holštejna), v roce 1415 nechal na polovině městečka s tvrzí zapsat věno své manželce Jiří z Holštejna a Jedovnic. Před rokem 1437 získal jeho polovinu Jedovnic Jan Tunkl z Drahanovic, druhou polovinu Jedovnic tehdy vlastnil Heník z Valdštejna a Židlochovic, roku 1447 získal i Tunklovu polovinu s tvrzí. Heníkův syn Hynek celé Jedovnice roku 1464 prodal Matěji ze Želetavy, jehož rodu patřily až do roku 1575, kdy městečko koupil majitel rájeckého panství Bernard Drnovský z Drnovic.\n\nPrivilegium Rudolfa II. z 26. září 1579 potvrdilo statut městečka a zároveň s ním Jedovnice získaly právo dvou výročních trhů, týdenního trhu každé pondělí a potvrzení odpradávna užívaného znaku společně s právem pečetit zeleným voskem.\nOd roku 1667 vlastnili Jedovnice Rogendorfové a od roku 1763 Salmové.\n\nV roce 1793 zde bylo 113 domů a 803 obyvatel, roku 1846 to bylo 144 domů a 1046 obyvatel. Škola zde byla už v 18. století, nová dvoupatrová budova byla postavena v roce 1900.\n\n23. ledna 2007 byl obci vrácen status městyse.\n\n\n\nMěstys zřizuje Základní školu Jedovnice, Nad Rybníkem, pro spádové obce pak slouží 300 žákům.\n\nV městysi působila Střední zemědělské škola, která byla v 50. letech 20. století nahrazena dnešní Střední průmyslovou školou Jedovnice. Od vzniku má strojírenský charakter studia.\n\nJihomoravský kraj zde zřizuje Základní uměleckou školu Jedovnice, jejíž historie se píše do roku 1967.\n\n\n\n\n"}
{"id": "120259", "url": "https://cs.wikipedia.org/wiki?curid=120259", "title": "Nové Město (okres Hradec Králové)", "text": "Nové Město (okres Hradec Králové)\n\nObec Nové Město () se nachází v okrese Hradec Králové, kraj Královéhradecký. Obec se nachází cca 3 km východně od Chlumce nad Cidlinou směrem na Hradec Králové. Žije zde obyvatel.\n\nPrvní písemná zmínka o obci pochází z roku 1397. V obci se kdysi na dnes již neznámém místě nacházela tvrz.\n\nPři cestě z Chlumce nad Cidlinou na Hradec Králové nelze minout pomník k povstání sedláků v roce 1775 proti vrchnosti z Chlumeckého zámku. V místě byl kdysi velký „Starochlumecký“ rybník, do kterého vojsko nahnalo povstalce z řad sedláků a mnozí se v něm utopili. Od té doby se o někom neúspěšném říká, že „dopadl jak sedláci u Chlumce“.\n\nŘíká se také, že Nové Město vzniklo z rebelujících sedláků, kteří se chtěli zbavit roboty a chlumeckého panství. Původně se měla obec jmenovat Nové Místo, později Nové Město.\n\n\nSeverně od zastavěného území prochází od roku 1873 železniční trať Velký Osek – Hradec Králové, na které původně a nejméně ještě roku 1944 nebyla ani zastávka, dodatečně zde byla při zvyšování propustnosti trati zřízena železniční stanice \"Nové Město nad Cidlinou\".\n\nObcí prochází silnice II/611, tedy původní hlavní silnice na Hradec Králové před otevřením dálnice D11.\n\n"}
{"id": "120261", "url": "https://cs.wikipedia.org/wiki?curid=120261", "title": "Křtiny (okres Blansko)", "text": "Křtiny (okres Blansko)\n\nMěstys Křtiny se nachází v Moravském krasu v okrese Blansko v Jihomoravském kraji, zhruba 16 km severovýchodně od centra Brna a 10 km jihovýchodně od Blanska. Žije zde obyvatel.\n\nKřtiny jsou považovány za vstupní bránu do střední části Moravského krasu a patří k mariánským poutním místům.\n\nPrvní písemná zmínka o obci pochází z roku 1237 (\"Kirtina\"), je uvedena na imunitní listině papeže Řehoře IX. Zde jsou Křtiny uváděny jako majetek premonstrátského kláštera v Zábrdovicích.\n\nRoku 1996 byl Křtinám udělen znak – ve stříbrném štítě zelený vykořeněný jehličnatý strom, a prapor – na bílém listu zelený vykořeněný jehličnatý strom v poměru šířky k délce listu 2:3. Symbol stromu pochází ze staré obecní pečeti. S účinností od 1. prosince 2006 byl 10. listopadu 2006 obci vrácen status městyse.\n\nV letech 2006–2008 byl starostou městyse Ing. Josef Bednář, v letech 2008–2010 působila jako starostka prof. MUDr. Hana Matějovská Kubešová, CSc., od roku 2010 tuto funkci zastává František Novotný. Před rokem 1918 vládl Křtinám baron Edvín Offerman a baronka Adelína Offermannová.\n\nJedním ze spolků, který ve Křtinách působí je tělocvičná jednota TJ Sokol Křtiny. Cvičení sokolu probíhá na hřišti u potoka nebo v období zimních měsíců v tělocvičně ZŠ a MŠ Křtiny. Sokol Křtiny se účastní fotbalových soutěží pořádaných BSMK (Brněnský svaz malé kopané). V roce 2014 křtinský Sokol oslavil 100 let od svého založení. Sokol Křtiny měl v minulosti také fotbalové mužstvo.\n\nU příležitosti první písemné zmínky o obci se každoročně pořádá Den Křtin. Jeho součástí jsou jarmark řemesel, koncerty a výstavy. V obci působí ochotnický spolek Křový, taneční spolek Saltarín, komorní smíšený sbor Kantila nebo Cimbálová muzika Jana Opletala. Dlouhou tradici mají místní skauti, sbor dobrovolných hasičů a sokolská jednota.\n\nV obci je základní a mateřská škola, spolkový dům, pošta. Ke sportovnímu vyžití slouží koupaliště. Obec je plynofikována, je zde vybudován vodovod, kanalizace i čistírna odpadních vod. Nacházejí se zde 3 sběrná místa a jeden sběrný dvůr.\n\nV roce 2017 Křtiny zvítězily v krajském kole soutěže Vesnice roku.\n\nPřes Křtiny vede silnice II. třídy II/373 z Litovele do Brna. V blízké době by se měl modernizovat průtah silnice II/373 Křtiny - Jedovnice. Už je zpracovaná dokumentace pro stavbu. Křtiny leží v tarifní zóně IDS JMK 220. Na katastru Křtin leží autobusové zastávky: Křtiny hájovna na lukách, Křtiny Dělnická čtvrť, Křtiny obecní úřad, Křtiny kino, Křtiny pivovar a Bukovina rozcestí 2,0. Na těchto zastávkách jezdí linky: 201 - Jedovnice - Křtiny - Březina - Ochoz u Brna - Brno, která někfy zajíždí i do Habrůvky; dále linka 157 - Vyškov - Račice - Pístovice - Bukovina - Křtiny - Adamov a linka 216 - Křtiny - Habrůvka. Přes Křtiny vedou i cyklotrasy na Habrůvku, Bukovinu, ke křtinské škole, na Jedovnice a Adamov.\n\nPři sčítání lidu v roce 2011 bylo tehdy ve Křtinách zjištěno 796 obyvatel, z toho 379 lidí uvedlo národnost českou (47,6 %) a 191 uvedlo národnost moravskou (23,9 %). Kromě toho zde byli 3 Slováci (0,37 %), 1 Němec (0,12 %), 1 Polák (0,12 %) a 4 Ukrajinci (0,5 %).\n\n\nKřtiny se nacházejí v povodí Moravy. Jsou zde dva větší potoky. První potok je Zemanův žleb. Teče od Arboreta přes Dělnickou čtvrť, potom prochází pod centrem obce a u domova pro důchodce Santini se vlije do Křtinského potoka.\n\nTen teče od Bukoviny, kde se k němu připojí Strhovec. Potom kolem koupaliště a pily se u fotbalového hřiště zanoří pod zem a u domova Santini se do něj vlije Zemanův žleb. Dál teče kolem Hasičské zbrojnice. U jeskyně Výpustek se potok vsákne do podzemí a u Býčí skály znovu vyvěrá; tam se do něj vlije Jedovnický potok a Josefovským údolím přiteče do Adamova, kde se vlévá do Svitavy.\n\nKřtiny se nacházejí v Drahanské vrchovině. Zde je seznam vrcholů v okolí Křtin:\n\n\n\n"}
{"id": "120262", "url": "https://cs.wikipedia.org/wiki?curid=120262", "title": "Šebetov", "text": "Šebetov\n\nObec Šebetov se nachází v okrese Blansko v Jihomoravském kraji. Žije zde obyvatel.\n\nObec Šebetov byla založena podle pověsti kněžnou Eufemií či Ofkou, manželkou knížete olomouckého Oty I. Sličného. Pověst praví, že když projížděla v kočáře se svým doprovodem zdejší krajinou, velice se jí zalíbila pro krásu zalesněných kopců a pastvin. Dala zastavit, přivolala vedoucího družiny Šebestiána, kterému všichni říkali Šebesta, a nařídila zde postavit dvůr, nazývaný později Šebetov. Šebetov byl založen na sklonku 11. století. Nejstarší historická zpráva o obci je z roku 1201. Obec byla majetkem kláštera Hradisko u Olomouce.\n\nV roce 1869 se v obci narodil Mořic Pícha, český duchovní a královéhradecký biskup.\n\nVesnice Šebetov se rozkládá v severovýchodní části okresu Blansko na jihozápadním úpatí lesnatého vrchu Rychvald (607 m n. m.). Půdní pokryv a půdní fond náleží území Malé Hané, jež je nejúrodnější částí blanenského okresu. Toto území patří do celku, který se nazývá Boskovická brázda. Ve východní část katastru obce se rozkládá přírodní park Řehořkovo Kořenecko, ve kterém se u samoty Pilka nalézá přírodní památka Horní Bělá.\n\nV údolí říčky Bělé, která je součástí chráněného přírodního parku Řehořkovo Kořenecko (20 km) se nalézá samota Pilka. Dříve to byla panská vodní pila, která však byla přeložena do níže po proudu Bělé ležícího Melkova. K Šebetovu patří též část zvaná Zábraní (dříve zde žili domkaři) a osada Kapouňata, která leží na dolním úbočí hřbetu, který je nazýván podle nejvyššího vrchu Mojetín (608 m n. m.).\n\nVýchodně od Šebetova, na břehu spojujícím Mojetín s Rychvaldem, těsně u silnice vedoucí na Pohoru a na Štěpánov stojí osamělá myslivna a asi o tři kilometry dále socha sv. Barbory, památka z doby kláštera Hradisko. Na místě myslivny býval hospodářský dvůr „Na kopci“. Bývalý majitel panství hrabě Karel Strachwic pojmenoval dvůr \"Karlsberg\". V současné době se používá jméno Karlov. V těchto místech je možno sejít zpět do vesnice lesem Obora (v dřívějších dobách zde byla chována vysoká zvěř).\n\nSeverovýchodně od Šebetova, těsně pod zalesněným úbočím Rychvaldu se nachází Mořicův dvůr (pojmenovaný podle hraběte Mořice Strachwice).\n\nNa jižním konci silnice do Knínic stojí pozůstatek budov panské sladovny. Od roku 1922 se v ní nepracuje. Tento objekt býval původně cukrovarem, ale pro nedostatek vody byl tento jediný cukrovar Malé Hané zrušen a přizpůsoben výrobě sladu.\n\nZápadním směrem silnicí na Vanovice se lze dostat k zastávce jednokolejné železniční trati vedoucí ze Skalice nad Svitavou přes Boskovice a Velké Opatovice do Chornic. Trať byla vystavěna v roce 1908 po dlouhých průtazích.\n\nCentrum života obce je umístěno v blízkosti křižovatky se zastávkou autobusů. Nachází se zde budova školy, pošty, zdravotního střediska, kulturního domu s kinem, pohostinství, a obchody s potravinami, průmyslovým zbožím a textilem. Na návsi, vpravo proti zámku, se nachází „Penzion 43“, který nabízí rodinné ubytování.\n\n\n\n"}
{"id": "120263", "url": "https://cs.wikipedia.org/wiki?curid=120263", "title": "Tumbling Dice", "text": "Tumbling Dice\n\nTumbling Dice / Sweet Black Angel je pilotní singl k albu Exile On Main Street rockové skupiny The Rolling Stones. Obě písně byly natočeny během let 1970 - 1971 ve studiích London Sound a Trident v Londýně, Sunset Sound v Los Angeles a v suterénu vily ve francouzském městečku Villefranche-sur-Mer. Singl vyšel 14. dubna 1972 a v USA dosáhl na 7.příčku, ve Velké Británii se vyšplhal na 5.místo. Obě písně vyšly na albu Exile On Main Street. Autory skladeb jsou Mick Jagger a Keith Richard.\n\nV roce 2012 vydala skupina Molly Hatchet cover verzi této skladby na svém albu \"Regrinding the Axes\".\n\nzákladní informace:\n\nA strana\n\n\"Tumbling Dice\" (Jagger / Richard) - 3:42\n\nB strana\n\n\"Sweet Black Angel\" (Jagger - Richard) - 2:55\n"}
{"id": "120264", "url": "https://cs.wikipedia.org/wiki?curid=120264", "title": "Lipovec (okres Blansko)", "text": "Lipovec (okres Blansko)\n\nObec Lipovec (německy \"Seibotschlag)\" se nachází v okrese Blansko v Jihomoravském kraji. Žije zde obyvatel. Obec se dělí na dvě části, vlastní Lipovec a vesnici Marianín.\n\nObec, jejíž část katastru leží v Moravském krasu, je členem Spolku pro rozvoj venkova Moravský kras. Přes Lipovec vede zelená turistická stezka, katastrem obce procházejí cyklotrasy č. 5078, 5079B a 5080.\n\nPočátky osídlení obce Lipovec je možno zařadit do 2. poloviny 13. století, kdy došlo ke kolonizaci řídce osídlené Drahanské vrchoviny. První písemná zmínka o Lipovci, který se uvádí pod německým názvem Zybothslag, pochází až z roku 1349, kdy ho jako součást holštejnského panství koupil Vok I. z Holštejna. V roce 1371, kdy Vok II. z Holštejna vložil své manželce věno na holštejnských vsích, měla obec již slovanské jméno Lypowka. Od konce 14. století stával v Lipovci panský dvůr, který byl sídlem Voka IV. z Holštejna a Lipovce. V tomto období pravděpodobně existoval již i kostel, který se prvně připomíná roku 1437, kdy holštejnské panství koupil Hynek z Valdštejna. V roce 1459 držel Lipovec Půta ze Sovince a Doubravice a po něm jeho synové. Od roku 1483 byl majitelem vsi Dobeš Černohorský z Boskovic, o deset let později Hynek z Popůvek na Pozořicích a po něm jeho dcera Markéta. Roku 1550 získal Lipovec Jan Dubčanský ze Zdenína na Habrovanech. V roce 1567 se obec stala součástí rájeckého panství, když ji koupil Bernard Drnovský z Drnovic. Od roku 1661 vlastnili Lipovec Rogendorfové a od roku 1763 Salmové. První soupis usedlých rolníků je z poloviny 17. století, kdy bylo v Lipovci 27 osedlých a 10 pustých gruntů.\n\nRoku 1785 byla v obci obnovena samostatná farnost, s níž souvisejí počátky školství v Lipovci; první samostatná školní budova byla vystavěna v roce 1804. V roce 1811 byla na vzdálených panských pozemcích založena osada Marianín. Roku 1822 vyhořel starobylý kostel, nový kostel Narození Panny Marie, postavený v letech 1828–1842 v pseudogotickém slohu, byl vysvěcen 8. září 1843. Školní budova, která po různých adaptacích a přístavbách slouží dodnes, byla zbudována v roce 1899. Po první světové válce postavili lipovečtí občané, známí tradicí těžby vápence a pálení vápna v selských vápenicích, dvě moderní šachtové vápenky. Za druhé světové války byla obec součástí tzv. Vyškovské střelnice. Z původních 1266 obyvatel bylo v letech 1943–1944 Němci násilně vystěhováno 1087 občanů, z nichž většina se po osvobození vlasti vrátila do rodné obce. V letech 1956–1958 byl na kopci Kojál nad vsí zbudován televizní a rozhlasový vysílač. Stožár vysílače, který je dominantou kraje, měří po celkové rekonstrukci 340 metrů.\n\nV letech 1986–2010 působil jako starosta František Kopřiva, od voleb 2010 do roku 2012 tuto funkci vykonával Ing. Tomáš Zouhar. Od roku 2012 je ve funkci starosty opět František Kopřiva.\n\n\n\n\n\n"}
{"id": "120265", "url": "https://cs.wikipedia.org/wiki?curid=120265", "title": "Knínice (okres Blansko)", "text": "Knínice (okres Blansko)\n\nMěstys Knínice se nachází na Malé Hané v Boskovické brázdě. Spadá pod okres Blansko v Jihomoravském kraji. Přímo sousedí s obcemi Vážany a Šebetov. Knínicemi protéká potok Semíč, který se v obci Svitávka vlévá do řeky Svitavy. Žije zde obyvatel.\n\nVe středověkých falzech se Knínice uvádějí již k letům 1197 a 1200. Podle jiného falza daroval markrabě Břetislav na počátku 13. století dvůr a trhovou ves Knínice s okolními vesnicemi klášteru Hradisku u Olomouce, jemuž tento majetek skutečně roku 1250 potvrdil Václav I. Již v roce 1279, kdy se obnovovaly hranice mezi knínickým a konickým zbožím, byly Knínice městečkem. Jeho význam se odrazil i na zřízení proboštství, k němuž došlo snad již ve 13. století.\n\nKnínický kostel zbudovaný na místě staroslovanského hradiště byl po celý středověk jediným farním kostelem na celém panství hradišťských premonstrátů. V roce 1284 získaly Knínice i právo opevnění, zda k němu ale skutečně došlo, není známo. Patrně ano, ale jen lehčím opevněním charakteru palisád. V rukou církevní vrchnosti zůstaly až do sklonku 18. století, v letech 1784-1848 náležely k šebetovskému panství hrabat Strachwitzů. Aglomerací Knínic jsou Vážany, připomínané ve falzu koncem 12. století, s raně barokním filiálním kostelem Zvěstování Panny Marie z roce 1685, později upravovaným.\n\nOd 22. června 2007 byl obci vrácen status městyse. K 5. květnu 2015 došlo k přejmenování městyse z \"Knínice u Boskovic\" na \"Knínice\", obdobná změna názvu jediné části obce proběhla 1. září 2015.\n\nV obci jsou dobré stravovací možnosti, sportovní areál s travnatým hřištěm pro kopanou a tenisové kurty s umělým povrchem. Obec má dobrou polohu jako východisko pro cykloturistické výlety na Drahanskou vrchovinu i do rovinatých terénů Malé Hané. Nachází se zde zastávka Českých Drah (vedlejší trať ze Skalice nad Svitavou přes Jevíčko do České Třebové) i autobusová zastávka.\n\nVe volebním období 2010 až 2014 byl starostou Ing. Zdeněk Kříž. Opětovně zvolen do této funkce byl rovněž na ustavujícím zasedání zastupitelstva 27. října 2014.\n\n\n\n"}
{"id": "120267", "url": "https://cs.wikipedia.org/wiki?curid=120267", "title": "Skalice nad Svitavou", "text": "Skalice nad Svitavou\n\nObec Skalice nad Svitavou (do roku 1951 jen \"Skalice\") se nachází 13 km severně od Blanska a 4 km jihozápadně od Boskovic v okrese Blansko v Jihomoravském kraji. Žije zde obyvatel.\n\nKdyž v roce 1979 byly na místě dnešního Agropodniku započaty vykopové práce pro novou budovu, byly nalezeny předměty ze starší doby kamenné, z mladší doby kamenné, z doby bronzové a z doby železné. Mezi předměty které se nalezly, byly pece, keramika, železné předměty, kosti různého stáří a 3 kostry. Podle průzkumu se zjistilo, že sídliště bylo opuštěno asi v 7. století před naším letopočtem.\n\nPrvní písemná zmínka o obci pochází z roku 1229, tehdy je připomínána jako osada. V letech 1341 a 1348 se v kronikách připomíná Ješek v Doubravici a na Skalici. A v roce 1505 se píše o přidružení obce Skalice do panství Boskovice. V 30 letech 18. století byla budována císařská silnice (dnešní silnice I/43 Brno - Česká Třebová) ke které ze Skalice vedla přípojka. Při budování železniční dráhy z Brna do České Třebové, v letech 1843 - 1849, trať byla vedena i přes Skalici. V té době byl stanici ve Skalici přidělen název Skalice - Boskovice, až roku 1924 byla stanice přejmenována na Skalice nad Svitavou, na to obec převzala celý název. V roce 1908 byla trať rozšířena ze Skalice směrem přes Boskovice do Chornic. Roku 1912 byla provedena elektrifikace obce. O osm let později se v obci objevil první automobil a následující rok i první telefon a zřízena četnická stanice. V roce 1928 se v obci objevilo první rádio a roku 1933 bylo provedena úprava koryta řeky. O rok později byla v obci zbudována kanalizace.\n\n\n\n"}
{"id": "120268", "url": "https://cs.wikipedia.org/wiki?curid=120268", "title": "Lažany (okres Blansko)", "text": "Lažany (okres Blansko)\n\nLažany jsou obec v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1353. Od roku 1390 byl pozemek obce rozdělen do dvou rodin, a to mezi pány z Boskovic a pány z Černé Hory. V roce 1504 Ladislav z Boskovic prodal část pozemků městu Brnu, odkud se neznámo jak dostal do vlastnictví řádu maltézských křižovníků.\n\nV roce 1793 zde bylo 34 domů se 186 obyvateli. V roce 1900 šlo o 48 domů a 329 obyvatel.\n\nObec se nachází na staré trstenické obchodní cestě, nyní na silnici I/43 směr Brno – Svitavy. V obci byl postaven kulturní dům, ve kterém probíhají různé kulturní akce (např. divadlo a bály), fotbalové hřiště s šatnami, kluziště s boudou na převlékání a uvaření si teplého nápoje a požární nádrž, kterou lze přes léto využívají lidé jako koupaliště. U ní se nachází WC, občerstvení, prolézačky pro děti a tenisový kurt. Obec má taky vlastní hasičskou zbrojnici. Obcí protéká potůček Lažánka.\n\nV obci je také spolková činnost. Fungují zde fotbalové oddíly mužů, dorostu a žen při TJ Sokol Lažany. Ženské fotbalové družstvo zde má tradici od roku 1955. Členové sboru dobrovolných hasičů se zúčastňují soutěží v požárním sportu, pořádají masopust a další akce. V roce 1998 vznikl místní ochotnický divadelní spolek Vosmikráska, který navázal na divadelní tradice z doby první republiky.\n\n\n\n"}
{"id": "120269", "url": "https://cs.wikipedia.org/wiki?curid=120269", "title": "Lhota Rapotina", "text": "Lhota Rapotina\n\nObec Lhota Rapotina se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1364. Dříve tu byl statek patřící místním vladykům, neznámo z jakého důvodu přešel na pány z Boskovic a roku 1547 statek koupil Šimon Eder ze Šťávnice. Obec byla přifařena k Boskovicím, v roce 1717 byl z původní kapličky vystavěný kostel sv. Vavřince. Obec postihl roku 1867 požár. V roce 1893 zde byla postavena přádelna vlny.\n\nOd 1. července 1980 do 31. prosince 1991 byla obec součástí města Boskovice.\n\n\n\n"}
{"id": "120270", "url": "https://cs.wikipedia.org/wiki?curid=120270", "title": "Škoda 17Tr", "text": "Škoda 17Tr\n\nŠkoda 17Tr je typ československého trolejbusu. Tento model (společně s autobusem Karosa B 831) byl vyvinut v rámci unifikace vozidel MHD společnostmi Škoda a Karosa v polovině 80. let 20. století.\n\nV roce 1983 byl vládou ČSSR schválen projekt tzv. unifikované řady vozidel MHD (druhý podobný návrh po neúspěšném pokusu ze 60. let Škoda T 11/Karosa ŠM 11). Cílem tohoto úkolu, jehož se účastnily národní podniky Škoda Ostrov a Karosa Vysoké Mýto, bylo vytvořit vozidlo, které by bylo vyráběno jako autobus i jako trolejbus. Hlavním požadavkem bylo co největší použití shodných dílů. Práce začaly na trolejbusu 14Tr a autobusu B 731, výsledkem projektu se nakonec stal trolejbus s označením 17Tr a autobus B 831. Záměr se ale nepovedl. Po revoluci byl celý projekt unifikace zrušen (celkem byly vyrobeny 3 vozy 17Tr a 3 vozy B 831). Podle původního konceptu měly být vyráběny i dvoučlánkové (Škoda 18Tr) a tříčlánkové (Škoda 19Tr) vozy.\n\nVůz 17Tr je dvounápravový trolejbus se polosamonosnou karoserií, která je složena z panelů. V pravé bočnici jsou umístěny troje dvoukřídlé výklopné dveře. Designéři z podniku Karosa (ta měla na starost výrobu karoserií pro autobusy i trolejbusy) vytvořili poměrně nadčasový design vozu. Také byly použity i nové technologie např. plasty. Důraz byl rovněž kladen na snížení úrovně vnějšího i vnitřního hluku vozidla. V interiéru se objevily nově zkonstruované sedačky pro cestující (již standardně umístěné příčně).\n\nNa konci roku 1987 byl postaven první vůz 17Tr. Šlo o funkční vzorek, který byl jako jediný ze všech tří postavených trolejbusů tohoto typu dokončen. Po vyrobení byl zkoušen u výrobce. Následně byl několik let odstaven a v polovině 90. let byl podroben dalším zkouškám (tentokrát šlo o nový asynchronní pohon). Po jejich ukončení byl odprodán Dopravnímu podniku Ostrava (DPO). Atypická výzbroj byla nahrazena standardní z trolejbusu 14Tr, vůz byl kompletně opraven a v roce 2000 byl zařazen do provozu pod evidenčním číslem 3903. V červnu 2007 byl jako poslední svého typu vyřazen a poté byl předán do brněnského Technického muzea.\n\nKaroserie prvního prototypu byla vyrobena v roce 1989. Nedokončený vůz byl o tři roky později prodán do Ostravy, kde byl po kompletaci a obdržení elektrické výzbroje z vozu 14Tr v roce 1996 taktéž zprovozněn. Obdržel evidenční číslo 3901 a v provozu se udržel deset let. V roce 2006 byl vyřazen, odkoupen Škodou Electric a předán podnikovému muzeu Škody. Po zániku Muzea Škoda na konci roku 2008 byl dlouhodobě zapůjčen ŠKODA-BUS klubu Plzeň jako exponát Muzea dopravy ve Strašicích.\n\nDruhý (taktéž nedokončený) prototyp trolejbusu 17Tr byl vyroben v roce 1990. Karoserii vozu odkoupil v roce 1992 podnik ČKD Trakce, který vůz dokončil a namontoval do něj vlastní elektrickou výzbroj. Trolejbus, který byl označen jako Tr831.03, byl bez cestujících zkoušen v Brně a Hradci Králové. Po ukončení zkoušek byl prodán do Ostravy, kde byl po dosazení standardní elektrické výzbroje typu 14Tr zařazen do provozu v roce 1998. Pod evidenčním číslem 3902 byl v provozu do roku 2006, kdy byl převeden mezi historická vozidla DPO. Mezi roky 2014–2017 probíhala oprava vozu do původního stavu po zařazení do provozu.\n\nNa přelomu 80. a 90. let 20. století plánoval Dopravní podnik města Jihlavy nákup trolejbusů Škoda 17Tr. K jeho realizaci nikdy nedošlo.\n\nVe druhé polovině 80. let 20. století se předpokládalo, že v brzké době dojde k obnovení pražského trolejbusového provozu. Plánoval se nákup trolejbusů Škoda 17Tr, k jejich dodání však vzhledem k ukončení tzv. projektu unifikované řady vozidel MHD nedošlo. Po roce 1992 byl zrušen i samotný projekt znovu zřízení trolejbusové sítě v Praze.\n\n\n"}
{"id": "120274", "url": "https://cs.wikipedia.org/wiki?curid=120274", "title": "Křetín", "text": "Křetín\n\nObec Křetín se nachází v okrese Blansko, 6 km západně od Letovic. Žije zde obyvatel. Obec se dělí na dvě části, vlastní Křetín a vesnici Dolní Poříčí.\n\nPrvní písemná zmínka o obci byla údajně z roku 1043 (\"Krenithin\"). Později bylo zjištěno, že se jedná o padělek z 13. století a skutečná první písemná zmínka pochází z roku 1308 (\"Petr de Krscina\" a později např. roku 1594 \"Krztin\"). Původně se zde nacházela tvrz, poblíž které byl v 16. století postaven renesanční zámek. Stavitelem byl Jindřich Vojenický z Vojenic. Od roku 1656 až do roku 1925 bylo panství v rukou rodu Walderodů z Eckhausenu (později Des Fours-Walderode). Roku 1852 zámek vyhořel a místo něho zde byla v roce 1861 postavena klasicistní venkovská vila, která nyní slouží jako dětská ozdravovna. Po roce 1898 zde určitou dobu jako zámecký kaplan působil pozdější brněnský biskup (1904–1916) a pražský arcibiskup (1916–1919) dr. Pavel hrabě Huyn.\n\n\n\n\n\n"}
{"id": "120275", "url": "https://cs.wikipedia.org/wiki?curid=120275", "title": "Sebranice (okres Blansko)", "text": "Sebranice (okres Blansko)\n\nObec Sebranice (dříve také \"Cebranice\", německy \"Sebranitz\") se nachází v okrese Blansko v Jihomoravském kraji. Touto vesnicí na okraji Boskovické brázdy protéká potok Sebránek. První zmínka o obci se nachází v historických pramenech z roku 1043. Žije zde obyvatel.\n\nV dávných dobách se na místě, kde dnes leží Sebranice, nacházel jen smíšený prales, který tvořil přirozenou hranici mezi Čechami a Moravou. Když v roku 1031 dobyl Moravu kníže Břetislav a spojil ji s Čechami, pozbyl prales význam a bylo povoleno jej mýtit. První písemná zmínka o obci se datuje do roku 1043: ves Sebranice je zmiňována v listině, prostřednictvím které ji spolu s přilehlým územím daroval kníže Břetislav za výsluhu členu své družiny Eppovi. Poté se ves a pozemky až k řece Svitavě dostaly do vlastnictví břevnovského kláštera. Od roku 1348 náležely pánům z Boskovic. Ve vsi byla i tvrz a to s největší pravděpodobností na návrší uprostřed obce vedle kostela Nanebevzetí Panny Marie, kde se dnes nachází areál zemědělského družstva. V druhé polovině 15. a v první polovině 16. století drželi údajně Sebranice někteří příslušníci drobné šlechty. V zemských deskách však žádné převody pro toto období zaznamenány nejsou. K roku 1481 se po nich jmenuje jakýsi Vilém ze Zviřetic a Sebranic a až v roce 1549 Ladislav Velen z Boskovic, dědic po Kryštofovi z Boskovic.\n\nMezi nejstarší rodiny ve vsi patří Kanýzovi, Lepkovi, Páralovi, Slezákovi, Chloupkovi, Piknovi, Pietovi, Pulcovi nebo Křápovi, kteří v Sebranicích nebo jejím bezprostředním okolí sídlí přinejmenším od konce 17. století. Dne 2. 9. 1888 se zde narodil František Kovář, profesor-biblista, biskup a třetí patriarcha Církve československé husitské.\n\n\n\n\n"}
{"id": "120277", "url": "https://cs.wikipedia.org/wiki?curid=120277", "title": "Vážany (okres Blansko)", "text": "Vážany (okres Blansko)\n\nObec Vážany se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1167. Obec byla následně až do konce 15. století v držení vladycké rodiny z Vážan. Následující staletí se tu vystřídalo několik majitelů, od 18. století byly Vážany v držení šebetovského panství.\n\n\n\n"}
{"id": "120278", "url": "https://cs.wikipedia.org/wiki?curid=120278", "title": "Senetářov", "text": "Senetářov\n\nObec Senetářov se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349, kdy je v moravských zemských deskách uskutečněn zápis o prodeji holštejnského panství, které od Čeňka z Lipé kupuje Vok I. z Holštejna. Senetářov se na listině uvádí jako Czynolz. V roce 1371, kdy nechal Vok II. z Holštejna zapsat své manželce věno na vsích svého panství, se Senetářov nazýval Senotycz. V majetku pánů z Holštejna byla ves až do roku 1437, kdy panství koupil Hynek z Valdštejna a Židlochovic. V roce 1459 se Vokovi V. z Holštejna podařilo získat Senetářov nakrátko zpět, ale již roku 1464 ho spolu s Kotvrdovicemi, pustou západní polovinou Podomí a pustými vesnicemi Dvorce a Budkovany vlastnil Smil z Loděnice, který vystavěl v Kotvrdovicích tvrz. V roce 1480 byl majitelem Senetářova Jiřík ze Zhoře, o deset let později Jan Heralt z Kunštátu, ale již roku 1492 vlastnil kotvrdovické panství včetně Senetářova Václav Gedeon z Olešničky. V rukách tohoto rodu byl Senetářov až do roku 1574, kdy vesnici získal Bernard Drnovský z Drnovic na Rájci. Poté sdílel Senetářov osudy rájeckého panství, které vlastnili Rogendorfové a po nich Salmové.\n\nNa konci 16. století zemřelo na následky morové epidemie velké množství senetářovských obyvatel. V 17. století došlo ke zvětšení katastru obce, kterému připadla západní polovina zaniklého Podomí a části katastrů zaniklých vsí Bystřece a Dvorců.\n\nPočátkem 17. století bylo v obci 24 domů. V roce 1846 šlo o 78 domů a 580 obyvatel. Roku 1900 v obci žilo 747 obyvatel. Škola zde byla postavena roku 1860.\n\nZa druhé světové války se stal Senetářov součástí tzv. „Vyškovské střelnice“ a byl násilně vystěhován. Po ukončení německé okupace se občané mohli vrátit zpět do svých domovů. V letech 1969–1971 byl v obci postaven kostel sv. Josefa.\n\n\n\n\n\n"}
{"id": "120282", "url": "https://cs.wikipedia.org/wiki?curid=120282", "title": "Happy (píseň, The Rolling Stones)", "text": "Happy (píseň, The Rolling Stones)\n\nHappy / All Down The Line je druhým singlem k albu Exile On Main Street rockové skupiny The Rolling Stones vydaným pouze v USA, Japonsku a Austrálii. Obě písně byly natočeny během let 1970 – 1971 ve studiích London Sound a Trident v Londýně, Sunset Sound v Los Angeles a v suterénu vily ve francouzském městečku Villefranche-sur-Mer, rané verze písně \"All Down The Line\" pocházejí již z roku 1969 při nahrávání alba Let It Bleed. Singl vyšel 15. července 1972 a v USA dosáhl na 22. příčku. Obě písně vyšly na albu Exile On Main Street, \"All Down The Line\" s odlišnou mixáží. Autory skladeb jsou Mick Jagger a Keith Richard.\n\nzákladní informace:\n\nA strana\n\n\"Happy\" (Jagger / Richard) – 3:00\n\nB strana\n\n\"All Down The Line (single version)\" (Jagger / Richard) – 3:58\n"}
{"id": "120289", "url": "https://cs.wikipedia.org/wiki?curid=120289", "title": "Fudži (1896)", "text": "Fudži (1896)\n\nFudži (: ) byla bitevní loď typu predreadnought japonského císařského námořnictva. Společně se sesterskou lodí \"Jašima\" náležela k třídě \"Fudži\". Byla jednou z šesti japonských bitevních lodí (\"Fudži\", \"Jašima\", \"Šikišima\", \"Hacuse\", \"Asahi\" a \"Mikasa\"), které tvořily hlavní námořní údernou sílu Japonska v rusko-japonské válce v letech 1904-1905. Byla pojmenována podle známé japonské hory Fudži.\n\n\"Fudži\" a její sesterská loď \"Jašima\" byly první dvě japonské bitevní lodě. Protože samo Japonsko ještě nebylo schopno stavět velké, moderní válečné lodě, byla \"Fudži\" objednána v roce 1894 v britských loděnicích Thames Iron Works.\n\n\"Fudži\" byla dodána v roce 1897 a stala se součástí jádra japonské flotily během rusko-japonské války v letech 1904-1905. Dne 9. února 1904 byla dvakrát zasažena nepřátelskou palbou při odstřelování ruského přístavu Port Arthur. Dne 22. března opět bombardovala stejný přístav. 10. srpna 1904 se zúčastnila bitvy ve Žlutém moři. V bitvě u Cušimy 27. května 1905 byla sice jedenáctkrát zasažena, ale svou palbou potopila ruskou bitevní loď \"Borodino\", ze které se po zničující explozi zachránil jen jeden z 830 příslušníků posádky.\n\nPo skončení rusko-japonské války byla \"Fudži\" modernizována – byly odstraněny stěžňové koše a vyměněny kotle. Další modernizaci podstoupila v roce 1910, kdy byla všechna v Británii vyrobená děla vyměněna za japonská. Dne 28. srpna 1912 byla překlasifikována na \"kaibókan\" 1. třídy a přeřazena k výcviku dělostřelců a námořníků. Pro svou celkovou zastaralost strávila první světovou válku v přístavu Kure jako cvičné plavidlo.\n\nV roce 1922 byla \"Fudži\" odzbrojena a stala se ubytovací lodí. Její šrouby, dělové věže a všechna děla byly odstraněny a nahrazeny dřevěnými nástavbami a plochou palubou pro výcvik. Další dvě desetiletí strávila zakotvená v Jokosuce jako plovoucí kasárna a výcvikové centrum.\n\nOd roku 1944 byla loď využívána jako vývojové centrum kamuflážních schémat, které byly testovány na jednometrových modelech japonských letadlových lodí. \"Fudži\" utrpěla určité škody při amerických náletech, ale nepotopila se a v roce 1948 byla v Jokosuce sešrotována.\n\n"}
{"id": "120290", "url": "https://cs.wikipedia.org/wiki?curid=120290", "title": "Streets of Love", "text": "Streets of Love\n\nStreets Of Love / Rough Justice je pilotním singlem k albu A Bigger Bang rockové skupiny The Rolling Stones koncipovaný jako oboustranný, tedy obě strany jsou vedeny jako strany A. Obě písně byly natočeny v roce 2005 v Ocean Way Recording Studios v Los Angeles. Singl vyšel 22. srpna 2005 a ve Velké Británii dosáhl na 15. příčku. Obě písně vyšly na albu A Bigger Bang, \"Streets Of Love\" je zkrácená. Autory skladeb jsou Mick Jagger a Keith Richards.\n\nzákladní informace:\n\nA1 strana\n\nSTREETS OF LOVE (single edit) 4:20\n\nA2 strana\n\nROUGH JUSTICE 3:15\n"}
{"id": "120294", "url": "https://cs.wikipedia.org/wiki?curid=120294", "title": "Autobusová nádraží a stanoviště v Česku", "text": "Autobusová nádraží a stanoviště v Česku\n\nAutobusové nádraží (v českých jízdních řádech obvykle označované zkratkou aut. nádr.) je účelová komunikace s větším počtem autobusových stání (zastávek) a odbavovací budovou. Podle zákona č. 13/1997 Sb. (§ 14 odst. 2 písm. d) ) autobusové nádraží nikdy není součástí silnice ani místní komunikace.\n\nAutobusové stanoviště (zkr. aut. st.) je samostatný terminál na účelové komunikaci nebo skupina zastávek na silnici nebo místní komunikaci, které nejsou vybaveny odbavovací (výpravní) budovou a mají menší vybavení pro cestující i pracovníky dopravců než autobusové nádraží.\n\nTechnické požadavky na česká a slovenská autobusová nádraží upravuje od 1. listopadu 1991 \"ČSN 73 6075 Navrhovanie autobusových staníc (Navrhování autobusových nádraží)\". Nahradila oborovou normu ON 73 6075 z 31. října 1977. Jsou normalizovány všeobecné požadavky, požadavky na dopravní plochy, výpravní budovy, na vybavení autobusových nádraží městské hromadné dopravy, na servisní a technická zařízení, předstaniční prostory, ukazatele apod. V souvislosti s probíhající revizí \"ČSN 73 6425 Autobusové, tramvajové a trolejbusové zastávky\" se uvažuje o možném zrušení či nahrazení ČSN 73 6075, také proto, že podle některých názorů jsou stávající autobusová nádraží v menších městech většinou rozlohou předimenzovaná, což prodlužuje přístupové, odchozí a přestupní pěší vzdálenosti.\n\nDopravní plocha autobusového nádraží je obvykle oddělena od průjezdních komunikací a opatřena samostatným vjezdem, který může i nemusí být společný s výjezdem. Poblíž vjezdu obvykle bývá výstupní stání (zastávka), jehož délka bývá větší než u nástupních stání. Nástupní stání bývají umístěna v řadě za sebou jednak na obvodu dopravní plochy, a zpravidla ještě na jednom či několika dlouhých souběžných nástupních ostrůvcích uvnitř plochy. Jednotlivé zastávky (stání) jsou za sebou umístěny buď v těsném řazení (tedy ve vzdálenosti délky autobusu) nebo v polotěsném řazení (v takové vzdálenosti, aby autobus mohl bez couvání vyjet ze zastávky i tehdy, je-li následující zastávka také obsazena). Jednotlivé nástupní ostrůvky mohou být propojeny pomocí přechodů pro chodce, nadchodu nebo podchodu. Zábradlí by měla usměrňovat pohyb osob po dopravní ploše a chránit čekající na nástupních ostrůvcích.\n\nNěkterá starší autobusová nádraží nebo autobusová stanoviště (například u hlavního nádraží v Hradci Králové) nemají na jednotlivých stáních zvýšená nástupiště, ale jsou určena pro nástup z úrovně vozovky.\n\nNa některých autobusových nádražích ve stísněných poměrech je dopravní plocha ohraničená pravoúhle zubovitým okrajem chodníku, přičemž autobus dojede k nástupnímu stání šikmo, čelem k levé straně zubu tak, že přední dveře autobusu jsou umístěny nad pravou stranou zubu tvořeného zalomením chodníkové hrany. Při odjezdu tedy musí autobus couvat.\n\nDo osmdesátých let dvacátého století bývala česká autobusová nádraží budována zpravidla odděleně od terminálů městské hromadné dopravy i od železničních stanic, třebaže pokud možno v jejich blízkosti. Nyní se někde opět prosazuje tendence zřizovat společné odbavovací budovy a terminály co nejvíce integrovat tak, aby pěší přestup byl co nejjednodušší a služby poskytovány co nejefektivněji.\n\nV prostoru autobusového nádraží, zpravidla ve výpravní budově, mají být umístěny čekárna, záchody, občerstvovací zařízení, odpočinkové a střídací místnosti pro řidiče, místnosti a vybavení pro dispečery.\n\nNa jednotlivých stáních musí být umístěny označníky zastávek (zastávkové sloupky), jejichž součástí (nebo vybavením) je dopravní značka „Zastávka“. Každé stání musí být vybaveno též zastávkovými jízdními řády příslušných linek. K orientaci cestujících bývají stání označena výraznými rozlišujícími čísly. V dobře vybavených autobusových nádražích bývá na zastávkovém sloupku nebo poblíž něj vyznačen přehled linek a směrů odjíždějících z příslušného stání. Teoreticky podle právních předpisů by mělo být každé stání označeno i názvem zastávky. Dříve podle technických předpisů postačilo označení názvu na velké tabuli poblíž výstupního stání nebo například na odbavovací budově tak, aby bylo viditelné z prostoru celého nádraží.\n\nAutobusové nádraží by mělo být v ideálním případě též vybaveno: \n\nTučně jsou v přehledu uvedena všechna autobusová nádraží, která mají toto označení (aut. nádr.) v názvu zastávky ve schváleném jízdním řádu. Zvláštními případy jsou autobusová nádraží označená jako ústřední (ÚAN) nebo centrální (CAN): „Praha, ÚAN Florenc“, „Brno, ÚAN Zvonařka“, „Ostrava, ÚAN“ a „Plzeň, CAN“.\n\nNěkteré z ostatních autobusových stanovišť a terminálů jsou v seznamu uvedeny netučným písmem.\n\nV nedávné době se uskutečnily nebo se chystají mnohé rekonstrukce nebo výstavby nových autobusových nádraží i sdružených terminálů.\n\n\n\nV roce 2014 bylo celkově v kraji 35 autobusových nádraží, z nichž ve vlastnictví dopravců bylo 17, a 3105 autobusových zastávek (i s nádražími).\n\n\n\n\n\n\n\n\n\n\n\n\n\n"}
{"id": "120295", "url": "https://cs.wikipedia.org/wiki?curid=120295", "title": "Hurricane (píseň)", "text": "Hurricane (píseň)\n\nHurricane je protestsong, který napsali Bob Dylan a Jacques Levy. Popisuje údajné projevy rasismu proti černošskému boxerovi Rubinovi Carterovi., kterého Dylan opěvuje jako křivě odsouzeného.\n"}
{"id": "120298", "url": "https://cs.wikipedia.org/wiki?curid=120298", "title": "Bylina (rozcestník)", "text": "Bylina (rozcestník)\n\nBylina je pojem užívaný ve více významech:\n\n\n\n\n\n"}
{"id": "120299", "url": "https://cs.wikipedia.org/wiki?curid=120299", "title": "Tužanka", "text": "Tužanka\n\nTužanka (\"Sclerochloa\") je rod trav, tedy z čeledi lipnicovitých (\"Poaceae\"). Jedná se většinou o jednoleté byliny. Jsou většinou trsnaté. Listy jsou ploché nebo složené, na vnější straně listu se při bázi nachází jazýček. Květy jsou v kláscích, které tvoří jednoduchý hrozen nebo latu, která je často strboulovitě stažená. Klásky jsou zpravidla vícekvěté (nejčastěji 3-8 květů). Na bázi klásku jsou 2 plevy, které jsou často velmi nestejné. Pluchy jsou zpravidla bez osin. Plevy i pluchy jsou blanitě lemované. Plušky jsou často dvoukýlné. Plodem je obilka, která není okoralá. Nejméně 2 druhy v J polovině Evropy a Z Asii, zavlečeny i jinde, často halofyty. Někdy udáváno až 6 druhů, záleží na taxonomickém pojetí.\nV České republice roste pouze jediný druh tužanka tvrdá (\"Sclerochloa dura\"). Existuje také dnes už málo používané synonymum \"Poa dura\", pod kterým je ale udávána na wikimedia commons. Jedná se částečně o halofyt (rostlina preferující či tolerující zasolené půdy), roste často na sešlapávaných místech. Rozšířena je jen v nejteplejších a nejsušších oblastech České republiky, např. okolí Žatce a J Morava. Patři mezi silně ohrožené druhy-C2.\n\nKvětena ČR: 8 díl\n"}
{"id": "120301", "url": "https://cs.wikipedia.org/wiki?curid=120301", "title": "Morgoth", "text": "Morgoth\n\nMorgoth Bauglir („Černý nepřítel“) je literární postava ve fantasy příbězích o Středozemi J. R. R. Tolkiena, první \"Temný pán\", jemuž byl Sauron, pozdější nositel téhož titulu, služebníkem. Původně se jmenoval Melkor („Ten, který povstává v moci“) a jako nejmocnější Ainu byl jedním z Valar, ale stal se Nepřítelem a přestal být mezi Valar počítán. Jméno Morgoth („Temný nepřítel světa“) obdržel od Fëanora poté, co zabil jeho otce Finwëho. V Poslední bitvě Dagor Dagorath bude zabit levou rukou gnóma Maedhrose.\n\nMorgoth je jméno v sindarštině a znamená „Černý (Temný) nepřítel“; Bauglir je také sindarské jméno znamenající „Tyran“ nebo „Utiskovatel“. Morgoth Bauglir je vlastně epitet. Jeho jméno poprvé zmíněno v Ainulindalë je Melkor, což v quenijštině znamená „Ten, který povstává v moci“. Měl také jméno ve Valarinu, které však není nikde zmíněno. Sindarský ekvivalent k Melkorovi je Belegûr, nebylo však nikde použito. Stejně jako Sauron měl mnoho dalších titulů: Pán Temnoty, Temná moc (síla) severu a Velký nepřítel.\n\nPřed stvořením Ardy byl Melkor nejmocnějším Ainu. Strávil dlouhý čas hledáním tajného ohně. Na rozdíl od ostatních Ainur byl Melkor pyšný a chtěl být sám stvořitelem a vládcem svého vlastního světa.\n\nBěhem Hudby Ainur se pokusil změnit Hudbu a vložit do ní své vlastní myšlenky. Někteří Ainur se k němu v tomto přidali a oponovali Eruovi v hlavním tématu Hudby. Ironicky tím zvýšil krásu Eruových úmyslů, když v ní projevil svou smutnou disharmonii. Hudba Ainur byla „šablonou“ pro celé dějiny a hmotu Ardy (vesmír byl jejím obrazem).\n\nPo Stvoření mnoho Ainur vstoupilo do Eä. Nejmocnějšími byli Valar nebo Mocnosti světa; menšími byli Maiar, kteří byli jejich pomocníky. Začali vytvářet svět (Ardu) podle Eruových témat tak, jak jim rozuměli. Melkor a jeho stoupenci vstoupili do Eä, kde ničili a poškozovali práci druhých.\n\nNakonec do Ardy vstoupil Tulkas a zahnal jej do vnější temnoty. To však dlouho netrvalo. Zatímco ostatní Valar dleli na Almarenu, Melkor si tajně založil na dalekém severu pevnost Utumno a pokazil počínající Jaro Ardy. Měl rovněž zásadní podíl na zničení Dvou lamp. Někdy v té době také vztyčil Mlžné hory a Železné hory, jako Oromëho překážku v jízdě.\n\nMelkor byl prvním, kdo si uvědomil Probuzení elfů, a některé z prvních elfů unesl a (pravděpodobně) z nich mučením a našeptáváním stvořil ohavné plemeno skřetů jako výsměch Eru Ilúvatarovi. Melkorovi služebníci se záměrně k elfům přibližovali na koních, jako prevence proti setkání s Oromëm, který sám jezdil na velkém koni. Jakmile však Valar poprvé shledali že elfové procitli, hned vytáhli proti Melkorovi, porazili ho a svázali svým řetězem po dobu tří věků v síních Mandosu.\n\nPo propuštění se mohl svobodně pohybovat po Amanu, kde mezi Noldor zasel strašlivé lži. Melkor prahl po Fëanorových silmarilech a proto jednoho dne spolu s Ungoliant zničil světlo Dvou stromů, ukradl silmarily a zabil přitom Finwëho, prvního Velekrále Noldor. Jeho syn Fëanor za to Melkora proklel a nazval jej Morgothem, Temným nepřítelem světa.\n\nMorgoth se vrátil do své staré pevnosti Angbandu, jelikož Utumno bylo zničeno během jeho první porážky, a kde se opět spojil se Sauronem a balrogy.\n\nCelý První věk vedl Morgoth strašlivé války s Noldor, Sindar a Edain. Během těchto válek, které trvaly 597 let, opustil svou pevnost Angband pouze dvakrát. Poprvé se tak stalo, když se probudili lidé, aby jim přišel zasít strach do srdcí a donutil je sloužit mu. Podruhé vyšel na Fingolfinovu výzvu k boji v roce 455. Svedli spolu souboj, ve kterém Morgoth Fingolfina zabil, ale sám utrpěl sedm zranění a od té doby kulhal na jednu nohu a byl poškrábán orlem Thorondorem, který zachránil Fingolfinovo tělo před zohavením.\n\nMorgothovi se stal osudným odvážný čin Eärendila, který doplul do Eldamaru a prosil za Dvě plemena o odpuštění. Poté lid Valar vytáhl do Války hněvu, v níž byl Morgoth poražen a byl vystrčen za Hradby noci. Odtud se nevrátí až do Dagor Dagorathu, Bitvy bitev, kterou zahájí zničením Slunce i Měsíce, bude bojovat s Tulkasem.\n\n\nPostava Melkora, která se objevuje v knihách J. R. R. Tolkiena \"Silmarillion\" a \"Húrinovy děti\", hraje významnou roli v celé Tolkienově mytologii. Představuje personifikaci zla ve Středozemi. Morgoth ukazuje pozdějším generacím (čtenářům) morální varování. Zobrazuje jak zlo, pýchu, nenasytnost a touhu po moci, tak jeho pád a destrukci, které z jeho zla pocházejí. Jeho příběh také vysvětluje existenci zla v jinak nevinných lidských životech a bolest, kterou postavy Středozemě trpí.\n\nJeho role je založena na Satanovi (Luciferovi) v křesťanství. V dějinách Středozemě hraje Morgoth roli velkého nepřítele, největšího nepřítele Ardy Prvního věku.\n\n\n\n"}
{"id": "120303", "url": "https://cs.wikipedia.org/wiki?curid=120303", "title": "Brela", "text": "Brela\n\nBrela je vesnice a opčina, v níž žije 1 771 obyvatel (2001), ležící v chorvatské Splitsko-dalmatské župě. Nachází se na dalmatském pobřeží Jaderského moře, přibližně 15 kilometrů severozápadně od Makarské.\n\nBrela, ležící mezi masivem Biokovo a Jaderským mořem, žije z cestovního ruchu. Je známa rovněž jako perla Makarské riviéry. V roce 1968 získala obec ocenění jako „Šampion Jadranu“ – za velký úspěch v oblasti cestovního ruchu.\n\nAčkoliv Brelu v sezoně navštěvují turisté (především Němci, Češi, Italové a Poláci), udržuje si svoji klidnou atmosféru a zůstává letoviskem vhodným pro rodiny s dětmi. Pláže jsou oblázkové a voda díky přirozeným skalním filtracím křišťálově čistá.\n\nV roce 2004 umístil americký magazín Forbes pláže Brely na 6. místo v seznamu 10 nejkrásnějších světových pláží, přičemž mezi plážemi v Evropě se umístila na prvním místě.\n\n"}
{"id": "120305", "url": "https://cs.wikipedia.org/wiki?curid=120305", "title": "Bylina (pověst)", "text": "Bylina (pověst)\n\nBylina (: , mn. č. \"byliny\", také \"bylyny\" nebo \"stariny\") je žánr ruských epických hrdinských básní, které obvykle popisují hrdinské činy bohatýrů (například Ilja Muromec, Dobryňa Nikitič, Aljoša Popovič, Volch Vseslajevič, Mikula Seljanovič, či Svjatogor).\n\nByliny vznikaly patrně od 12. století, tento odhad je ale založen na zmínce ve Slovu o pluku Igorově (které je samo co do formy a stylu v podstatě bylinou), jehož autenticita ale není zcela jasná. Nejmladší byliny vznikly až v 19. století. Byliny byly předávány ústní cestou, přednášeny s \"hudebním\" doprovodem tzv. \"skazateli\", takže se pochopitelně postupem doby měnily, přizpůsobovaly aktuálním událostem i změnám dobového vkusu.\n\nByliny se dělí do několika cyklů, přibližně podle historického období (nejslavnější jsou patrně básně z kyjevského cyklu o Vladimíru I. a Vladimíru Monomachovi a jejich bohatýrech, další cykly jsou např. o bohatýrech novgorodských (např. o Vasilu Buslajevičovi), moskevských, o povstání Stěnky Razina, o ukrajinských kozácích, až po tzv. petriady o Petru Velikém). Ruským bylinám jsou podobné ukrajinské dumy.\n\nByliny jsou psány nerýmovaným tónickým veršem, byly přednášeny většinou s hudebním doprovodem, jsou psány typickým stylem (opakování promluv a popisů, kontrasty, antiteze, obrácený slovosled, ustálená epiteta), který se mnoho ruských básníků snažilo napodobit, byliny se staly inspirací i pro mnoho jiných uměleckých děl, některé byly i zfilmovány.\n\nByliny byly v pozdější době folkloristy sebrány do několika sbírek, z nichž nejrozsáhlejší \"Polnyj svod kyjevskich bylin\" A. Lelčuka je k dispozici online. Do češtiny některé byliny volně přebásnil František Ladislav Čelakovský formou tzv. ohlasů v básnické sbírce \"Ohlas písní ruských\", existují ale i další překlady.\n"}
{"id": "120307", "url": "https://cs.wikipedia.org/wiki?curid=120307", "title": "Opatov (okres Svitavy)", "text": "Opatov (okres Svitavy)\n\nOpatov (latinsky Abbatis villa, německy \"Abtsdorf\") je obec v okresu Svitavy a Pardubickém kraji. PSČ obce je 56912, její nadmořská výška 438 m. Žije zde  obyvatel.\n\nNachází se zde železniční stanice na hlavní trati Brno - Česká Třebová; zastavují zde pouze některé osobní vlaky.\n\nPrvní písemná zmínka o obci pochází z roku 1347. V 1. polovině 13. století byl založen kostel sv. Antonína poustevníka snad na starších románských základech. V letech 1575–1579 proběhly renesanční úpravy kostela, roku 1689 byla k severní zdi presbytáře přistavěna kaple a mezi roky 1702 a 1703 došlo k přístavbě severní boční lodi.\n\nV roce 1930 byla většina z 1981 obyvatel německé národnosti. K obci náleží osady Hvězda (Stern) při bývalém panském dvoře se správní budovou (Zámečkem) a Nový Rybník (Neuteich) při cestě do Semanína.\n\n\n\nZ Opatova pocházel Jan Deml. Jeho vnuk, kněz a spisovatel Jakub Deml (1878–1961) popisuje v \"Mohyle\" historii rodu. V kapitole 19 podává popisnou črtu o tom, jak se s Pavlou Kytlicovou a bratrem Antonínem vypravili do Opatova, aby nalezli dědův rodný domek.\n\n\nV obci je od 17. července 2006 v provozu sluneční elektrárna využívající solární články s výkonem 60 kilowattů.\n\n\n"}
{"id": "120313", "url": "https://cs.wikipedia.org/wiki?curid=120313", "title": "Omáčka", "text": "Omáčka\n\nOmáčka je hustá kapalina podávaná k jídlu nebo používaná při jeho přípravě.\n\nOmáčky se nekonzumují samostatně, dodávají totiž pokrmu aroma, vlhkost a vzhled. Latinsky se řekne omáčka \"salsus\" (znamená \"osolený\"), z čehož je odvozeno toto slovo v mnoha jazycích, např. ve francouzštině a v angličtině. Jedna ze základních omáček je bešamel. Omáčka pro salát se nazývá v hustější formě dresink nebo spíše v řidší formě zálivka. Omáčka určená k namáčení se jmenuje dip. K dochucování omáček se používají dochucovadla, tekutá i další koření (Maggi, Worcestrová omáčka, sojová omáčka).\n\nV Česku jsou velmi rozšířené omáčky, které jsou hutné, obsahují maso a dávají se jako doplněk ke knedlíkům či jiné příloze:\n\n\n\n\n\n"}
{"id": "120318", "url": "https://cs.wikipedia.org/wiki?curid=120318", "title": "Tržek", "text": "Tržek\n\nTržek je obec v okrese Svitavy v Pardubickém kraji, 4 km severozápadně od Litomyšle. Žije zde  obyvatel. Nedaleko obce při silničním tahu I/35 leží i železniční zastávka na regionální železniční trati Choceň – Litomyšl. Mezi Tržkem a Nedošínem se rozprostírá PP Nedošínský háj, mj. dějiště Jiráskovy \"Filosofské historie\". V okolí obce je několik rybníků, pozůstatek po původně mnohem rozsáhlejší rybniční soustavě. Směrem k Cerekvici nad Loučnou se nachází soutok řek Loučná a Desná.\n\nTržek se připomíná už roku 1141, první písemná zmínka o obci pak pochází z roku 1347. V době vrcholného středověku tu opatové vystavěli dvůr, k němuž byla za litomyšlského biskupství přistavěna tvrz. Při ní zbudoval biskup Albrecht ze Šternberka roku 1376 klášter Panny Marie a uvedl sem 13 kartuziánů. V klášteře přebývala i Anna Benešovská, matka biskupa litomyšlského Jana Železného. Za husitských válek byl klášter roku 1421 vypálen orebity. V obci se dosud zachovalo pomístní pojmenování \"„V Kartouzích“\".\n\nV novodobé historii působily v obci dva mlýny, velký akcionářský Faulhamerův (nyní výroba krmných směsí) a rodinný Zamastilův propojený s pekárnou (dodnes s poměrně zachovalou původní výbavou).\n\n\n"}
{"id": "120319", "url": "https://cs.wikipedia.org/wiki?curid=120319", "title": "Svojanov", "text": "Svojanov\n\nSvojanov je městys v okrese Svitavy v Pardubickém kraji, zhruba 15 km jihovýchodně od Poličky. Žije zde  obyvatel.\n\nPrvní písemná zmínka pochází z roku 1287. Historie je pevně spjata s hradem Svojanov, který byl založen na jedné z nejvýznamnějších obchodních stezek, tzv. Trstenické.\n\nOd 10. října 2006 byl obci vrácen status městyse.\n\nMístními částmi městyse Svojanov jsou tato sídla:\n\n\nUkázky hornin svoru a amfibolitu ze svojanovského lomu jsou umístěny ve venkovní expozici geoparku v areálu Geofyzikálního ústavu Akademie věd České republiky v Praze 4 – Spořilově.\n\n\nNa hradě Svojanov se odehrává děj dětské knihy \"Tajemný hrad Svojanov aneb Paměti Františka Povídálka\" od Bohuslava Březovského (1912–1976).\n\n"}
{"id": "120321", "url": "https://cs.wikipedia.org/wiki?curid=120321", "title": "Krátké vlny", "text": "Krátké vlny\n\nKrátké vlny (zkratka KV nebo též SW z anglického \"Short Wave\") je oblast elektromagnetického záření používaná především pro přenos rozhlasového a radiového signálu v atmosféře. Označení vyplývá z toho, že jeho vlnová délka je kratší než pro tzv. střední a dlouhé vlny.\nPodle definice frekvenční obor zahrnuje frekvence od 3 do 30 MHz, což odpovídá vlnovým délkám 100 až 10 metrů. Pro přenos zvukového signálu se převážně používá amplitudová modulace, ale například pro přenos v pásmu označovaném \"CB\" (kolem 27 MHz) je standardem modulace kmitočtová.\n\nVýhodou krátkých vln je způsob jejich šíření v atmosféře - díky mnohonásobným odrazům k nimž dochází na ionizovaných částicích ve vyšších vrstvách (ionosféra) není nutná přímá dohlednost mezi vysílačem a přijímačem, takže jejich vzájemná vzdálenost může dosáhnout i tisíců až desítek tisíc kilometrů. Toho se využívá pro přenos vysílání i mezi kontinenty. Slabinou jsou naopak nestabilní podmínky šíření. Podle denní a roční doby, kmitočtu, sluneční aktivity a dalších vlivů se dosah jinak stejného vysílacího zařízení může měnit od několika desítek do několika tisíc kilometrů a to i během několika hodin.\n\nNaprostá většina rozhlasových stanic vysílá na přidělených kmitočtech ve vybraných pásmech krátkých vln. Jsou to pásma:\nV rámci těchto pásem jsou frekvence rozmístěny s odstupem minimálně 5 kHz.\nVelmi často má jediná stanice přiděleno několik kmitočtů v různých pásmech a používá je k vysílání současně resp. postupně v průběhu dne. Během dne se totiž v důsledku dopadajícího slunečního světla mění ionizace molekul v atmosféře a tím i podmínky šíření krátkých vln. V ranních a večerních hodinách jsou tak pro příjem nejvýhodnější delší vlnové délky, naopak přes den se lépe šíří vlnové délky kratší.\n\nProstřednictvím krátkých vln se často vysílají zahraniční programy rozhlasových stanic do zemí, kde je omezená svoboda projevu nebo kde je zavedena cenzura. Například pro Československo před Sametovou revolucí vysílala na krátkých vlnách řada stanic, mezi jinými Svobodná Evropa, Hlas Ameriky, Deutsche Welle. Reakcí komunistického režimu bylo mimo jiného zavedení tzv. rušiček tj. vysílačů s vysokým výkonem, které měly zabránit příjmu těchto stanic. Jejich ústředním sídlem byla vesnice Pohodlí u Litomyšle. Podobná situace byla i v době 2. světové války.\n"}
{"id": "120325", "url": "https://cs.wikipedia.org/wiki?curid=120325", "title": "Berlínská letiště", "text": "Berlínská letiště\n\nBerlín má v současné době (2009) dvě mezinárodní letiště pro civilní dopravu s celkovou kapacitou kolem 20 milionů cestujících. V době rozděleného města existovala celkem 4 letiště (až do roku 1995), z toho tři v západních sektorech města a jedno na území NDR. V budoucnu se tento počet má zredukovat na dvě a později na jedno – na letiště Berlín Braniborsko.\n\nJedná se o následující letiště, která jsou pojmenována podle městských čtvrtí resp. obcí, kde se nacházejí:\nLetiště Berlín-Tempelhof, kód IATA: THF\n\nLetiště Berlín-Tegel, kód IATA: TXL\n\nLetiště Berlín-Schönefeld, kód IATA: SXF\n\n\nLetiště Berlín-Gatow, bez kódu IATA\n\nLetiště Berlín-Braniborsko, kód IATA: BER\n\nTři z celkem (dříve) čtyř berlínských letišť se nacházela na území města samotného, letiště Schönefeld, které má jako jediné zůstat, leží těsně na jižní hranici města; toto letiště bylo dříve jediným letištěm pro Východní Berlín. Ostatní tři letiště se nacházela (a existující nachází) na území tří bývalých západních sektorů města (to znamená, že každý ze čtyř sektorů města měl své vlastní letiště). Z letiště Gatow, nejmenšího ze všech čtyř, se osobní doprava konala jen omezeně v letech 1946 až 1950.\n\nLetiště Berlín-Tegel bylo vybudováno roku 1948 během pouhých dvou měsíců, protože dosavadní letiště Tempelhof velice rychle narazilo na vrchní hranici svých kapacit; materiál na jeho výstavbu byl do Berlína částečně transportován leteckým mostem během berlínské blokády, což byl i důvod pro urychlenou výstavbu.\n\nPo uzavření letiště Gatow roku 1995 je doprava obstarávána ze zbývajících tří letišť (přičemž letiště Tempelhof, ležící v centru města, bylo v letech 1975–1985 uzavřeno). Počítá se s uzavřením letiště Tempelhof roku 2007, s výstavbou budoucího centrálního letiště Schönefeld a po dokončení tohoto velkoletiště s uzavřením letiště Tegel.\n\nTyto plány však byly v minulosti již často měněny, nejen v důsledku protestů občanských iniciativ (v případě letiště Tempelhof a Schönefeld), ale částečně i v důsledku ne zcela konsekventního plánování. Jejich protesty proti letišti Schönefeld měly však větší důsledky – vychází se z toho, že dokončení tohoto letiště bylo v důsledku námitek a soudních sporů o ně posunuto o několik let.\n\nObčanské iniciativy měly (a mají dodnes) vliv zejména na plány letiště Tempelhof a Schönefeld. Jejich snahy nechat uzavřít letiště Tempelhof nalezly podporu i ze strany berlínského senátu, zejména v otázce omezení hluku a bezpečnosti (letiště se nachází téměř v centru města).\n\nV případě výstavby (a tedy rozšíření současného letiště) Schönefeldu dlouhou dobu probíhala jednání s nejasným výsledkem mezi spolkovými zeměmi Berlín a Braniborsko (letiště leží na území této země), dodnes není vyjasněno napojení letiště na městskou hromadnou dopravu. Nové letiště nazvané Berlín-Braniborsko má být otevřené s velkým zpožděním v roce 2020.\n"}
{"id": "120326", "url": "https://cs.wikipedia.org/wiki?curid=120326", "title": "Letiště Berlín-Tegel", "text": "Letiště Berlín-Tegel\n\nLetiště Berlín-Tegel, od r. 1988 zvané též letiště Otto Lilienthal, oficiálně též Berlin International Airport (IATA: TXL, ICAO: EDDT), je letiště v Berlíně. Leží ve čtvrti Tegel v městském obvodu Reinickendorf (v bývalém francouzském sektoru města).\n\nNa pozemku dnešního letiště se od roku 1930 nacházela střelnice a prostranství pro pokusy s raketami. Během berlínské blokády bylo rozhodnuto o stavbě dalšího letiště, které zde bylo vybudováno v rekordním čase pouhých dvou měsíců (materiál byl částečně do města dopravován vzdušným mostem).\n\nLetiště bylo zprvu užíváno jako vojenské letiště francouzským letectvem, pro civilní provoz bylo otevřeno po další výstavbě až roku 1960. Civilní provoz byl obstaráván především letadly francouzské společnosti Air France (a několika dalšími, provozujícími charterové lety), po uzavření letiště v Tempelhofu 1975 pak i společnostmi Pan Am a British European Airways; po sjednocení Německa 1990 je letiště nalétáváno bez omezení, zejména toho roku směla poprvé v Berlíně přistát i německá Lufthansa.\n\nO jeho uzavření již bylo rozhodnuto.\n\nLetiště dnes stále patří k nejvytíženějším letištím města. Pro svou oblíbenost je téměř nemožné najít zde možnosti pro umístění a odbavení dalších letadel a společností; udaná kapacita 9,5 milionu byla roku 2005 překročena o 2 miliony cestujících. Letiště bylo vybudováno během berlínské blokády ve francouzském sektoru města (velká část materiálu byl do Berlína přepravena právě leteckým mostem) a stalo se po zahájení regulérního provozu roku 1960 nejdůležitějším letištěm Západního Berlína. Jeho význam stoupl ještě více roku 1975, když byl provoz na letišti Berlín-Tempelhof pozastaven.\n\nLetiště se nachází v městě, i když ne tak centrálně jako letiště Berlín-Tempelhof. Oblast je sice obydlená, ale s většími plochami parků, lesů a jezer v okolí. Do městského centra činí vzdálenost zhruba 8 km, spojení obstarává několik autobusových linek, částečně expresních (nejbližší metro je vzdáleno tři autobusové stanice).\n\nPři zahájení regulérního provozu 1960 se letiště chlubilo moderní odbavovací halou: její koncept odpovídá modelu \"drive-in\", oblíbeného v šedesátých letech (krátkodobé parkovací plochy, stanoviště taxi a zastávka autobusů se nacházejí na vnitřním prostranství mezi jednotlivými nástupišti).\n\nV době rozdělení města měly okupační mocnosti monopol na leteckou dopravu: mimo využití jako vojenské letiště francouzským vojenským letectvem (severní část, dnes využívaná Luftwaffe) zde směla civilní provoz obstarávat pouze Air France a dále Pan Am a BEA (které v Tegelu přistávaly po uzavření letiště v Tempelhofu 1975).\n\nPo rapidním vzrůstu dopravy v pozdějších letech, zejména po sloučení města, se koncept letiště ukázal být krátkozraký: v hlavním terminálu, postaveném jako šestihraná okružní hala, čekající cestující zcela ucpávali průchod k dalším odbavovacím okénkům. Tato situace se v posledních letech se vzrůstem počtu cestujících dále zhoršila, navíc je i kapacita gastronomických a jiných zařízení v oblasti služeb nepostačující, problematická je i příjezdová silnice k ústředním dopravním plochám.\n\nRoku 2006 vypadá budoucnost letiště Berlín-Tegel tak, že po dokončení přestavby a dostavby letiště Berlín-Schönefeld roku 2011 (které se pak má stát ústředním letištěm Berlín Braniborsko) bude letiště v Tegelu uzavřeno.\n\n\n"}
{"id": "120327", "url": "https://cs.wikipedia.org/wiki?curid=120327", "title": "Gradac", "text": "Gradac\n\nGradac je letovisko a opčina na Makarské riviéře v jižní Dalmácii (Chorvatsko), ležící mezi Makarskou a Ploče. Žije zde 3 615 obyvatel a jedná se o častou destinaci českých turistů. Město se nachází v nejjižnějším bodu Makarské riviéry v úpatí horského pásma Rilić.\n\nMěsto bylo nejspíše založeno Římany, jak dokládají archeologické nálezy římských staveb na lokalitě Crkvine. V období tureckých útoků do Evropy bylo město opevněno věží, vystavěnou v 17. století.\n\nBěhem II. světové války bylo asi 95 % obce vypáleno okupanty.\n\nOpčina se skládá z pěti sídel. Kromě vlastního Gradace to jsou Brist, Drvenik, Podaca a Zaostrog.\n\n"}
{"id": "120328", "url": "https://cs.wikipedia.org/wiki?curid=120328", "title": "Korn", "text": "Korn\n\nKorn (psané často jako KoЯn) je americká metalová kapela založená roku 1993, původem z Bakersfieldu, Kalifornie. Dnešní členové jsou: Jonathan Davis, James „Munky“ Shaffer, Brian „Head\" Welch, Reginald „Fieldy“ Arvizu a Ray Luzier. Skupina vznikla po rozpadu L.A.P.D. (kapely, ve které byli 3 členové Korn).\n\nKorn se zformovali v roce 1993, v tom samém roce vydali své první demo, \"Neidermeyer's Mind\". Na nahrávce (a mnoha dalších) se podílel ex-člen Korn, David Silveria. Jejich debutové album \"Korn\" se dostalo do prodeje roku 1994. Skupina nahrála druhou desku, \"Life Is Peachy\", v dubnu 1996 a světlo světa spatřila 15. října 1996. \"Follow the Leader\" znamená v kariéře Korn velký průlom, protože se umístila na prvním místě Billboard 200 (1998). Stejný úspěch si vydobyla i následující \"Issues\" (1999). Páté studiové album, \"Untouchables\", se začalo prodávat 11. června 2002, pozdější \"Take a Look in the Mirror\" 21. listopadu 2003. Obě zmíněná CD se dostala do top 10 Billboard 200. První kompilační nahrávka od Korn se probila na čtvrté místo Billboard 200. \"See You on the Other Side\" zahajuje prodej 6. prosince 2005 a Untitled je po necelých dvou letech vydané 27. července 2007. Deváté album kapely, \"Korn III – Remember Who You Are\", vyšlo 13. července 2010, nejnovější album The Path of Totality pak 2. prosince 2011.\n\nKorn prodali ve Spojených státech více jak 16,5 milionu alb, přičemž obdrželi šest nominací Grammy, z toho dvě vítězné (pro „Freak on a Leash\" a „Here to Stay\"). Navíc jsou považováni za tvůrce nového metalového stylu, tzv. nu-metalu a Nové Vlny Amerického Heavy Metalu.\n\nKorn vznikli po rozpadu kapely L.A.P.D., která skončila kvůli závislosti jejich zpěváka Richard Morrilla na drogách. Reginald Arvizu, James Shaffer a David Silveria chtěli ve hraní pokračovat, rekrutovali kytaristu Briana Welche a založili kapelu s názvem Creep.\n\nNa počátku roku 1993 se skupině velmi zalíbil zpěvák Jonathan Davis během vystoupení jeho kapely Sexart, přičemž mu nabídli připojení ke Creep. Davis neměl o vstoupení do skupiny zájem, ovšem později si svůj záměr rozmyslel, přišel na zkoušku a připojil se ke kapele (sám Davis tuto situaci rozebírá na DVD Who Then Now?). Poté co byl Jonatha Davis naverbován, rozhodli se členové Creep změnit své jméno. Brzy přišel Davis s názvem Korn a jelikož se to líbilo všem, kapela se přejmenovala na Korn. Při této příležitosti vzal Jonathan do rukou pastelku a napsal jméno kapely, ovšem místo „C\" použil „K\" a obrátil písmeno „R\".\n\nV dubnu toho samého roku započala kapela společně s producentem Rossem Robinsonem nahrávat své první demo s názvem \"Neidermeyer's Mind\". Korn měli velké potíže při hledání hudebního vydavatele, jelikož v prvním polovině 90. let dominoval rockové scéně převážně grunge. Po mnoha pokusech o sjednání nahrávací smlouvy uviděl Paul Pontius z Epic/Immortal Records skupinu při vystupování v nočním klubu, přičemž byl tak ohromen, že dojednal podepsaní smlouvy. S vydavatelem a schopným producentem za zády se kapela pustila do zhotovování studiového alba \"Korn\".\n\nPo hudební stránce je deska mixem heavy metalu, funk metalu, grunge a hip hopu. Kombinaci zmíněných hudebních žánrů předtím nikdo nepoužil a vzniklý styl dostal jméno nu metal. „Blind\" je první singl z nahrávky, kterému se dostalo pouze minimálního zájmu rádií. Po vydání \"Korn\" (11. října 1993) kapela bez přestání vystupovala na koncertech, bez jakékoliv podpory z médií. Skupina se spoléhala pouze na své show a brzy je následovala velké skupina horlivých a oddaných fanoušků. Jen díky nim se CD \"Korn\" dokázalo probít do Billboard 200, obsadilo (v roce 1996) 72. místo a ve Spojených státech je 2x platinové (2000 000+). Píseň „Shoots and Ladders\" obdržela nominaci Grammy (Best Metal Performance) a stala se tak první songem od Korn, kterému se této pocty dostalo. Skupina vyrazila na své první turné kde společně s Marilynem Mansonem předskakovala pro kapelu Danzig. Korn dále sdíleli pódia s interprety jako Megadeth, 311, Fear Factory, Flotsam, Jetsam a KMFDM. Avšak, první tour na které dostala skupina opravdu velký prostor bylo zahajování Ozzfestu po boku Deftones. Poté co Korn předskakovali pro méně známé kapely jako Dimestore Hoods, Sugar Ray a Life of Agony se odebrali do studia a odstartovali nahrávání druhého studiového alba.\n\nKorn si opět jako producenta přizvali Rosse Robinsona a nahráli své druhé studiové album, \"Life Is Peachy\", vydané 15. října 1996. Hudebně je album velmi podobné předešlému \"Korn\", ale prosadil se na něm větší vliv funku, například na písních „Porno Creep\" a „Swallow\". \"Life Is Peachy\" obsahuje dvě cover verze, od kapely War „Low Rider\", na níž Davis hraje na dudy a Welch zpívá, druhou Ice Cubeovu „Wicked\" s přizvaným Chinem Morenem z Deftones. Aby dostali nahrávku do povědomí lidí, dělali Korn předskokany pro Metallicu a hojně využívali Internet. \"Life Is Peachy\" se v otevíracím týdnu prodalo více jak 106 000 kusů, obsadilo 3. místo v Billboard 200 a ve Spojených státech bylo certifikováno jako 2x platinové. První singl, „No Place to Hide\", byl navržen na cenu Grammy (Best Metal Performance). „A.D.I.D.A.S.\" je druhý singl z desky a jako jediný má své oficiální video. Korn se stávali stále populárnější, hlavně díky vystupování na festivalu Lollapalooza společně s Tool. Ovšem kapela musela své koncertování pozastavit, protože kytarista Shaffer chytil nebezpečnou meningitidu. Ještě ten samý rok Korn potvrdili svůj zájem o crossover při spolupráci s Los Angelským duem Dust Brothers na písni „Kick the P.A.\". Tento song byl použit k soundtracku na film Spawn.\n\nKe konci roku 1997 Korn založili svoje vlastní hudební vydavatelství, Elementree Records. První interpreti, kteří se na vydavatelství zaregistrovala byli Videodrone, jejichž zpěvák (Ty Elam) dával Jonathanu Davisovi lekce ve zpívání. První platinový úspěch si Elementree Records připsali při vydání debutového alba pro kapelu Orgy. O kytaristovi Orgy Ryanu Shuckovi je známo, že vystupoval s Davisem a Elamem ve skupině Sexart. Během let se k tomuto vydavatelství připojili další muzikanti, například rapper Marz a rockeři Deadsy.\n\nTohle album je definitivní průlom do mainstreamu, bylo to první nu metalové album, které se stalo takto slavným\n\nPředtím než Korn vydali své třetí studiové album, vytvořili týdenní online TV show, Korn TV, která dokumentovala tvorbu desky a uváděla mnohé hosty, jako pornohvězdu Rona Jeremyho, Limp Bizkit a 311. Projekt také dával šanci fanouškům, aby do TV show zavolali a zeptali se na to, co je nejvíce zajímá. Korn patří mezi první kapely využívající Internet takovým způsobem. \"Follow the Leader\" je název třetí studiové desky od skupiny, dostávající se do prodeje 18. srpna 1998. Na samotné nahrávce je ke slyšení mnoho přizvaných zpěváků, například Ice Cube, Tre Hardson z Pharcyde, Fred Durst z Limp Bizkit a herec Cheech Marin na bonusovém tracku „Earache My Eye\".\n\nKorn zorganizovali ohromné turné (připomínající svou mohutností až politickou kampaň), za účelem propagace \"Follow the Leader\". Kapela vystupovala po celé Severní Americe, což v té době nebylo úplně obvyklé. Členové Korn mluvili s fanoušky a odpovídali na jejich dotazy v tzv. „fan conferences\", které se odehrávali na každé zastávce. Navíc byly velmi časté autogramiády.\n\nV první týdnu se prodalo 268 000 nosičů \"Follow the Leader\", díky čemuž se CD vyšplhalo na první místo Billboard 200. Nahrávka obsahuje dva celosvětové singly, „Got the Life\" a „Freak on a Leash\". Oba prokázaly velkou popularitu Korn, navíc se jejich oficiální videa objevila v MTV Total Request Live, kde dlouhou dobu plnila televizní obrazovky. Singly se také dostali do hitparád Billboard, s „Freak on a Lesh\" umisťující se v top 10 na rádiích Mainstream Rock Tracks a Modern Rock Tracks. Na druhém z nich strávila píseň celých 27 týdnu, více než se povedlo jakémukoliv songu od Korn.\n\nPíseň „Freak on a Leash\" vyhrála cenu Grammy za Best Music Video (nejlepší videoklip) a byla nominována na Best Hard Rock Performance (nejlepší hard rockové provedení). Video pro single také obdrželo dalších devět nominací v MTV Video Music Awards: Video of the Year (videoklip roku), Best Rock Video (nejlepší rockový videoklip), Breakthrough Video (průlomový videoklip), Best Direction (nejlepší režie), Best Special Effects (nejlepší speciální efekty), Best Cinematography (nejlepší kinematografie), Best Editing (nejlepší úpravy) a Viewer's Choice (cena diváků). Nakonec vyhrála dvě (Best Rock Video a Best Editing). \"Follow the Leader\" je prodejně nejúspěšnější album od Korn, v USA 5x platinové (5000 000+).\n\nTen samý rok co světlo světa spatřilo \"Follow the Leader\", Korn odstartovali svůj vlastní festival nazvaný Family Values Tour. Korn samozřejmě celému velmi úspěšnému turné vévodili, společně s Incubus, Orgy, Limp Bizkit, Ice Cube a německou kapelou Rammstein. Byl rovněž zhotoven CD a DVD záznam tohoto festivalu. V roce 1999 převzali vedení Family Values Tour Limp Bizkit, s hostujícími Primus, Staind, The Crystal Method, Method Man & Redman a Filter. Korn se v soupisce vůbec nevyskytovali, ovšem párkrát překvapivě vystoupili, aby předvedli píseň „Falling Away From Me\" z CD \"Issues\". V roce 2000 se však turné nekonalo.\n\nČtvrté studiové album od Korn nese název \"Issues\", začalo se prodávat 16. listopadu 1999 a produkoval ho Brendan O'Brien. Obal desky navrhl Alfredo Carlos, fanoušek, který vyhrál soutěž pořádanou MTV. \"Issues\" vyšlo během velmi hektického týdne, přinášejícího mnohé, dlouho očekávané nahrávky. Deska se umístila na prvním místě Billboard 200 s více jak 573 000 prodanými kusy v otevíracím týdnu. Úspěch byl o to cennější, že \"Issues\" dokázalo v prodeji porazit Dr. Dre CD \"2001\" a největší hity Céline Dion (\"All the Way… A Decade of Song\").\n\nAby oslavili vydaní svého nového alba, vystupovali Korn před publikem ve slavném Apollo Theatre (New York), kde představili desku v její úplnosti. Představení bylo současně vysíláno rádii po celé Americe. Tímto koncertem se Korn stali první rockovou kapelou a druhými bílými muzikanty, kteří vystupovali v Apollo Theatre (první byl legendární Buddy Holly v padesátých letech 20. století). Tato speciální událost obsahovala pochodový buben od NYPD (New York City Police Department), dudy používané Richardem Gibbsem a také skupinu zpěváků, vytvářející doprovodný zpěv.\n\nNa začátku toho samého roku se Korn objevili v sitcomu South Park, v epizodě Korn's Groovy Pirate Ghost Mystery, kde je také použit první singl z \"Issues\", „Falling Away from Me\" (byla to rovněž premiéra singlu). Kapela uvolnila z nahrávky ještě další dva singly, „Make Me Bad\" a „Somebody Someone\", oba dva v rádiích samozřejmě uspěly. Videoklipy byly nahrány pro všechny zmíněné písně. Fred Durst (dlouholetý přítel kapely) režíroval videoklip k „Falling Away from Me\", Martin Weisz k „Make Me Bad\" a také k „Somebody Someone\", přičemž video k třetí písni obsahuje speciální efekty, jako CGI (Computer-generated imagery). Každé video se objevilo v Total Request Live, dvě z nich si vydobyla značný respekt. \"Issues\" bylo mnoha kritiky chápáno jako odklon od vlivu hip hopu a přiklonění spíše k alternativnímu/industriálnímu metalu. Album je ve Spojených státech certifikováno jako 3x platinové (3000 000+).\n\n11. června 2002, po roce a půl tvrdé práce zaštítěné neméně dlouhým nahrávacím obdobím se na světla reflektorů vynořilo páté studiové album od Korn, \"Untouchables\". Deska prodala v prvním týdnu 434 000 kopií, debutoval tak na druhém místě Billboard 200 (předehnalo jí pouze CD The Eminem Show). Ačkoliv je \"Untouchables\" kritiky velmi kladně přijímána, prodeje byly pro Korn neuspokojivé. Nahrávka je v USA prohlášena pouze jako 1x platinová (1000 000+). Samotná kapela přičítala nelichotivé prodeje internetovému pirátství, protože tři měsíce před oficiálním vydáním \"Untouchables\" se na Internetu objevila neupravená verze alba.\n\nPřed odstartováním prodeje \"Untouchables\" byla pořádána velkolepá show v Hammerstein Ballroom (New York), která byla ke zhlédnutí v mnoha amerických kinech. Album obsahuje různé zvláštní efekty: elektronické beaty, smyčcové nástroje a pestrou paletu kytarových vymožeností. Žádný z těchto z těchto unikátních jevů se neobjevil na předešlém CD. Celkový dojem \"Untouchables\" se drasticky liší od jejich předchůdkyň. Tento pocit je patrný hlavně na písních „Alone I Break\", „Hating\" a „Hollow Life\". Tyto songy navíc zpěvák Jonathan Davis označila z jeho nejoblíbenější (co se písní kapely týče).\n\nPrvní dva videoklipy z \"Untouchables\" („Here to Stay\" a „Thoughtless\") byly režírovány dvojicí Hughes brothers (známí za své filmy Menace II Society a Z pekla). Ve videoklipu k písni „Here to Stay\" najdeme členy Korn vystupující uvnitř televize, která vysílá kontroverzní příběhy a současné problémy. Samotný singl vyhrál cenu Grammy za Best Metal Performance, přičemž je to také zatím nejúspěšnější song od Korn v rádiu Modern Rock Tracks. „Thoughtless\" zobrazuje některé scény z dětství Jonathana Davise, hlavní postava je ve videoklipu šikanována a soustavně bita. Video pro poslední singl z alba, „Alone I Break\", bylo režírováno Seanem Dackem, výhercem soutěže pořádané stanicí MTV. Snímek je pojatý ve stylu reality show, kde všichni členové Korn postupně zemřou.\n\nDříve než kapela vydala své další album, objevil se 22. července 2003 v rádiích nový singl, „Did My Time\". Píseň byla určena k propagaci filmu , ovšem na finálním soundtracku se neobjevila. Ve videoklipu k písni hrála Angelina Jolie a režírování se ujal Dave Meyers. „Did My Time\" se stal čtvrtým singlem od Korn, který obdržel nominaci Grammy, opět za Best Metal Performance. \"Take a Look in the Mirror\" značí snahu skupiny o návrat k více agresivnímu zvuku, vyskytujícího se na prvních dvou deskách. CD obsahuje klasickou rap metalovou píseň „Play Me\" a bonusovou živou verzi písně „One\" od Metallicy. \"Take a Look in the Mirror\" je první album od \"Follow the Leader\", která splňuje zmíněné atributy. Deska okupovala deváté místo v Billboard 200 a RIAA (Recording Industry Association of America) ji prohlásila za platinovou. Z \"Take a Look in the Mirror\" pochází čtyři singly, „Did My Time\", „Right Now\", „Y'All Want a Single\" a „Everything I've Known\", umisťující se v Billboards Mainstream Rock Tracks na #12, #11, #23 a #30 místě.\n\nKorn zpracovali své největší hity na albu \"Greatest Hits, Vol. 1\", vydaného 5. října 2004. Deska se umístila na čtvrtém místě Billboard 200 s týdenními prodeji činící 129 000 kusů. Nahrávka obsahuje dvě cover písně a většinu singlů od Korn, které vytvořili během jejich desetileté kariéry. První cover song nese název „Word Up!\" a pochází od kapely Cameo. Na druhém použili Korn všechny tři části Pink Floyd písně „Another Brick in the Wall\". \"Greatest Hits Vol. 1\" také obsahuje zremixovanou verzi hitu „Freak on a Leash\". Speciální edice zahrnuje DVD s titulkem \"Korn: Live at CBGB\". Na DVD je záznam koncertu kapely (hrající sedm písní) v CBGB (14. listopadu 2003).\n\nJeště před začátkem práce na desce \"See You on the Other Side\", oznámil kytarista Brian „Head\" Welch, že si vyvolil Pána Ježíše Krista jako svého spasitele a tomuto závazku podřídí celý svůj hudební život. Tímto opustil kapelu Korn. Spekulace o mystifikaci či kanadském žertu se nepotvrdili, z Welche se stal velmi věřící člověk, dokonce se nechal pokřtít v řece Jordán. Odchod Briana Welche byl první oficiální změnou sestavy Korn v celé její historii.\n\nPoté co Korn vypršela nahrávací smlouva se Sony, skupina uzavřela dohodu s EMI a přešla k Virgin Records. Jak Korn tak Virgin Records si vyšli vstříc, vydavatelství vyplatilo kapele 25 miliónů dolarů a zato si nárokovalo část výdělků následujících dvou alb. Navíc si Virgin Records přivlastnilo určité peníze ze pořádání festivalů, prodej lístků a jiné zdroje zisků Korn.\n\nPrvní studiová deska vydaná pod taktovkou Virgin Records vtrhla do prodeje 6. prosince 2005 a jmenuje se \"See You on the Other Side\". Album vstupuje do Billboard 200 na třetím místě a v první týdnu prodává skoro 221 000 kusů. Nahrávka dokázala v hitparádě vydržet po úctyhodných 34 týdnů. První singl z desky, „Twisted Transistor\", byl ztvárněn v komickém videoklipu režírovaném Davem Meyersem, ve kterém rapové hvězdy Xzibit, Lil' Jon, Snoop Dogg a David Banner hrají členy Korn. Samotná píseň se probila na třetí místo rádia Mainstream Rock Tracks (nejvyšší pozici co singl od Korn obsadil) a deváté místo v rádiu Modern Rock. Ve druhém videoklipu k písni „Coming Undone\" vystupuje skupina na poušti, přičemž režisérem videa je Little X, který režíruje spíše hip hopová a R&B videa. \"See You on the Other Side\" je ve Spojených státech certifikováno jako platinové a prodalo již přes dva miliony kopií po celém světě.\n\nKorn uspořádali 13. ledna 2006 tiskovou konferenci v Hollywood Forever Cemetery, kde potvrdili zahájení tzv. \"See You on the Other Side\" Tour. Skupiny 10 Years a Mudvayne byly vybrány jako zahajovací kapely pro každé vystoupení tohoto festivalu, který odstartoval v domovské městě Korn, Bakersfieldu, na což starosta Harvey Hall označil tento den (26. února) za „Korn Day\". Vzkříšení Family Values Tour se odehrálo 18. února 2006, Deftones, Stone Sour, Flyleaf a japonská metalová kapela Dir en grey zde předvedli své schopnosti. Korn a Evanescence ovládli Family Values Tour 2007 po boku interpretů Atreyu, Flyleaf, Hellyeah a Trivium.\n\nBěhem propagace alba \"See You on the Other Side\" v Evropě byla zpěváků Jonathanu Davisovi diagnózována idiopatická trombocytopenická purpura. Kvůli této závažné nemoci musel Davis strávit víkend v nemocnici a nemohl vystupovat na proslulém\nDownload Festivalu. Skupina ovšem stále koncertovala díky hostujícím zpěvákům, jako byl Corey Taylor ze Slipknot/Stone Sour, frontman kapely Skindred Benji Webbe a M. Shadows ze Avenged Sevenfold. I tak Korn odvolali zbytek evropského turné a zrušili svojí účast na festivalech Hellfest a Summer Open Air. Zpočátku nebylo publikum a fanoušci vůbec informováni o stavu Jonathana Davise, než jim zmíněný zpěvák poslal vysvětlující dopis.\n\nNa počátku prosince byli fanoušci informováni, že zakládající člen Korn, bubeník David Silveria, si bere nespecifikovanou přestávku a nějakou dobu nebude s kapelou. Poté Korn vystupovali ve studiu MTV na Times Square (9. prosince 2006), za účelem vydání akustického alba \"\", které bylo 23. února 2007 vysíláno online skrz MTV.com a 2. března 2007 jej odvysílaly stanice po celém světě. Publikum se skládalo pouze z 50 lidí a Korn odehráli celkem 14 akustických písní, z toho dvě MTV nepřenášela. Na nahrávce spolupracovali různí muzikanti, například The Cure a Amy Lee z Evanescence. \"MTV Unplugged: Korn\" prodalo 51 000 nosičů v otevíracím týdnu a umístilo se na devátém místě Billboard 200.\n\nKorn vypustili 31. července 2007 své \"Untitled\" (nenazvané) album. Deska prodala první týden 123 000 kusů a umístila se na druhém místě Billboard 200. Celkové prodeje v Americe činí něco přes 500 000, CD je tedy tzv. zlaté. Při práci na \"Untitled\" se skupina dohodla s Virgin Records na přizvání klávesisty Zaca Bairda, který propůjčil písním více hlubší, atmosféričtější zvuk. Místo Davida Silverii se za bubny ocitl Terry Bozzio a Brooks Wackerman z Bad Religion. Joey Jordison z kapely Slipknot hrál na bubny během živých vystoupeních, dokud Korn nepřijali Raye Luziera, kvůli již oficiálnímu odchodu Silverii. Písně „Evolution\" a „Hold On\" byly označeny za singly a prosadily se v rádiích, mimo jiné v rádiu Mainstream Rock Tracks na čtvrtém a devátém místě. Třetí singl, „Kiss\", byl realizován v dubnu 2008, ovšem i po měsíci od jeho uvolnění ho neodvysílala žádná rádio stanice.\n\nUbisoft v říjnu informoval, že Korn napsali a nahráli originální píseň inspirovanou hrou „Haze\", přičemž název songu zní také „Haze\". Píseň byla dokončena 22. února 2008. Úplně poprvé v herním průmyslu bude „Haze\" hrána jako plnohodnotný singl opatřený videoklipem a nebude figurovat pouze v exkluzivním downloadu k video hře.\n\n12. května 2008 Korn vydali nové živé album, \"\". Na tomto vystoupení byla ještě zakládající sestava kapely. Dodatečně (29. února 2008) se do prodeje dostala druhé kompilační CD (největší hity) od skupiny nazvané \"Playlist: The Very Best of Korn\".\n\n12. února 2009 Korn hráli na Rock Festu ve městě Cadotta (Wisconsin). Také byli k vidění na třetím Rock on the Range v Columbusu v Ohiu. Dále se kapela objevila na britském Download Festivalu po boku Faith No More a na německých turné Rock am Ring a Rock im Park.\n\nV roce 2009 někteří členové Korn (Jonathan Davis hrající na bubny, Fieldy na basu a Munky na kytaru) účinkovali ve videoklipu Lil Wayne „Prom Queen\".\n\nBěhem všech zmíněných vystoupení již na veřejnost pronikaly informace o psaní nového alba.\n\n20. ledna 2010 se na oficiálních stránkách Mayhem Festivalu oznámila účast Korn na zmíněném festivalu, společně s interprety Rob Zombie, Lamb of God a Five Finger Death Punch.\n\nMezitím byla potvrzena účast producenta Rosse Robinsona (producenta prvních dvou alb Korn) na připravované desce. Samotná skupina informovala, že nadcházejícím CD se chtějí vrátit do svých více agresivních a přímočařejších začátků.\n\n12. února 2010 byl odhalen název nového alba: \"Korn III - Remember Who You Are\". 23. února Korn přešli k vydavatelství Roadrunner Records. 25. února se zveřejnil oficiální track list desky a konečně 4. května Korn vypustili do rádií první singl, „Oildale (Leave Me Alone)\". Podle posledních zpráv má \"Korn III - Remember Who You Are\" vyjít 13. července 2010. Album se probojovalo na druhé místo Billboard 200 se 63 000 prodanými kusy v otevíracím týdnu..\n\nSkupina na desátém studiovém albu spojila svůj hudební styl s elektronickou hudbou. Nu metal a alternativní metal se zde mísí s žánry dubstep, drum and bass a electro house. Na produkci alba se podíleli Skrillex, Feed Me, Kill the Noise, Noisia, Datsik, 12th Planet, Downlink a Excision.\n\nPrvní singl Get Up!, který produkoval Skrillex, byl vydán 6. května 2011. Druhý singl, Narcissistic Cannibal, vyšel 18. října 2011, produkovali jej Skrillex a Kill the Noise. Album samotné pak bylo v Evropě vydáno 2. prosince 2011.\n\n18. července 2012 Jonathan Davis řekl magazínu Billboard, že se připravují na nahrávání svého jedenáctého studiového alba, které bude vydáno nezávisle. Nové album by na rozdíl od \"The Path of Totality\" nemělo být ovlivněno dubstepem a mělo by se vrátit zpět do undergroundové scény. Kytarista James „Munky“ Shaffer zmínil v interview pro Phoenix NewTimes, že poslední album bylo příliš slabé, a že nové by mělo mít více agresivnější kytary a melodické vokály, ale stále budou jednou nohou v elektronické hudbě, jen se odkloní od dubstepu a budou se snažit jít zpátky do starší, tvrdší tvorby.\n\n19. února 2013 Korn zveřejnili na Facebooku fotku, na které byli společně s bývalým členem Brianem Welchem, jenž s nimi na začátku roku 2013 absolvoval rovněž pár vystoupení.\n\nDvanácté album se jmenuje The Paradigm Shift a bylo vydáno 1. října 2013.\n\n2016 – The Serenity Of Suffering.\n2019 - Nové album - The Nothing\n\n\n\n"}
{"id": "120329", "url": "https://cs.wikipedia.org/wiki?curid=120329", "title": "Kadmos", "text": "Kadmos\n\nKadmos (řecky \"Κάδμος\", latinsky \"Cadmus\") byl v řecké mytologii syn sidonského krále Agénóra a jeho manželky Teléfassy — a tedy Féničan. Stal se zakladatelem Théb v Boiótii a jejich prvním králem.\n\nKdyž Zeus unesl Kadmovu sestru Európu, Kadmos a jeho čtyři bratři se ji vydali hledat. Podle otcova příkazu se bez ní nesměli vrátit domů. Bratři Foiníx a Kilix nechali hledání první a usadili se v cizině. Kadmos si šel pro radu do Delf a prostřednictvím Pýthie se dozvěděl, že má hledat krávu bez jařma a tam, kde kráva ulehne, má založit hrad a město. Krávu našli v místech, kde nebyla dostupná voda, šli ji hledat do lesa a v jeskyni narazili na obrovského hada, který Kadmovy druhy rozsápal. Kadmos je hledal, zjistil, že jsou mrtvi a hada v těžkém boji zabil. Ukázalo se však později, že had patřil bohu Areovi.\n\nBohyně Athéna přikázala Kadmovi, aby z hadovy tlamy vytrhal dračí zuby a rozsel je po poli. Z dračích zubů vyrostli bojovníci v plné zbroji, vrhli v boji proti sobě a pobíjeli se navzájem až jich zůstalo jen pět nejsilnějších. Ti položili zbraně a dali se do Kadmových služeb. S nimi Kadmos vybudoval město Théby, s pevností a mohutnými hradbami se sedmi branami. Postavil silné vojsko.\n\nSami olympští bohové vybrali Kadmovi za manželku krásnou Harmonii, dceru boha války Área a bohyně krásy a lásky Afrodíty. Bohové se také zúčastnili svatby. Ovšem jejich miláčkem se Kadmos nestal: Arés mu nemohl zapomenout, že zabil jeho posvátného hada. Rovněž bohyně Artemis pro své mnohé spory s Afrodítou připravila Kadmovi řadu utrpení: zabila mu vnuka Aktaióna, přišel i o svou dceru Semelé a Ínó. Po tom všem se Kadmos i s Harmonií vystěhoval do Illyrie.\n\nKadmos dlouho nerozuměl nepřízni bohů, považoval se za statečného i spravedlivého krále, bohům hojně obětoval. Až si vzpomněl na zabitého hada a říkal si, že měli bohové rovnou jeho v hada proměnit než mu způsobit tolik utrpení v rodině. A ve stejném okamžiku se mu protáhlo tělo, srostly mu nohy, jazyk se mu rozštěpil a jeho volání na Harmonii už bylo jenom hadím syčením. Ta přispěchala a vykřikla, proč raději neproměnili ji — a už se stalo. Tak v podobě hadů skončili zakladatelé slavných Théb.\n\nVzpomínka na tento mýtus uchovala až do současnosti slovní spojení „dračí setba“ tomu dílu, které přináší zhoubu.\n\nKadmos a Harmonia nemohli sledovat další osudy svých potomků:\n\n\nSvatba Kadma a Harmonie je námětem opery Jeana-Baptisty Lullyho \"Cadmus et Hermione\" z roku 1673. Toto dílo je považováno za první francouzskou operu.\n\n"}
{"id": "120330", "url": "https://cs.wikipedia.org/wiki?curid=120330", "title": "Letiště Berlín-Tempelhof", "text": "Letiště Berlín-Tempelhof\n\nLetiště Berlín-Tempelhof, známé také jako Zentralflughafen Berlin-Tempelhof (\"Ústřední letiště Berlín-Tempelhof\"), je bývalé berlínské civilní letiště, jedno ze tří ve městě. Další letiště jsou Berlín-Tegel a Berlín-Schönefeld (dřívější hlavně vojenské letiště Berlín-Gatow není v provozu). Letiště leží ve čtvrti Tempelhof v městském obvodu Tempelhof-Schöneberg (v bývalém americkém sektoru města). Jeho velikou výhodou byla jeho poloha v centru města. Sloužilo zejména jako letiště pro obchodní cesty.\n\nNa pozemku letiště se konaly pokusy s létajícími aparáty již 1883. Roku 1909 zde americký pilot Orville Wright dosáhl tehdejšího světového rekordu vzlétnutím do výšky 172 metrů. Pravidelná doprava byla zahájena 8. října 1923 – a tím se toto letiště stalo vůbec prvním dopravním letištěm na světě (od roku 1927 s možností přestupu na stanici metra). Letiště se roku 1926 stalo domovským letištěm společnosti Deutsche Luft Hansa Aktiengesellschaft (od roku 1933 pak Lufthansa). Roku 1930 zde přistála vzducholoď Graf Zeppelin při návratu z USA. V třicátých letech patřilo letiště v Tempelhofu k nejvíce frekventovaným na světě a brzy dosáhlo hranic svých kapacit.\n\nPo nástupu nacistického režimu bylo letiště v letech 1934 až 1936 znovu vybudováno (úplné dokončení 1939) podle přání nacistického vedení jako ústřední letiště nacistického Německa. Rozšíření bylo svěřeno architektu Ernstu Sagebielovi a po rozšíření mělo dosáhnout kapacity 6 milionů cestujících ročně.\n\nV dubnu 1945 bylo letiště obsazeno sovětskou armádou, a již 4. července téhož roku bylo v souvislosti se zřízením spojeneckých sektorů předáno americké správě. Mezi červnem 1948 a květnem 1949, během berlínské blokády, stálo letiště v centru světové pozornosti jako jedno z tehdy dvou berlínských letišť tzv. leteckého mostu; v jistých fázích zde přistálo nebo startovalo letadlo každých 90 sekund. Na tyto události upomíná i pomník na prostranství před letištěm.\n\nRoku 1950 povolil vrchní komisař USA civilní dopravu. Osobní dopravu obstarávaly zejména společnosti Pan Am a BEA (Air France jen do roku 1960). Roku 1975 byla civilní doprava přesunuta na letiště Berlín-Tegel, letiště v Tempelhofu zůstalo výlučně vojenským letištěm. Až roku 1985 došlo opět k otevření letiště, doprava se týká však pouze obchodních cest. Dne 3. října 1990 bylo letiště otevřeno jiným leteckým společnostem, v srpnu 1994 byly uzavřeny poslední služební úřady americké armády.\n\nZnačnou roli při plánování letiště a jeho realizaci hrála skutečnost, že toto letiště bylo koncipováno pro hlavní město Germania (to mělo být hlavním městem nejen Třetí říše, ale i celého světa; jednalo se o projekt architekta Alberta Speera).\n\nProjektováním letiště pověřený architekt Ernst Sagebiel Hitlerovým megalomanským požadavkům vyhověl a tak vzniklo letiště, jehož budova byla svého času největší souvislou budovou na světě: 284 000 m² zastavěné plochy (dnes 3. místo za Pentagonem ve Washingtonu a Ceauçescovou budovou paláce parlamentu v Bukurešti). Hlavní budova s nástupišti se rozpíná přes 1230 metrů a je mírně zaokrouhlená; napojuje se tak na kruhovitou letištní plochu o rozměru přibližně 2 krát 2 km, původně jen travnatou, která umožňovala přistání a start jakýmkoli směrem (a tedy vždy optimálně proti větru).\n\nK letištním budovám patří i obrovské sklepní prostory, sahající až tři patra pod úroveň. Byly zde umístěny archivy, malá elektrárna, montážní haly pro letadla, po válce se zde nacházelo velitelské ústředí armády USA. Tyto prostory však zůstaly nedostavěné, protože roku 1942 bylo rozhodnuto výstavbu pozastavit (to se týkalo i některých nadúrovňových objektů). Dnes jsou prostory uzavřené.\n\nPo dlouhou dobu bylo letiště Berlín-Tempelhof jediným spojením Západního Berlína s okolním světem (letiště Berlín-Tegel otevřelo až roku 1960), které se vymykalo kontrole pohraničních orgánů NDR. I vzhledem k napojení na městskou dopravu bylo letiště jistým unikátem na světě: stanice metra se nachází snad jen 250 metrů od východu z hlavní haly, což zvyšovalo jeho popularitu. Tato centrální poloha vedla však na druhé straně k nadměrnému zatížení obyvatelstva ve velkých přilehlých plochách – přistávací a vzletové dráhy se nacházejí jen několik desítek metrů od prvních obytných domů, cestující měli někdy pocit, že přistávají v berlínských ulicích.\n\nKapacita letiště před jeho uzavřením 1975 (4,5 milionu cestujících) byla často překročena. Obliba letů byla vysoká, nejen pro možnost nekontrolovaného cestování, ale i vzhledem k tomu, že lety mezi Berlínem a SRN byly po dlouhou dobu státně subvencovány.\n\nVzhledem ke krátkým vzletovým a přistávacím drahám se letiště však nehodilo pro moderní velká letadla pro zámořské lety. Americké letectvo zde sice použilo letadla jako Lockheed C-5 Galaxy nebo Boeing 747SP, ovšem jen bez zátěže a ve výjimečných situacích.\n\nRadar, nacházející se na letišti, byl nejvýchodnějším americkým radarem v Evropě.\n\nDiskuse o budoucnosti letiště se vedla po dlouhá desetiletí. Pro uzavření se uváděly zejména dva důvody:\nUzavření letiště bylo plánováno berlínským senátem k 31. říjnu 2004; proti tomu se bránily společnosti, nejen s argumenty atraktivnosti letiště, ale i propočty o možných hospodářských dopadech. V soudním řízení bylo uzavření letiště pak v září 2004 odsunuto, s uzavřením se počítá k 21. říjnu 2008. Civilní provoz letiště byl ukončen 30. října 2008.\n\nZdá se však, že celý komplex bude přibližně v dnešní podobě zachován: budovy jsou pod ochranou památkové péče, plocha letiště má jako velká zelená plocha v centru města značný vliv na místní klima.\n\nOd roku 2010 se plocha letiště využívá jako park pro volnočasové aktivity, známý jako Tempelhofer Feld. Je to největší park v centru města na celém světě, rozlohou překonal i Central park v New Yorku. Budovy patřící k letištnímu komplexu jsou dnes využity pro německou státní a kriminální policii. Ostatní plochy jsou obsazeny soukromými společnostmi z oblasti IT, design atd.\n\nDalší prostory je možné pronajmout pro soukromé potřeby, konference, výstavy. Dvakrát ročně se zde koná Berlin Fashion Week /leden a červenec/.\n\nPro návštěvníky, kteří neměli možnost navštívit letiště za dob své největší slávy mají možnost zúčastnit se prohlídky letiště, kde se dozví mnoho zajímavých faktů o historii tohoto monumentálního letiště.\n\nOd roku 2015 (s přestávkou v roce 2016) se zde každoročně koná závod elektrické závodní série Formula E.\n\n\n"}
{"id": "120331", "url": "https://cs.wikipedia.org/wiki?curid=120331", "title": "Klávesa Ctrl", "text": "Klávesa Ctrl\n\nNa počítačové klávesnici je klávesa Ctrl používána společně s jinou klávesou (jinými klávesami) jako modifikační klávesa; výjimku tvoří některé počítačové hry. Slouží k provádění speciálních operací, typicky jako klávesová zkratka, neboť mění standardní význam té klávesy, se kterou je společně stisknuta. Používá se podobně jako klávesa Shift. Klávesa Ctrl se obvykle nachází na dolním okraji klávesnice. Obvykle je označena jako , někdy také nebo . Německému rozložení kláves odpovídá dle normy DIN 2137:2012-06. V textu bývá často reprezentována znakem „šipka nahoru“ (U+2303, ), nebo znakem caret čili krokev (^).\n\nJe několik způsobů, jak označovat stisk klávesy Ctrl společně s jinou klávesou. Všechny uvedené příklady znamenají »\"drž stisknutou klávesu\" \"a současně s ní stiskni klávesu\" «.\n\nNásledující příklady klávesových zkratek se mohou v různých aplikacích lišit, uvedené kombinace se vyskytují v operačním systému Microsoft Windows. V systému macOS na počítačích Apple se většina těchto zkratek používá v kombinaci s modifikační klávesou (Cmd, ⌘) a klávesa Ctrl slouží v kombinaci s jednotlačítkovou myší k vyvolání kontextové nabídky a k měně používaným klávesovým zkratkám.\n\n"}
{"id": "120333", "url": "https://cs.wikipedia.org/wiki?curid=120333", "title": "Letiště Berlín-Gatow", "text": "Letiště Berlín-Gatow\n\nLetiště Berlín-Gatow, ležící v bývalé čtvrti Berlín-Gatow, dnes v městském obvodu Berlín-Spandau, sehrál v civilní dopravě města jen zcela podřadnou roli. Jeho užití spočívalo v roli vojenského letiště britského letectva RAF, významnější roli letiště sehrálo během Berlínské blokády. Letiště leží v bývalém britském sektoru města.\n\nBerlínské letiště v městské části Gatow bylo postaveno roku 1935 v rámci znovuvyzbrojení nacistického Německa; poté zde byla umístěna Letecká válečná škola a Letecká akademie německé Luftwaffe. V květnu 1945 bylo letiště obsazeno Rudou armádou, ale již v červenci téhož roku bylo letiště předáno britské RAF.\nLetiště sehrálo značnou roli během berlínské blokády jako jedno ze dvou tehdy fungujících letišť pro starty a přistání letadel, účastnících se tzv. leteckého mostu. Přistálo zde 28. června 1948 vůbec první letadlo tohoto zásobování ze vzduchu. Již během krátké doby zde bylo vyloženo 1000 tun potravin a materiálu za den. Během této operace (nazývané Plain Fair) byla britským letectvem nasazeny i hydroplány, které přistávaly na vodních plochách jezera Wannsee poblíž letiště).\n\nCivilní doprava na letišti Gatow trvala pouze velice krátkou dobu a nehrála žádnou větší roli. Britská společnost BEA zahájila roku 1946 z tohoto letiště spojení se Západním Německem. Roku 1950 byl však civilní provoz koncentrován na letišti Berlín-Tempelhof. Protože se letiště nacházelo v britském sektoru, dbala britská administrace toho, že přistání a odlety veškerých návštěv příslušníků královského dvora se konaly na tomto letišti.\n\nDne 18. června 1994 opustili spojenci Berlín a letiště bylo předáno německé armádě. Letecký provoz byl však již roku 1995 pozastaven. Dnes se na pozemku letiště nacházejí kasárna a muzeum.\n\n\n"}
{"id": "120334", "url": "https://cs.wikipedia.org/wiki?curid=120334", "title": "Letiště Berlín-Schönefeld", "text": "Letiště Berlín-Schönefeld\n\nLetiště Berlín-Schönefeld, kód IATA SXF, je letiště jižně u Berlína, na území obce Schönefeld, těsně na území Braniborska.\n\nNa pozemku dnešního letiště se od roku 1934 nacházela továrna firmy Henschel na stavbu letadel, do konce války se zde vyrobilo okolo 14 000 letadel. Pozemek byl 22. dubna 1945 obsazen Rudou armádou, většina zařízení byla demontována. \nV roce 1946 se sem z menšího letiště Johannisthal přesunulo sovětské letectvo, včetně společnosti Aeroflot. Roku 1947 rozhodlo vojenské vedení o výstavbě civilního letiště. Ustanovením čtyř vítězných mocností po druhé světové válce byl i úplný zákaz provozu německým leteckým dopravcům do Berlína, kam byl přístup omezen na americké, britské, francouzské a sovětské letecké společnosti. Vzhledem k tomu, že letiště Schönefeld bylo umístěno za hranicemi města Berlína, toto omezení neplatilo. Čili letadla východoněmecké společnosti Interflug tak mohla použít letiště Schönefeld, zatímco západoněmecké Lufthanse byl odepřen přístup na letiště Tegel nebo Tempelhof.\n\nRoku 1954 byla civilní část letiště předána správě NDR, většinu času neslo jméno \"Zentralflughafen Berlin-Schönefeld\". V příštích letech bylo letiště vícekrát přebudováno a rozšířeno a stalo se hlavním letištěm celé NDR.\n\nNa rozdíl od dalších letišť v Berlíně a okolí, která se nacházela v západních sektorech města a podléhala tedy čtyřmocenskému statusu, mělo letiště v Schönefeldu svou polohou velkou výhodu: nevztahovaly se něj dohody o sektorech města, podle kterých do Berlína směly létat pouze společnosti čtyř velmocí. Letiště bylo nejen domovským letištěm východoněmecké Interflug, ale bylo nalétáváno velkým počtem leteckých společností jiných států.\n\nVětšina spojení z letiště sice sloužila dopravě východního Německa, v 70. a 80. letech zprostředkovávalo letiště i značnou část přepravy cestujících mezi Západním Berlínem a Tureckem.\n\nPo znovusjednocení Německa (a v důsledku vytížení až přetížení západoberlínských letišť) převzalo letiště i značnou část provozu, uskutečňovaného dříve ze západoberlínských letišť. Momentální kapacita leží u 7 milionů cestujících ročně.\n\nDnešní význam letiště spočívá hlavně ve zprostředkování prázdninových letů (většina společností nemá žádný liniový provoz), což se má v budoucnosti změnit.\nV současné době je Schönefeld nejrychleji rostoucím letištěm v Německu: z 1,7 milionů cestujících roku 2003 vzrostl jejich počet na 5 milionů 2005, k roku 2006 se očekávalo, že jejich počet přesáhne hranici 6 milionů.\n\nNa letišti se každé 2 roky koná mezinárodní letecká výstava ILA. Lufthansa zde provozuje své tréninkové centrum. Napojení na městskou dopravu je obstaráváno autobusy: jedna linka pendluje k blízké stanici příměstské železnice S-Bahn (jen několik minut), stanice metra je vzdálena pouhé 4 kilometry.\n\nPo sjednocení Německa musela být řešena i otázka budoucího leteckého provozu. Dosavadní letiště nevyhovovala ani svou kapacitou ani svou neobvyklou polohou uvnitř města samotného.\n\nO budoucnosti leteckého provozu města se vedly dlouholeté diskuse již od počátku 90. let minulého století. Vyřešena musela být otázka konkurujících návrhů (různé pozemky v Braniborsku), diskuse pak byla značně prodloužena soudními spory s různými iniciativami odpůrců letiště. Dne 16. března 2006 bylo s konečnou platností rozhodnuto, že rozšíření letiště se smí uskutečnit, zároveň bylo rozhodnuto o různých omezení (noční lety apod.). Po rozšíření se letiště bude jmenovat letiště Berlín Braniborsko a má mít kapacitu 27 milionů cestujících s možností dalšího rozšíření až na 50 milionů.\n\n\n"}
{"id": "120336", "url": "https://cs.wikipedia.org/wiki?curid=120336", "title": "Temná věž", "text": "Temná věž\n\nTemná věž (\"The Dark Tower\") je série fantasy knih Stephena Kinga popisující cestu hlavního protagonisty a antihrdiny Rolanda Deschaina z Gileadu, posledního „pistolníka“, při hledání Temné věže. Stephen King považuje sérii Temná věž za svou magnum opus. Kromě sedmi románů se mnoho z ostatních Kingových děl nějak vztahuje k Temné věži, ať už příběhy, znaky nebo pojmy. Poté, co série románových knih byla dokončena, následovala série prequel komiksů.\n\n\n\nPistolník nás zavádí k Rolandovi z Gileadu, který pronásleduje muže v černém do hor, jež dělí poušť od Západního moře. Po cestě zachrání chlapce Jakea, který je z jiné doby a místa, a brzy se stane součástí ka-tet navzdory Rolandovu prostomyslnému cíli chytit muže v černém za každou cenu.\n\nCesta pokračuje po konfrontaci Rolanda s mužem v černém. Skrze dveře, které se záhadně objeví na pláži Středosvětského Západního moře, najde další dva, kteří se připojí k jeho hledání Temné věže – Eddie Deana, závislého narkomana, a Odettu Holmesovou, s druhou osobností Dettou Walkerovou, přidávající další výzvy.\n\nRoland, Eddie, a Odetta, nyní známá jako Susannah, se dostanou do zpustošeného města Lud, ale před pokračováním v cestě šíleným vlakem, který je vezme do Pustin, musejí přivést ještě někoho do jejich ka-tet z Rolandovi minulosti.\n\nPo těsném úniku z Ludu a Blainea se ka-tet ocitne v Topece v Kansasu, městu duchů vylidněném superchřipkou. Aby mohli pokračovat, musí jim Roland říci o jeho mládí, které z něho udělalo člověka, kterým se stal. Před skončením příběhu musí čelit člověku, který by mohl být klíčem k Temné věži.\n\nKa-tet cestují do Cally Bryn Sturgisu, poklidné komunity, kterou trápí Vlci z Hromové tišiny, kteří kradou jejich děti a vracejí je jako „šmejdy“. S pomocí ka-tet a Père Callahana, také z portálu mezi světy, se lid Cally tentokrát rozhodne postavit Vlkům a chránit své děti.\n\nSusannah, nyní těhotná, je ovládána ještě někým dalším. Démon-matka, Mia, používá Susannah a Černou třináctku k transportu do New Yorku roku 1999. Jake, Ochu, Père Callahan musí zachránit Susannah, zatímco Roland a Eddie se transportují do Maine roku 1977.\n\nRolandovo ka-tet se sešlo, ale za jakou cenu? Poslední epizoda příběhu sleduje poslední kus cesty k Temné věži. Když mají zachránit Susannah, stále jsou nepřátelé, kteří musí být během cesty řešeni, a kteří pro ně stále mohou znamenat nemesis. Cesta je dlouhá a ka je jako kolo.\n\nOdehrává se před událostmi z Pistolníka. Roland dorazí do Elurie a je zajat „Zeleným lidem“. Skončí v nemocnici řízenou Sestřičkami, které se zdají být řádem jeptišek, ale léčení těch, již jsou v jejich péči, není jejich agendou.\n\nRozšíření příběhu pod přímým dohledem Stephena Kinga. Komiksy od Marvel krásně ilustrují Jae Lee a Richard Isanove (The Gunslinger Born, The Long Road Home, Treachery, Battle of Jericho Hill), Richard Isanove (Sorcerer, Fall of Gilead), Sean Phillips a Richard Isanove (Gunslinger – Journey Begins), Luke Ross a Richard Isanove (Gunslinger – Little Sister of Elurie), a Michael Lark, Stefano Gaudiano a Richard Isanove (Gunslinger – Battle of Tull), a příběhy píše Peter David a Robin Furth.\n\n\n\nNa serveru IGN se objevily zmínky, o tom, že režisér J. J. Abrams (tvůrce seriálů Ztraceni, Alias) dostal od Stephena Kinga práva na zfilmování ságy . Údajně za symbolických 19$. V roce 2010 se, ale práv na natáčení vzdal a vrátil Kingovi.\n\nNyní je získal Ron Howard, který z knih plánuje natočit trilogii a televizní seriál. Roli pistolníka by měl hrát Idris Elba.\n\nVyšly již tři audioknihy ze série Temná s hlasem dabéra Libor Terš, vydala Audioteka.\n"}
{"id": "120339", "url": "https://cs.wikipedia.org/wiki?curid=120339", "title": "Kola (poloostrov)", "text": "Kola (poloostrov)\n\nKola nebo Kolský poloostrov (, ) je poloostrov na samém severozápadě Ruska: Leží na něm celá Murmanská oblast. Na severu ho omývá Barentsovo moře, na východě a jihu Bílé moře. Západní hranicí poloostrova u Finska je poledníková sníženina, která se táhne od Kolského zálivu údolím řeky Kola přes jezero Imandra a údolím řeky Nivy do Kandalakšského zálivu.\n\nPoloostrov má rozlohu přibližně 100 000 km². Severní břeh je vysoký a srázný, zatímco jižní břeh je nízký a mírný. V západní části poloostrova se rozkládají dvě pohoří Chibiny a Lovozerské tundry (nadmořská výška do 1 120 m) a ve střední části se podél osy poloostrova táhne vysočina Kejvy (do 397 m), tvořící hlavní místní rozvodí.\n\n\"Kolský poloostrov\" představuje severovýchodní okraj Baltského štítu a je tvořen převážně krystalickými horninami předkambria a starších prvohor. Dá se rozdělit na čtyři části.\n\nNa poloostrově jsou velká ložiska apatitových rud (Chibiny), hlínozemitých surovin (Kejvy), niklu (Pečenga, Mončetundra), železných rud (Olenegorskoe, imeni Kirova), slídy, keramických surovin (Ena, Rikolatva, Strelňa), titanomagnetitu, floropitu a vermikulitu (Kovdor). Byly zde nalezeny rudné indicie drahých kovů a barevných kovů a kovů vzácných zemin. Nachází se zde nejhlubší vrt na světě Kolský superhluboký vrt.\n\nKlima je nehledě na severní polohu přijatelně mírné vzhledem k vlivu teplého Golfského proudu. Průměrná teplota v lednu je od -8 °C (na severním břehu) do -13 °C uprostřed poloostrova a v červnu je od 8 °C (na severním břehu) do 14 °C uprostřed poloostrova.\n\nNa poloostrově je mnoho prudkých řek s množstvím peřejí, které disponují velkou zásobou vodní energie. Nejvýznamnější jsou Ponoj, Varzuga, Umba (úmoří Bílého moře) a Teriberka, Voroňja, Jokanga (úmoří Barentsova moře). Z jezer jsou největší Imandra, Umbozero, Lovozero, Jenozero, Kolvické jezero, Vjalozero a Čudzjavr. Na severu je tundrové rostlinstvo, jižněji pak lesotundra a tajga (hlavně borovice a smrky). Největší město a nezamrzající přístav je Murmansk.\n"}
{"id": "120344", "url": "https://cs.wikipedia.org/wiki?curid=120344", "title": "Srha", "text": "Srha\n\nSrha (\"Dactylis\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou většinou hustě trsnaté, někdy vytváří krátké výběžky. Stébla jsou dvouřízně zploštělá, někdy i přes 1 m vysoká, barva listů a stébel za živa je sytě zelená až sivozelená. Listy jsou ploché, na vnější straně listu se při bázi nachází jazýček. Květy jsou v kláscích, které tvoří latu, klásky jsou strboulovitě nahloučené na koncích větví laty. Klásky jsou zboku smáčklé, zpravidla vícekvěté (nejčastěji 2-5 květů). Na bázi klásku jsou 2 plevy, které jsou nestejné nebo stejné, hrotité až krátce osinaté. Pluchy jsou krátce osinaté, na kýlu drsné až brvité. Plušky jsou kratší než pluchy, dvoukýlné. Plodem je obilka, která je okoralá. Na světě se vyskytuje 1-5 druhů (záleží na taxonomickém pojetí), hlavně v mírném pásu Evropy a Asie, adventivně i jinde.\n\nV České republice rostou 1-3 druhy z rodu srha, záleží na taxonomickém pojetí. Významným lučním druhem, často i do kulturních luk přisévaným je srha laločnatá (srha říznačka) (\"Dactylis glomerata\"). V listnatých lesích nižších poloh roste srha hajní (s. mnohomanželná) (\"Dactylis polygama\", syn. \"D\". \"aschersoniana\"), která byla v minulosti udávána někdy jako poddruh srhy laločnaté. Ve světlých lesích a křovinách od pahorkatin až do hor roste srha laločnatá slovenská (Dactylis glomerata subsp. slovenica). Taxonomická hodnota není zcela jasná, někteří autoři taxon udávají jako samostatný druh srha slovenská (\"Dactylis slovenica\"), jiní taxon naprosto neuznávají.\n\nKvětena ČR: 8 díl\n\n \n"}
{"id": "120346", "url": "https://cs.wikipedia.org/wiki?curid=120346", "title": "Bešamelová omáčka", "text": "Bešamelová omáčka\n\nBešamelová omáčka, krátce bešamel nebo béchamel je světlá základní omáčka. Jde o tradiční specialitu především francouzské kuchyně. Od sedmnáctého století je považováno za jednu z \"\"mateřských\"\" omáček francouzské kuchyně . Tvoří základ mnoha dalších omáček – např. omáčky Mornay, nebo hořčičné omáčky. \n\nPříprava omáčky je velice rychlá a jednoduchá. Tmavou máslovou jíšku zalijeme mlékem. Rozšleháme, provaříme a dochutíme muškátovým květem a cibulí. \n\nPodávat se může k masu, těstovinám nebo ji lze použít k přípravě dalších omáček, například s houbami, nebo bílým vínem.\n\nBalsamell nebo Besciamella je italský ekvivalent francouzského Béchamelu: velmi jednoduchá bílá omáčka z mouky, másla a mléka. Omáčka byla původně z renesančního Toskánska a byla známá jako „Salsa Colla nebo Colletta“ („lepkavá omáčka“) kvůli lepkavé konzistenci omáčky a do Francie ji v roce 1533 přivezli šéfkuchaři Catheriny de 'Medici.V italských receptech z doby renesance byla známa jako „salsa colla“. Přejmenována byla mnohem později ve slavné francouzské kuchařce \"Le Cuisinier François\" z roku 1651, napsané Françoisem Pierre La Varennem. Byla pojmenovaná na počest markýze Louise de Béchameila, finančníka a správce Bretaně, který je místy nesprávně označován za autora receptu.\n\nOmáčka byla původně telecí velouté s velkým množstvím smetany.\n\nRecept vydaný v roce 1749 uváděl moderní a tradiční verzi bešamelu. Podle tradičního receptu se na pánvi rozpustilo máslo, na kterém se osmahla nakrájená šalotka, kořenová zelenina, zelená cibulka a petrželka; pak se přidala smetana, sůl, na hrubo umletý černý pepř a muškátový oříšek. Omáčka se povařila, pak se přecedila a před podáváním se do ní přidal kousek másla. Podle modernější verze se povařená omáčka neprolisovala a před podáváním se přidala čerstvá petrželka. \n\nZa směrodatný je však dnes považován především recept Louise Saulniera z roku 1914, uveřejněný v knize \"Le Répertoire de la Cuisine\".\n\n"}
{"id": "120348", "url": "https://cs.wikipedia.org/wiki?curid=120348", "title": "Diracovo delta", "text": "Diracovo delta\n\nDiracova delta nebo Diracova formula_1-funkce se dá neformálně popsat jako funkce, která má v nule hodnotu nekonečno a všude jinde nulovou. Je značena řeckým písmenem delta. Její integrál přes celý prostor je roven jedné.\n\nV souvislosti se zpracováním signálu bývá Diracova funkce označována také jako Diracův jednotkový impuls. (Jednotkový právě pro integrál rovný jedné)\n\nMatematicky přesnější definice říká, že Diracova delta není funkce, ale distribuce. Diskrétním ekvivalentem Diracova delta je Kroneckerova delta.\n\nDiracovu formula_1-funkci lze vyjádřit různými způsoby. Pro komplexní čísla například ve tvaru integrálu.\n\nNebo pomocí limit.\n\nOznačení posunuté („doprava“) delta funkce:\n\n\n\n\n\n\n\n\n\n\n"}
{"id": "120349", "url": "https://cs.wikipedia.org/wiki?curid=120349", "title": "Epos", "text": "Epos\n\nEpos či epopej je rozsáhlá epická báseň. Kompozice těchto děl bývá volná, děj je pomalý a je tvořen epizodami. Mluví se o takzvané epické šíři.\n\nEpos zpravidla vypráví o hrdinských činech, proto se mluví o hrdinském eposu, a týká se událostí významných pro určitý národ, proto se mluví o národním eposu.\n\nNejstarší eposy vychází z mýtů a odehrávají se v blíže neurčeném čase. Příkladem jsou sumerský Epos o Gilgamešovi (cca 2 100 př. n. l.), starořecké eposy Ilias a Odysseia (8. století př. n. l.) nebo indické eposy Mahábhárata (4. století př. n. l. - 4. století n. l.) a Rámajána (3. století). Ve středověké Evropě vznikla také řada eposů, označovaných zpravidla jako rytířské či dvorské, jedná se například o díla vypravující o Rolandovi, králi Artušovi, Tristanovi a Isoldě nebo Nibelunzích.\n\nPodle tematiky můžeme eposy rozdělit na:\n\nNejstarší eposy byly šířeny ústně (jako vyprávění anebo jako zpěv za doprovodu hudebních nástrojů). Ostatní eposy můžeme označit jako \"umělé\" - většinou je znám jejich autor a na jejich vývoji se nepodílela ústní lidová slovesnost.\n\n\n\nMongolsko: Tajná kronika Mongolů\n\n\n\nPočátek junáckých (junák = hrdina) písní můžeme sledovat už ve 12. století, avšak nejzřetelněji se rozšířily do povědomí lidí až po bitvě na Kosově poli roku 1389. Zprvu se šířily pouze ústním podáním. Až roku 1914 vydal srbský básník Vuk Štefanič Karadžič první sbírku Národních písní srbských, jež byla vydána dohromady ve třech vydáních (1814-1815, 1823-1833, 1841-1865). Hrdinské zpěvy z této sbírky zaujaly téměř celou Evropu. Povzbudily zájem o jižní Slovany a zároveň o sběr dalších písní, nejenom na území Balkánu.\n\nTyto hrdinské eposy opěvovaly činy urozených junáků a popisovaly jejich obětavost a pohrdání životem především v bojích za svobodu národa. Byly přednášeny za doprovodu guslí a počátek tohoto ztvárnění můžeme sledovat už v praslovanském období. Tito guslaři pěli buď ze záliby, jiní přednes hrdinských písní měli jako povolání. Prezentovány byly, tak jak je u těchto hrdinských eposů obvyklé, na ulicích, trzích a o církevních slavnostech.\n\nExistuje mnoho typů junáckých písní, které se vždy točí kolem určitého tématu. Prvním z nich jsou písně o kralevici Markovi, jež je opěvován jako junák, který se účastnil bojů proti Turkům. Tento  typ je značně idealizovaný, a zároveň se objevuje ve zpěvech, které se mají odehrávat od čtrnáctého do šestnáctého století. Druhý typ je zaměřen na opěvování bitvy na Kosově poli, pod který řadíme i mnoho písní o zahynutí otce Jug-Bogdana a jeho devíti synů, kteří zde také zemřeli. Třetí typ velebí boje Hajduků proti Turkům. Další, jenž není úplně výtvorem jižních Slovanů jsou junácké písně, které vytvořili sami Turci, např. Šechovič Osman.\n\nV těchto písních se často objevují i náměty z legend.  Psaly se veršem desetislabičným bez rýmů, jež je pro jihoslovanské hrdinské eposy typický. Díky orientálním vlivům a příznivé geografické poloze byla balkánská kultura uchráněna vlivům kultury západní. Některé texty a nápěvy se prolínaly s tureckými výrazy, jelikož vliv Turků byl na tomto území opravdu znatelný.\n\nJunácké písně byly však sbírané i na slovinském území, kde nejznámější sbírkou je svazek Slovinských národních písní Karla Štrekelje. V porovnání srbské a slovinské epiky je ta slovinská o mnoho chudší, jelikož jak se předpokládá, v raném feudálním období byla na slovinském území znatelná absence střední šlechty, a protože Slovinsko brzy ztratilo politickou samostatnost, lidovým vrstvám chyběla silnější tradice písní opěvujících hrdiny bojů, rozmnožení motivů výpravných písní apod.\n\nPrvní a nejznámější jihoslovanskou písní, která se stala inspirací pro další lidové písně, byla Hasanaginica, jež vznikla mezi muslimy na dalmatsko-bosenském pomezí. Vznikla mezi léty 1646 a 1649, kdy kolovala opět v ústním podání. Poté ji sebral italský cestovatel a etnograf Alberto Fortis a roku 1774 ji přidal do své knihy Cesty v Dalmácii. To odstartovalo vlnu překladů  a různých druhů ztvárnění téměř po celé Evropě. Šířili ji takoví velikáni jako např. Johann Wolfgang Goethe, Walter Scott či Adam Mickiewizc. V roce 2000 byla předlohou pro první bosenskou operu.\n\nUkázka Hasanaginica v původním jazyce: \n\n\"Šta se b'jeli u gori zelenoj?\"\n\n\"Al' je snijeg, al' su labudovi?\"\n\n\"Da je snijeg, već bi okopnio,\"\n\n\"labudovi već bi poletjeli.\"\n\n\"Nit' je snijeg nit' su labudovi,\" \n\n\"Nego šator age Hasan-age;\"\n\n\"on boluje od ljutijeh rana.\"\n\n\"Oblazi ga mati i sestrica,\"\n\n\"a ljubovca od stida ne mogla.\"\n\n\"Kad li mu je ranam' bolje bilo,\"\n\n\"on poruči vjernoj ljubi svojoj:\"\n\n\"\"Ne čekaj me u dvoru b'jelomu,\" \n\n\"ni u dvoru, ni u rodu momu.\"\"\n\n\"Kad kaduna r'ječi razumjela,\"\n\n\"još je jadna u toj misli stala,\"\n\n\"jeka stade konja oko dvora;\"\n\n\"tad pobježe Hasanaginica\"\n\n\"da vrat lomi kuli niz pendžere;\"\n\n\"za njom trče dv'je ćere djevojke:\"\n\n\"\"Vrati nam se, mila majko naša!\"\n\n\"Nije ovo babo Hasan-aga,\"\n\n\"već daidža, Pintorović beže.\"\"\n\n\"I vrati se Hasanaginica,\"\n\n\"ter se vješa bratu oko vrata.\"\n\n\"\"Da, moj brate, velike sramote —\"\n\n\"gdje me šalje od petero dice!\" ...\"\n\nZdroje:\n\n\"Holeček, J.; Junácké písně národa bulharského, 1874\"\n\n\"Jugoslávské zpěvy, 1958\"\n\n\"Beringer, A.; Výbor z jihoslovanské národní epiky, 1932\"\n\n\"Vašíčková, J.; Sběratelská a literární činnost Ludvíka Kuby jako dokument dobového stavu jihoslovanské lidové kultury; Masarykova univerzita 2011. Diplomová práce.\"\n\n"}
{"id": "120351", "url": "https://cs.wikipedia.org/wiki?curid=120351", "title": "Ploščaď Revoljucii (stanice metra v Moskvě)", "text": "Ploščaď Revoljucii (stanice metra v Moskvě)\n\nPloščaď Revoljucii ( , v českém překladu Náměstí Revoluce nebo Revoluční náměstí) je stanice moskevského metra na Arbatsko-Pokrovské lince.\n\nTato stanice je jednou z nejznámějších stanic moskevského metra. Pojmenována byla podle nedalekého Náměstí Revoluce.\n\nJde o podzemní, raženou, hluboko založenou, trojlodní přestupní stanici. Přestupní chodby jsou dvě, obě vedou do stanice Těatralnaja; přes ni je možný také přestup na stanici Ochotnyj rjad. První z přestupních chodeb slouží cestujícím od roku 1946, druhá pak od roku 1974. Obě jsou vyvedeny pod úroveň stanice ze středu jejího nástupiště (obdobný systém je například v Praze ve stanici Můstek - A). Přímé výstupy existují dva, originální vede do povrchového vestibulu, který je společný se stanicí Těatralnaja a druhý byl dobudován dodatečně roku 1947.\n\nPloščaď Revoljucii je proslavená hlavně výzdobou v duchu socialistického realismu. Jejím architektem je Alexej Duškin; obklad prostoru nástupistě tvoří v místě prostupu oblouky ze žlutého mramoru, pilíře jsou pak obložené černým arménským mramorem. U každého z prostupů jsou umístěna sousoší, ztvárněni zde jsou občané SSSR jako zástupci různých povolání – zemědělci, vojáci, atleti, spisovatelé, letci, dělníci, ale také školáci. Dohromady se zde nachází 72 plastik.\n\nPůvodně po otevření této stanice (12. března 1938) vlaky pokračovaly do stanice Aleksandrovskij sad; na současnou Arbatskou koleje směřují až od roku 1953, kdy byla změněna trasa Arbatsko-Pokrovské linky a přemístěna do nového, hluboko založeného, traťového úseku.\n\nNa rozdíl od ostatních stanic, jejichž stáří dosahuje již několik desítek let, v Ploščadi Revoljucii neproběhla žádná velká rekonstrukce. Roku 2004 však byly vyměněny jedny z hlubinných eskalátorů.\n\n"}
{"id": "120352", "url": "https://cs.wikipedia.org/wiki?curid=120352", "title": "Annihilation of the Wicked", "text": "Annihilation of the Wicked\n\nAnnihilation of the Wicked je čtvrtou řadovou deskou americké deathmetalové kapely Nile. Byla nahrána v sestavě Karl Sanders - kytara + zpěv, Dallas Toler Wade - kytara + zpěv, George Kollias - bicí. Hudební portál About.com album umístil na svůj seznam 10 esenciálních death metalových alb.\n\n\n"}
{"id": "120353", "url": "https://cs.wikipedia.org/wiki?curid=120353", "title": "Spyware", "text": "Spyware\n\nSpyware (jiné názvy: špehovací software, špionážní software) je program, který využívá internetové stránky k odesílání dat z počítače (či mobilního telefonu nebo jiného zařízení) bez vědomí jeho uživatele. Někteří autoři spyware se hájí, že jejich program odesílá pouze data typu přehled navštívených stránek či nainstalovaných programů za účelem zjištění potřeb nebo zájmů uživatele a tyto informace využít pro cílenou reklamu. Existují ale i spyware odesílající hesla a čísla kreditních karet nebo spyware fungující jako zadní vrátka. Protože lze jen těžko poznat, do které skupiny program patří, a vzhledem k postoji k reklamě řada uživatelů nesouhlasí s existencí a legálností jakéhokoliv spyware.\n\nSpyware se často šíří jako součást shareware, a to jako adware nebo bez vědomí uživatelů (ale s vědomím autorů programu). Jakmile si takový program nainstalujete a spustíte, nainstaluje se do systému také spyware. Často se to týká například klientských programů pro peer to peer sítě umožňující stahování hudby a videa od ostatních uživatelů.\n\nSpyware patří mezi malware, tedy programy, které na počítači běží bez vědomí uživatele a nějakým způsobem jej poškozují, nebo zhoršují jeho funkci. Spyware představuje z hlediska bezpečnosti dat velkou hrozbu, protože odesílá různé informace (historii navštívených stránek, hesla) z vašeho počítače určenému uživateli, který tyto informace dále zpracovává.\n\n\n\n\n\nAntivirové programy většinu spywaru nenajdou, proto je nutné použít speciální software - antispyware, který si s tím poradí.\nJe lepší používat více antispyware, protože tyto programy mají různou databázi spyware.\n\nAntispyware programy mohou bojovat proti spyware dvěma kroky:\n\n\nTakové programy prohledají obsah registru systému Windows, soubory operačního systému a instalovaných programů, a odstraní soubory a záznamy, které odpovídají seznamu známých spyware. Ochrana v reálném čase proti spywaru funguje totožně jako antivirové ochrany v reálném čase: software skenuje soubory na disku v době stahování a blokuje aktivitu známých komponent reprezentující špehovací software. V některých případech může také sledovat pokusy instalovat položky po spuštění nebo upravit nastavení prohlížeče. Dřívější verze antispyware programů se zaměřovaly především na detekci spyware a následné odstranění. Program SpywareBlaster od společnosti Javacool Software je jeden z prvních, co nabízí ochranu v reálném čase a blokuje instalaci spyware založené na ActiveX.\n\nJako většina antivirus software, mnoho antispyware/adware nástrojů vyžaduje časté aktualizace databáze hrozeb. Když jsou uvolněny nové spyware programy, antispyware vývojáři je musí najít, vyhodnotit a přidat do seznamu známých spyware. V důsledku toho antispyware software má omezenou účinnost bez pravidelných aktualizací. Aktualizace mohou být instalovány automaticky nebo ručně.\n\nPopulární obecný nástroj pro odstranění spyware používaný uživateli, kteří vyžadují určitý stupeň odbornosti, je HijackThis. Tento program skenuje určité oblasti operačního systému Windows, kde se často spyware  skrývá, a předkládá seznam s položkami, které lze ručně odstranit. Většina z těchto položek jsou legitimní soubory systému Windows či položky registru, a proto je méně znalým uživatelům doporučeno, aby napsali log HijackThis na některou webovou stránku zabývající se antispyware a nechali odborníky rozhodnout co odstranit.\n\nPokud spyware program nebyl zablokován a sám se nainstaluje, může bránit pokusům ukončit jej nebo odinstalovat. Některé programy pracují v párech: když antispyware scanner (nebo uživatel) ukončí jeden běžící proces, druhý program jej opět obnoví.  Stejně tak některé spyware detekují pokusy odstranit klíče registru a ihned je znovu přidají. Obvykle bootování nakaženého počítače v nouzovém režimu umožňuje antispyware programu lepší šanci na odstranění přetrvávajícího spyware. \n\nKromě instalace antispyware programů našli uživatelé počítačů několik dalších užitečných postupů pro detekci spyware. Mnoho uživatelů má nainstalován jiný webový prohlížeč než Internet Explorer, jako je Mozilla Firefox nebo Google Chrome. Ačkoliv žádný prohlížeč není zcela bezpečný, Internet Explorer má největší riziko infekce spyware kvůli své velké uživatelské základně a slabým místům, jako je ActiveX.\n\nNěkteří poskytovatelé internetových služeb, zvláště vysoké školy a univerzity, přijali jiný přístup k blokování spyware: využívají své sítě firewall a web proxy k blokování přístupu k webům. Dne 31. března 2005 vydalo oddělení informačních technologií Cornell University podrobnou zprávu o chování konkrétního spyware Marketscore, založeném na proxy, a kroky univerzity zachytit jej. Mnoho jiných vzdělávacích institucí přijalo podobná opatření.\n\nJednotliví uživatelé mohou také nainstalovat firewall od různých společností. Ty monitorují tok informací do počítače a z počítače v síti a poskytují ochranu proti spyware a malware. Někteří uživatelé instalují velký počet souborů, které brání počítači v připojení ke známým webovým adresám souvisejícím se spyware. Spyware můžete nainstalovat pomocí některých shareware programů, nabízených ke stažení. Stahujte proto programy pouze od renomovaných zdrojů, které můžou prokázat určitou ochranu.\n\nČlověk může rovněž používat dva počítače, jeden který má připojený na síť (SC - social computer), druhý který požívá pouze pro osobní práci (PC).\n\n"}
{"id": "120356", "url": "https://cs.wikipedia.org/wiki?curid=120356", "title": "Prozaická Edda", "text": "Prozaická Edda\n\nProzaická Edda, též Mladší nebo Snorriho Edda je sbírka islandských eddických básní a písní od Snorriho Sturlusona.\n\nByla napsána okolo roku 1220 v podstatě jako příručka pro mladé básníky, kteří měli proniknout do skaldské poezie. Základem výkladu poetiky byla Snorriho vlastní báseň \"Výčet meter\" (chvalozpěv na norského krále Hákona Hákonarssona a jarla Skuleho), doprovázená odborným popisem metra všech jejích strof. K tomu autor připojil pojednání o skaldském stylu, tj. o básnických opisech (kenninzích) s příklady z básní od více než šedesáti norských a islandských skaldů z 9.–11. století a se stručným převyprávěním děje některých hrdinských písní (oddíl \"Jazyk básnický\").\n\nS výkladem kenningů, které vycházely mimo jiné z reminiscencí na mytické děje, souvisí další část (\"Gylfiho oblouzení\"), která je základním vodítkem pro porozumění severské mytologii. Jedná se o prozaické převyprávění pohanské kosmogonie, příběhů o bozích. Snorriho kniha byla hojně opisována už od 13. století a všem následujícím generacím Islanďanů zůstala důvěrně známou.\n\n\n\n\n"}
{"id": "120357", "url": "https://cs.wikipedia.org/wiki?curid=120357", "title": "Mamba černá", "text": "Mamba černá\n\nMamba černá (\"Dendroaspis polylepis\") je nejdelším jedovatým hadem na území Afriky, a po kobře královské druhým nejdelším jedovatým hadem na světě. Obvykle dorůstá délky kolem 2,5 metru, může však dosáhnout i délky 4,5 metru. Pro člověka je její jed smrtelný už při nízké dávce 10–15 mg, údajně stačí pouhé dvě kapky jedu, avšak jediným kousnutím vpraví jedu mnohonásobně více. Životu nebezpeční jsou i mladí jedinci, kteří mají k dispozici jen 1–2 ml jedu. Mamba černá je v rozporu s historkami nahánějící hrůzu a pověstmi o útočnosti a zákeřnosti relativně plachý had, který se při setkání s člověkem snaží ukrýt.\n\nDruh roku 1864 popsal německo-britský zoolog Albert Günther. Rodové jméno „\"Dendroaspis\"“ lze doslovně přeložit jako „stromový had“, neboť umí po stromech velmi obratně šplhat. Druhové jméno „\"polylepis\"“ pochází z řečtiny a znamená „mnohošupinatý“. Navzdory svému šedavému zbarvení těla, které navíc mívá různé další odstíny, nese v mnoha jazycích (včetně češtiny) označení „černá“ (např. angl. \"black mamba\", něm. \"schwarze mamba\"), a sice podle tmavě zbarvené sliznice uvnitř tlamy.\n\nŽije jižně od Sahary, k vidění je téměř po celé jižní a střední Africe, kromě pralesních oblastí střední Afriky. Oblast výskytu zahrnuje území Burkiny Faso, Kamerunu, Středoafrické republiky, Demokratické republiky Kongo, Jižního Súdánu, Etiopie, Eritreje, Somálska, Keni, Ugandy, Tanzanie, Burundi, Rwandy, Mosambiku, Svazijska, Malawi, Zambie, Zimbabwe, Bostwany, Namibie a Angoly. Na těchto místech obývá otevřené lokality – savany, polopouště, řídké lesy a křoviny – v nadmořské výšce 0–1800 metrů (nad 1000 metrů nicméně vzácně). V západní Africe je výskyt těchto hadů podstatně menší a donedávna byl považován za nejistý. Výzkum publikovaný v roce 2005 jejich přítomnost nicméně potvrdil (Senegal, Guinea, případně Pobřeží slonoviny).\n\nDříve byla mamba černá dělena do dvou poddruhů (\"Dendroaspis polylepis polylepis\" a \"Dendroaspis polylepis antinori\")\",\" ale dnes je tento had považován za monotypický druh, blízce příbuzný ostatním mambám.\n\nMamba černá je dlouhý a štíhlý had. Tvar hlavy, respektive její rozevřená „temně černá“ čelist připomíná rakev (vcelku výstižně u jednoho z nejobávanějších hadů Afriky). Přední část tlamy má opatřenou jedovými zuby, jedná se tedy o takzvaný proteroglyfní druh. Silně rýhované zuby jsou relativně krátké, obvykle 2–3 mm dlouhé (výjimečně až 6,5 mm, přičemž jiní jedovatí hadi, jako např. zmije gabunské, mají zuby dlouhé i 50 mm), jsou pevně spojené s čelistí a mají částečně otevřený kanálek. Výrazné je rovněž jeho obočí a taktéž poměrně velké šedě-černé oči. Dospělý had roste do průměrné délky 2–3 metru, ojediněle až 4,5 metru. Po kobře královské (\"Ophiophagus hannah\") je tak druhým nejdelším jedovatým hadem na světě. Ocas je poměrně dlouhý a úzký, tvoří 17–25% celé délky těla. Dosahuje hmotnosti až 2,4 kg, průměrně však okolo 1–1,5 kg.\n\nZbarvení jednotlivých jedinců se liší – od žlutozelené přes olivově hnědou po bronzově šedou (nejčastěji šedou v různých odstínech) – přičemž svrchní část těla mají tmavší, spodní světlejší. Mláďata jsou oproti dospělým světleji zbarvena po celém těle.\n\nJed mamby černé je vysoce toxický a je velmi nebezpečný i člověku. Skládá se z více složek – převládají neurotoxiny, které působí na mozková a míšní centra nervového systému, dalšími složkami jsou hemolyzíny, které rozkládají červené krvinky, antikoaguliny zpomalující srážení krve aj. Poloviční smrtná dávka testovaná na laboratorních myších neboli LD50 jedu je asi 0,68 mg/kg (jiný zdroj uvádí 0,26 mg/kg), což představuje slabší jed, než jaký má evropská zmije obecná (cca 0,41 mg/kg). Mamba nicméně disponuje velkou zásobou jedu (400 mg; zmije obecná jen 18 mg). Smrtelná dávka pro člověka je 10 až 15 mg, údajně stačí pouhé dvě kapky jedu, přičemž jedním kousnutím vyloučí do těla 100 až 120 mg jedu (někdy dokonce až 400 mg, tedy asi 15 kapek jedu). Proto je pro člověka kousnutí mambou prakticky vždy smrtelné (nedostane-li protijed). Protože jed působí velmi rychle, je nutné aplikovat specifické antisérum okamžitě po uštknutí. Zkolabovat může člověk do půl hodiny (též se uvádí do 45 minut) a smrt může nastat údajně již do dvou hodin (možná i dříve), obvykle však během 7–15 hodinách po uštknutí (jistě záleží též na zdravotním stavu nebo ročníku postiženého). Antisérum je vzácné, nákladné a celkem složitě skladné (v důsledku nevhodného skladování dokonce nemusí být účinné), a obvykle ho mají při sobě pouze lidé, kteří předpokládají možnost setkat se s mambou. \n\nV Africe, v rámci celého kontinentu, je ročně zaznamenáno až tisíce hadích uštknutí, ale jak se zdá, mamba černá se v pomyslném žebříčku aktérů nachází až na samotném chvostu a navzdory své pověsti (coby zákeřný a agresivní had) zaútočí na člověka jen zřídka; případy zaznamenané v Jihoafrické republice z let 1957 až 1979 dokazují, že z celkových 2553 hadích útoků spadá na mambu černou pouze 75 uštknutí. Obzvláště nebezpečná je ovšem v období rozmnožování, které probíhá během září až února. Častými oběťmi jsou převážně hadí nadšenci, kteří se s tímto druhem účelně střetávají.\n\nMladé mamby jsou jedovaté od narození a mohou se již pár minut po vylíhnutí aktivně bránit. Mají plně vyvinuté jedové žlázy, jež obsahují 1–2 ml jedu, což je množství, které stačí k usmrcení dospělého člověka.\n\nMamba černá je mrštný a rychlý plaz. Je jedním z nejrychlejších hadů na světě a údajně se může plazit rychlost blížíce se hranici 20 km/h (na krátkou vzdálenost). Údaje jsou však často přeceňované, s větší pravděpodobností nedosáhne rychlosti vyšší než 16 km/h. Většinu času tráví na zemi a ačkoli je velmi obratným lezcem, na stromech se objevuje jen příležitostně (chce-li se třeba nakrmit vylíhlými mláďaty v ptačím hnízdě). Když se plazí, zejména neznámým terénem, zvedá přední část těla, aby se rozhlédla. Mamba černá je denní živočich a jako jiné druhy hadů se ráda vyhřívá na slunci, v Jižní Africe pak nejčastěji v 7–10 hodin ráno a v 14–16 hodin odpoledne (setrvávat může i na větvích). Skrytě odpočívat ji pak můžeme vidět v dutinách stromů, ve skalních štěrbinách nebo v opuštěných termitištích.\n\nMamba černá je teritoriální had, který běžně před nebezpečím ustupuje. Když se však cítí ohrožena, může zaútočit, zvláště tehdy, když se hrozba nachází mezi mambou a jejím doupětem, nebo je zahnána do kouta. V ohrožení zastrašuje, vztyčí přední polovinu těla téměř do výše jednoho metru, zaoblí záda, což jí pomáhá udržovat rovnováhu, roztáhne žebra na krku a široce rozevře tlamu, přičemž syčí a pohybuje hlavou ze strany na stranu. Jakýkoliv pohyb protivníka hada ještě více vydráždí a pokud nebezpečí nepomine, prudce a rychle zaútočí (často kousne do obličeje nebo do hrudi).\n\nPřesvědčení, že mamba černá cíleně útočí na lidi, je nedorozumění, protože mamba obvykle využije své rychlosti k tomu, aby unikla do bezpečí. Člověk totiž představuje největší nebezpečí, nikoli kořist. Mamba se obvykle snaží kontaktu s lidmi vyhnout a neklidná je už v případě, přiblíží-li se člověk na méně něž 40 metrů.\nJejí hlavní potravou jsou obratlovci (drobní savci, plazi a ptáci), převážně jejich mláďata, které vyhledává čichem. Běžně se vyskytuje poblíž lidských příbytků, kde loví hlodavce živící se odpadky. Obecně upřednostňuje teplokrevní živočichy, ale ulovit může i zástupce svého druhu. Jindy se zase odváží na větší kořist, jakou je třeba daman skalní (\"Procavia capensis\"). Jako i jiní hadi má totiž pružnou čelist, díky které může pozřít živočicha až čtyřikrát většího, než je její hlava. \n\nLoví-li malá zvířata, postačí jediné uštknutí, po kterém se mamba stáhne a vyčkává, než začne působit neurotoxický jed. Ten způsobí absolutní ochromení oběti. Jestliže je obětí pták, mamba se nestahuje, ale zůstává do něho zakousnuta. Znemožňuje mu tak, aby odletěl a uhynul na místě, kde by jej nenašla. Pokud se brání před nebezpečím, uštkne soupeře opakovaně.\nHadi: mehelie kapská (\"Limaformosa capensis\"); je imunní vůči jedu mamby a stejně jako spoustu jiných hadů ji běžně loví.\n\nPtáci: orlík tmavoprsý (\"Circaetus pectoralis\"), orlík hnědý (\"Circaetus cinereus\"); hady, včetně mamb, loví všichni orlíci, přičemž výrazný podíl jídelníčku tvoří hadi u těchto dvou druhů.\n\nSavci: promyka červená (\"Galerella sanguinea\"), mangusta liščí (\"Cynictis penicillata\"); největším nepřítelem mamb mezi savci jsou drobné šelmy z čeledi promykovití, které vykazují částečnou imunitu vůči jejich jedu.\nChovná sezóna u mamb černých probíhá mezi zářím a únorem, příhodně v období, kdy poklesne povrchová teplota. Samci vyhledávají samice tak, že sledují jejich pachovou stopu. Poté samci mezi sebou bojují o přízeň partnerky. Jedná se však spíše o rituální klání, v kterém se zpravidla ani neporaní. Pouze do sebe zaplétají těla a snaží se jeden druhého přitlačit k zemi. Někteří pozorovatelé se dříve chybně domnívali, že má toto chování co do činění s námluvami. Vítěz z onoho klání se následně páří se samicí. Klouže po jejím hřbetě a vyplazeným jazykem přejede téměř přes celé její tělo. Samice zvedne ocas a nehnutě vyčkává, čímž dává najevo, že je připravena. Do hnízda v podzemí naklade samice asi 6–17 vajec oválného tvaru s měkkou kožovitou skořápkou. Mláďata se líhnou po 2–3 měsících, skořápku prorazí za pomoci vaječného zubu a jsou zcela soběstačná. Měří okolo 40–60 cm. Mají rovněž plně vyvinuté jedové žlázy a jsou tedy nebezpečná už pouhých několik minut poté, co spatří svět. Poměrně rychle rostou, po prvním roce dosahují délky zhruba dvou metrů. Mamby černé se dožívají asi deseti a více let, ovšem bližší informace nejsou známy.\n\n\n"}
{"id": "120360", "url": "https://cs.wikipedia.org/wiki?curid=120360", "title": "Cista Provo", "text": "Cista Provo\n\nCista Provo je vesnice a opčina spadající pod Splitsko-dalmatskou župu (jižní Chorvatsko). Žije zde 3 674 obyvatel a skládá se ze 6 obcí, samotná obec Cista Provo má 526 obyvatel a leží v nadmořské výšce 260 m n. m. na spojnici silničních tahů č. 39 a 60.\n"}
{"id": "120361", "url": "https://cs.wikipedia.org/wiki?curid=120361", "title": "Poetická Edda", "text": "Poetická Edda\n\nPoetická Edda\n(též \"Starší\" nebo \"Saemundova Edda\") – sbírka eddických islandských epických mytologických a hrdinských písní, která vznikala pravděpodobně kolem 10. století ve Skandinávii a díky níž byla zachována velká část informací o severské literatuře, mytologii i historii této doby.\n\nSamotné slovo edda poprvé použil Snorri Sturluson pro název své knihy (Prozaická Edda). Edda znamená islandsky prababička a toto slovo mohlo být použito s významem prazáklad skaldské poezie. Další význam slova edda může být ve zkomolenině jména Oddi, dvorce, kde Snorri vyrůstal a získal vzdělání či óðr (básnictví) nebo od latinského edo (píši, publikuji).\n\nPůvodní rukopis se nedochoval, ale zachovaly se tři opisy, z nichž Codex Regius byl podle starší předlohy opsán okolo roku 1270, posléze byl ztracen a zapomenut a znovu objeven až roku 1645 biskupem na Skálholtu Brynjólfurem Sveissonem. Ten text považoval za starší dílo, z něhož Snorri Sturluson čerpal při sestavování své Eddy, a její autorství (nesprávně) připsal islandskému učenci a historiografovi Saemundovi Moudrému (1056–1133) (odtud Saemundova Edda). Nalezený text opsal a roku 1662 poslal dánskému králi Frederikovi III., jenž ji uložil do své knihovny, a kniha tak dostala název Codex regius.\n\nNení známo, kdy a kde eddické písně vznikly, a to proto, že tyto pohanské písně se na Islandu díky jeho izolovanosti a specifické situaci šířily ústně až do 13. století a na pergamen byly zapsány až díky křesťanské písemné kultuře. Některé písně byly sice pravděpodobně zapsány již ve 12. století, ale nejstarším zápisem, o němž víme s jistotou, jsou citace ve Snorriho Eddě z dvacátých let 13. století.\n\nJe však možné říci, že jádro eddických písní vznikalo ve Skandinávii v 9. a 10. století a že Islanďané si toto jádro přivezli z Norska ve velké emigrační vlně po vítězství Haralda Krásnovlasého u Havrsfjordu a dál je pěstovali a rozšiřovali.\n\nVětšina islandských ság se však odehrává mezi lety 930 - 1030, takže je dnes toto století nazýváno v islandské historii söguöld (Doba ság). Ságy o králích a biskupech jsou pochopitelně zařazovány do období života dotyčné osobnosti.\n\nEddická poesie se vyznačuje zejména aliterací několika metrických typů, heiti (užíváním básnických synonym) a používáním kenningů (složených básnických opisů). Zvláštním básnickým prostředkem je tmeze, což je rozdělení jednoho slova do dvou - např. každé slabiky do jednoho půlverše.\n\nV eddických písních můžeme nalézt velké množství různorodých námětů, nejčastější jsou mytologické, ale také hrdinské, milostné a čistě historické, až životopisné (např. píseň Hyndluljóð)\n\nMytologické písně\nJejich cena spočívá v tom, že se u jiných germánských národů vůbec nevyskytují, a nejsou ani doklady, že existovaly.\n\nHrdinské písně\nJejich námět až do doby stěhování národů (postava Attily, gótských králů)\n\n\n\n"}
{"id": "120362", "url": "https://cs.wikipedia.org/wiki?curid=120362", "title": "Džangar", "text": "Džangar\n\nDžangar je kalmycký a orjatský epos vypráví o odvážných skutcích bájného hrdiny Džangara a jeho 6012 bohatýrů v posvátné zemi Bumba. Většina eposu je věnována činům chána Džangara a jeho šesti nejbližších válečníků, což byli Džangarův adoptivní otec Mengen Xixirgi, adoptivní bratr Chongor Červený lev, šaman Altan Gheedž, Savar Pádná ruka, Sanal Ostražitý a Mingyan Sličný. Příběh o Džangarovi a jeho rodině je rámcový, zatímco v dílčích epizodách prožívá šest hrdinů různá dobordružství, nezváisle na sobě i na Džangarovi. Díky této struktuře se epos poněkud podobá legendám o králi Artuši a rytířích Kulatého stolu.\nRozsah eposu činí cca 11000 veršů, vznik se datuje do doby 15. – 17. století. Epos je zpíván zpěváky \"džangarči\" zvláštním hrdelním zpěvem \"charcharjou\" (kalmycky řev velblouda). Každý džangarči smí znát jen část eposu. V určitých intervalech se pak scházejí všichni pěstovatelé tohoto zpěvu, aby přednesli po částech celý mýtus. Tyto slavnosti, nazvané Džangariáda, jsou spojeny také se soutěžemi v tradičních sportech, jako je tradiční zápas, koňské dostihy a lukostřelba.\n\n\n"}
{"id": "120363", "url": "https://cs.wikipedia.org/wiki?curid=120363", "title": "Dugopolje", "text": "Dugopolje\n\nDugopolje je vesnice a opčina v Splitsko-dalmatské župě (jižní Chorvatsko). Má 3120 obyvatel a leží zhruba 10 km od Splitu.\n\nKromě vlastní vesnice zahrnuje sídla Koprivno, Kotlenice a Liska.\n\nVětšina obyvatel se živí zemědělstvím a vinařstvím.\n\nV blízkosti opčiny se nachází i několik zajímavých míst - například krápníkové jeskyně. Probíhá zde i každoroční rytířský turnaj Alka a automobilová rallye v průmyslové zóně. V současnosti jsou pozemky v okolí Dugopolje velmi žádané kvůli velkému rozvoji zdejší průmyslové zóny a rovněž z důvodu blízkosti dálnice A1.\n\n"}
{"id": "120365", "url": "https://cs.wikipedia.org/wiki?curid=120365", "title": "Housenkovec", "text": "Housenkovec\n\nHousenkovec (\"Beckmannia\") je rod trav, tedy z čeledi lipnicovitých (\"Poaceae\"). Jedná se o jednoleté i vytrvalé byliny. Jsou trsnaté nebo někdy vytváří krátké výběžky. Stébla jsou 30–150 cm vysoká. Listy jsou ploché, na vnější straně listu se při bázi nachází jazýček. Květy jsou v kláscích, které tvoří lichoklas, vzácněji se dolní klásky větví a tvoří až latu. Klásky jsou zboku smáčklé, zpravidla 1–2 květé. Na bázi klásku jsou 2 plevy, které jsou přibližně stejné, bez osin ale hrotité. Pluchy jsou bez osin, někdy jsou hrotité. Plušky jsou kratší než pluchy, dvoukýlné nebo nikoliv. Plodem je obilka. Na světě se vyskytují pouze 2 druhy, rozšířené v Evropě, Asii a Severní Americe.\n\nV České republice rostou 2 druhy z rodu housenkovec. Kriticky ohroženým druhem – C1 je housenkovec zduřelý (\"Beckmannia eruciformis\"), který byl teprve nedávno nalezen v oblasti soutoku Moravy a Dyje u Lanžhota na J Moravě. Housenkovec cizí (\"Beckmannia syzigachne\"), který je původní v S. Americe a Asii, je do ČR vzácně zavlékán.\n\nKvětena ČR: 8 díl\n"}
{"id": "120367", "url": "https://cs.wikipedia.org/wiki?curid=120367", "title": "Železné hory", "text": "Železné hory\n\nŽelezné hory (německy \"Eisengebirge\") jsou pohořím (horopisnou jednotkou) a geomorfologickým celkem o rozloze 761,77 km² v severní části Českomoravské vrchoviny, na vymezeném území chráněnou krajinnou oblastí a národním geoparkem v České republice. Z hlediska administrativně správního náleží největší částí své rozlohy do Pardubického kraje, jihozápadní část do Kraje Vysočina a okrajem na severozápadě do Středočeského kraje.\n\nKrajinná oblast orientovaná jihovýchod – severozápad má přibližně trojúhelníkový tvar zužující se k nejsevernějšímu výběžku na katastrálním území města Týnec nad Labem v okrese Kolín náležejícím do Středočeského kraje. Směrem k jihovýchodu protažená do vzdáleností v rozmezí 50–60 km, na severovýchodním okraji v nižších nadmořských výškách k Proseči v okrese Chrudim náležejícím do Pardubického kraje, na jihozápadě podél tektonické linie nazvané železnohorský zlom ke Ždírci nad Doubravou v okrese Havlíčkův Brod a v územním výběžku dosahujícím až k Vojnovu Městci v okrese Žďár nad Sázavou, obcí náležejících do Kraje Vysočina.\n\nTypem georeliéfu plochá vrchovina (nikoliv hornatina podle názvu pohoří) v nadmořských výškách přibližně 198–737 m, se střední výškou 480,4 m a sklonem 3°45’, se složitým geologickým podložím, v centrální části zejména s hlubinnými vyvřelinami tzv. železnohorského plutonu (oblast Nasavrky – Trhová Kamenice – Skuteč) v Sečské vrchovině, na severozápadě ve Chvaletické pahorkatině s výrazným žulovým komplexem, patřícím k nejstarším žulám v Českém masivu.\n\nNadmořská výška vrchoviny klesá severovýchodním směrem k linii měst Chvaletice – Slatiňany – Proseč a na severozápad, nejníže je situovaná hladina evropské řeky Labe v nadmořské výšce 198 m na území města Týnec nad Labem ve Středočeském kraji.\n\nNejvyšších nadmořských výšek kolem 600 až 700 m dosahují Železné hory na jihozápadě až jihovýchodě, především v širším okolí města Hlinsko. Nejvyšším vrcholem v chráněné krajinné oblasti je Vestec (668 m n. m.) na katastrálním území obce Slavíkov v Kraji Vysočina a v rámci geomorfologického celku vrch U oběšeného (737,4 m n. m.) na katastrálním území obce Svratouch v Pardubickém kraji.\n\nZeměpisné jméno (oronymum) Železné hory pochází podle historických pramenů od dobývání železné rudy, těžila se ve více lokalitách oblasti. Slovo „hory“ se v zeměpisném názvu pohoří objevilo ve významu staročeského označení pro dolování (důl, doly = hory). Těžba železné rudy probíhala v okolí obcí dnešního Pardubického kraje, například Včelákova, Křižanovic, Vojtěchova, Lukavice (pyrit) a manganová ruda s pyritem u Chvaletic.\n\nZbraslavská kronika uvádí jejich latinský název „Montes ferrei“ (česky: Hory železné). Pod tímto názvem se však rozuměla původně oblast v současné severozápadní části pohoří, přibližně od Chvaletic k Lichnici.\n\nGeografie Česka řadí Železné hory výškovou členitostí mezi vrchoviny, slovo „hory\" v jejich názvu má historické souvislosti (viz Původ názvu). Rozlohou zaujímají krajinnou oblast v nadmořských výškách 198 až 737 m, přibližně od nejnižší polohy v úrovni řeky Labe u zdymadla na katastrálním území města Týnec nad Labem na rozhraní se Středolabskou tabulí až k nejvyššímu vrcholu U oběšeného na katastrálním území obce Svratouch, nad rozhraním s Hornosvrateckou vrchovinou.\n\nHorský dojem Železných hor vyvolává především tzv. železnohorský hřbet v pohledu od jihozápadu, například od Pařížova z Hornosázavské pahorkatiny směrem k městu Třemošnice, zejména na část pohoří s názvem Kaňkovy hory se stejnojmennou národní přírodní památkou.\n\nVe směru linie Třemošnice – Chrudim, měst na okraji Železných hor, nadmořská výška postupně klesá na svahu zemské (železnohorské) klínové kry ukloněné k severovýchodu, mezi Hornosázavskou a Svitavskou pahorkatinou, od jihozápadního okraje s vrcholovou částí Kaňkových hor (až 560 m n. m. na železnohorském hřbetu) k vrcholu Podhůra (356,4 m n. m.) na severovýchodním okraji.\n\nŽelezné hory, obecně označované jako pohoří vrchovinného rázu, jsou v centrální části zastoupené horopisně nejvyšší Kameničskou vrchovinou, krajinu tzv. podhůří tvoří pahorkatiny (Chvaletická na severozápadě, Skutečská na severovýchodě a Stružinecká na jihovýchodním okraji). Výrazné pásmo vrcholů na jihozápadním okraji, vyvolávající dojem hornatiny a označované jako železnohorský hřbet, je nad Třemošnicí přerušeno sníženinou Podhradské kotliny, přibližně mezi soutěskami s názvy Lovětínská rokle a Hedvičino údolí.\n\nŽelezné hory zahrnují krajinnou oblast přibližně vymezenou obcemi (místy) po jejím obvodu (s nepřesností územních výběžků) od severu: Týnec nad Labem, Chvaletice, Zdechovice (rybník Pazderna), Jankovice u Přelouče, Brloh u Přelouče (Mlýnský rybník), Chrtníky (Chrtnický rybník), Svinčany, Heřmanův Městec, Rabštejnská Lhota, Chrudim (lokalita Pod Hůrou), Slatiňany (řeka Chrudimka přibližně u Mostu knížete Auersperga), Škrovád, Bítovany (rybník Farář), Smrček u Žumberka (rybník Velká Straka), Vrbatův Kostelec (základní nivelační bod 378,10 m n. m.), Skutíčko, Skuteč (koryto Anenského potoka u Štěpánovského rybníku), Lažany u Skutče (lesní lokalita Borek), Hněvětice (řeka Krounka pod lokalitou Kamenec 381,2 m n. m.), Perálec (rybniční soustava v lokalitě Pod vsí), Zderaz, Proseč u Skutče (lokalita Borka), Česká Rybná, Otradov (lokalita Na zadech), Rychnov (Rychnovský potok u mostu silnice I/34), Pustá Kamenice, Čachnov (Čachnovský potok), Krouna (silnice II/354 nad obcí směr Svratouch, přibližně nivelační bod 596,79 m n. m. na okraji lesní lokality), Svratouch ((silnice II/354 ve vrcholu sedla v horní části obce mezi vrchy U oběšeného a Otava), Svratka (kostel sv. Jana Křtitele – koryto řeky Svratky), Herálec (rybník Šantrůček), Vortová (Černá skalka 658,7 m n. m.), Vojnův Městec, Krucemburk, Ždírec nad Doubravou, Horní- a Nový Studenec, Podmoklany, Sloupno u Chotěboře, Kladruby, Lhůta, Předboř, Horní Lhotka, Čečkovice, Jeřišno, Chuchel, Běstvina, Kubíkovy Duby, Třemošnice nad Doubravou, Závratec, Žlebské Chvalovice, Licoměřice, Podhořany u Ronova, Semtěš u Bílého Podolí, Brambory, Horušice, Bernardov a opět Týnec nad Labem.\n\nCelou plochou leží v Železných horách:\nDigitální technikou zpracovaná data v 21. století uvádí rozlohu 761,77 km², střední výšku 480,4 m a 3°45’ střední sklon území geomorfologického celku Železné hory.\n\nGeomorfologie začleňuje Železné hory mezi geomorfologické celky v rámci regionálního členění georeliéfu (tvaru zemského povrchu) provedeného systémově pro celé území Česka. V seznamu geomorfologických jednotek nese označení třímístným indexem „IIC-3\" a obecně ho charakterizuje stejná morfostruktura a historie geomorfologického vývoje.\n\nTvoří klínovou kru ukloněnou k severovýchodu a omezenou na jihozápadě výrazným zlomovým svahem nazvaným Dlouhá mez s terénním valem výrazným např. při pohledu ze Štikovské vyhlídky (Štikov). Jádro je vytvořeno vyvřelinami nasavrckého, resp. železnohorského a chvaletického žulového masivu. Severozápadní část pohoří tvoří proterozoické a paleozoické zvrásněné horniny a ostrůvky křídových usazenin. V oblasti kolem obcí Prachovice a Vápenný Podol se vytvořily ve vápencích krasové jevy (nepřístupné jeskyně Páterova a Podolská).\n\nPodle charakteru georeliéfu Železných hor se geomorfologický celek člení na dvě části. Menší geomorfologický podcelek o rozloze 159,16 km² na severozápadě je Chvaletická pahorkatina (index IIC-3A), která je v úzkém pásu od Pardubické kotliny směrem k Čáslavské kotlině protnuta řekou Labe v délce několika set metrů a za ní, na jejím pravém břehu, končí nízkými pahorky. Chvaletická pahorkatina se již dále nečlení.\n\nHoropisně vyšší a plochou rozsáhlejší v jihovýchodní části pohoří je geomorfologický podcelek s názvem Sečská vrchovina (index IIC-3B) o rozloze 602,61 km², jejíž hydrografickou osu tvoří Chrudimka, nejvýznamnější řeka oblasti, s Filipovským pramenem na severozápadním úbočí vrchu U oběšeného, ostrým ohybem v prostoru vodní nádrže Seč a průtokem v hlubokém říčním údolí typu soutěsky v přírodních rezervacích Krkanka a Strádovské peklo.\n\nSkladebnou část Sečské vrchoviny tvoří čtyři geomorfologické okrsky, řádově nejnižší geomorfologické jednotky se dále nedělí, obecně je charakterizuje typ georeliéfu se stejným původem povrchových tvarů a s podobnou výškovou polohou:\nNad hlubinným zlomem mezi Týncem nad Labem a Ždírcem nad Doubravou se vytvořil výrazný hřbet (označovaný jako železnohorský) mohutné zemské klínové kry vyzdvižené v geologickém období třetihor (terciér) a ukloněné k severovýchodu, v georeliéfu například ve Chvaletické pahorkatině od nejvyššího bodu na vrcholu Krkanky (567,8 m n. m.) směrem k městu Heřmanův Městec nebo v Sečské vrchovině na linii měst Seč – Slatiňany, k řece Chrudimce (268 m n. m.) a nebo také od nejvyššího vrchu Vestec (668 m n. m.) v Chráněné krajinné oblasti Železné hory směrem k Anenskému potoku (354 m n. m.) na katastrálním území města Skuteč ve Skutečské pahorkatině.\n\nNejvýraznější je jihozápadní hřbet Železných hor přibližně od vrcholu Skála (489,7 m n. m.) ve Chvaletické pahorkatině na katastrálním území Licoměřice směrem k nejvyššímu bodu v Chráněné krajinné oblasti Železné hory na vrcholu Vestce na katastrálním území Dolní Vestec v Kameničské vrchovině. Železnohorský hřbet je rozrušen dvěma hlubokými údolími, severněji ležící Lovětínskou roklí a od jihu Hedvikovskou (též Hedvičino údolí). Sníženina je součástí erozně-denudační Podhradské kotliny a tvoří současně rozhraní mezi geomorfologickými jednotkami Železných hor.\n\nV pohledu z Čáslavské kotliny působí zlomový svah pohoří místy až horským dojmem, např. v části „Hřebeny“ náležející do Chvaletické pahorkatiny. Převýšení na některých místech dosahuje více než 200 m, výrazné zejména v části hřbetu s názvem Kaňkovy hory v Sečské vrchovině. Od jihozápadu z Hornosázavské pahorkatiny patrné nad Třemošnicí obě zmíněné hluboké soutěsky (Lovětínská a Hedvikovská), ohraničující sníženinu Podhradské kotliny s dominantou zříceniny hradu Lichnice (504 m n. m.).\n\nPohoří má přibližně trojúhelníkový půdorys protažený od jihovýchodu k severozápadu, podle geologických map výrazný zhruba mezi Ždírcem nad Doubravou, Týncem nad Labem a Skutčí, vystupující na jihu příkře a na severu pozvolna z okolní krajiny. Svahy jihozápadního hřbetu Železných hor v terénu výraznější zhruba od Bernardova ve Středočeském kraji v pásmu pokračujícím v jihovýchodním směru ke Ždírci nad Doubravou a stoupající nadmořskou výškou. Na spojnici mezi Ždírcem nad Doubravou a městem Skuteč je geomorfologický celek Železných hor v souvislém pásu území kolem 20 km nejširší a směrem k severozápadu se postupně zužuje.\n\nNa mnoha místech Železných hor doklady o geologické minulosti Země v podobě hornin různého stáří, zvláště atraktivní zmíněné rokle Lovětínská a Hedvikovská u Třemošnice a řeka Chrudimka v hlubokých údolích přírodních rezervací Krkanka a Strádovské Peklo. V oblasti kolem Prachovic se dobývá vápenec, v důsledku těžby objeveny krasové jevy u Vápenného Podola. V oblasti Skutečské pahorkatiny (Žumberk, Leštinka, Skuteč) stále činné kamenolomy s těžbou žuly a také mnoho zatopených bývalých lomů, dotvářejících krajinný ráz Železných hor.\n\nOd vydání Zeměpisného lexikonu ČSR v roce 1987 se počátkem 21. století na základě aktualizace rozsahu území geomorfologických jednotek pomocí digitální techniky hranice geomorfologického celku změnily, zejména v jihovýchodní části na styku s geomorfologickým celkem Hornosvratecká vrchovina. V roce 1987 byl Geografickým ústavem ČSAV uváděn nejvyšší vrch Pešava (697 m n. m.) na katastrálním území Jeníkov a v roce 2006, po upřesnění územního vymezení geomorfologických jednotek v rámci celého Česka, prezentován nejvyšší vrchol U oběšeného (737,4 m n. m.) na katastrálním území obce Svratouch.\n\nŽelezné hory jsou podle geomorfologického členění georeliéfu Česka součástí geomorfologické podsoustavy s názvem Českomoravská vrchovina (index IIC), náležející do geomorfologické Česko-moravské soustavy (index II) v rámci provincie Česká vysočina (index se neuvádí).\n\nPři výzkumných úkolech používají autoři různá kriteria pro geomorfologické členění zkoumaného území; pro oblast Železných hor vzniklo například členění v rozsahu, který uvádí tabulka:\n\nDo 19. století byla oblast Železných hor zmiňována v souvislosti s dobýváním železné rudy bez konkrétního územního vymezení. Podle historických pramenů (Zbraslavská kronika) a odborně populárních publikací (Železné hory očima geologa) se jednalo o severozápadní oblast od řeky Labe směrem k Podhradí se zříceninou hradu Lichnice.\n\nV 19. století vedl v oblasti geologický výzkum Jan Krejčí (1825 – 1887), významný český přírodovědec, který se podílel na geologickém mapování Čech. V publikovaných výsledcích své práce použil pro zkoumané území název Železné hory a původně menší „historickou oblast\" vymezil hranicí vedenou od řeky Labe u Týnce nad Labem jihovýchodním směrem až k Hlinsku, od něho ke Skutči a následně přes Slatiňany k Heřmanovu Městci a dále k Přelouči, opět k řece Labi.\n\nV průběhu 20. století vymezil oblast Železných hor v důsledku kodifikace názvů geomorfologických jednotek bývalý Geografický ústav Československé akademie věd (v roce 1993 zrušen) s jihovýchodní hranicí v oblasti mezi Hlinskem a Kameničkami a s nejvyšším bodem na vrcholu Pešava (697,0 m n. m.).\n\nVýzkumem Železných hor se intenzivně zabýval také geolog a petrograf Jindřich Vodička (1921 – 2006), pracovník bývalého Ústředního ústavu geologického v Praze. V poslední práci z roku 1997 (sborník \"Železné hory očima geologa\") vymezil Železné hory hranicí vedenou zhruba od řeky Labe u Týnce nad Labem směrem na Semtěš, Ronov nad Doubravou, Třemošnici, Běstvinu, Maleč a Ždírec nad Doubravou, dále ve směru na Hlinsko a Skuteč, od ní na Vrbatův Kostelec, Slatiňany, Rabštejnskou Lhotu, Heřmanův Městec, Choltice, Přelouč a zpět k řece Labi. Podle zmíněného územního vymezení Železných hor by jejich nejvyšším bodem byl Vestec (668,0 m n. m.), v současnosti nejvyšší vrchol na území Chráněné krajinné oblasti Železné hory.\n\nVe své práci Jindřich Vodička zmiňuje také vhodnost úpravy hranic chráněného území ve prospěch CHKO Železné hory, mj. i v oblasti mezi Trhovou Kamenicí a Hlinskem. Uvádí také, že název „Železné hory“ v současnosti (rok 1997) platí v jiném pojetí geografickém, geologickém a topografickém, než tomu bylo v minulosti.\n\nPočátek 21. století umožnil novými technologiemi přezkoumat dosavadní geomorfologické členění Česka a vypracovat novou digitální mapu na podkladu vrstevnicové mapy a upřesnit výměry geomorfologických jednotek, včetně jejich hranic. Jihovýchodní rozhraní Železných hor na styku s Hornosvrateckou vrchovinou doznalo změn, hranice je vedena katastrálním územím obce Svratouch s nejvyšším bodem U oběšeného (737,4 m n. m.).\n\nVymezené území, jehož charakter (krajina) je výsledkem činnosti a vzájemného působení přírody a lidí, má více podob, například přírodní oblasti (geomorfologické jednotky), zvláště chráněného území, geoparku, mikroregionu aj. pod shodným názvem v různém významu. Pojetí krajiny souvisí s Evropskou úmluvou o krajině, český překlad je účinný od 10. února 2017 a publikovaný ve Sbírce mezinárodních smluv čá 6/2017.\n\nÚzemní vymezení Železných hor (krajinné oblasti) je základní podmínkou pro významné činnosti (krajinnou politiku a cílovou kvalitu, ochranu, správu a plánování krajiny) a také místní rozvoj související s krajinou a krajinným rázem konkrétního území se specifickým účelem pro jaký bylo vymezeno. Příkladem jsou:\n\nŽelezné hory prošly složitým geologickým vývojem a patří mezi geologicky nejpestřejší území v České republice. V oblasti jsou zastoupeny prakticky všechny geologické formace (od prahorních až po čtvrtohorní), známé z ostatních oblastí Českého masivu.\n\nPři průzkumech v jednotlivých lokalitách bylo zjištěno více než 100 druhů hornin s mnoha vzácnými minerály, některé patří k vůbec nejstarším v Českém masivu. V severovýchodní části (Chvaletická pahorkatina) tvoří podloží břidlice, droby, fylity a svor železnohorského proterozoika a také žuly chvaletického masivu (stáří 480 milionů let). V centrální části Železných hor jsou v důsledku zlomů rozšířeny hlubinné vyvřeliny (plutonity) a to žuly, granodiority a diority železnohorského (nasavrckého) plutonu. Podloží v oblasti Sečské vrchoviny tvoří také břidlice, fylity, prachovce a vápence chrudimského staršího paleozoika. Především v jihozápadní části Železných hor se nachází amfibolity, pararuly a svory kutnohorského krystalinika.\n\nV žulách u Prosetína byl zjištěn výskyt zeleného berylu, u Turkovic vulkanitů pocházejících ze sopek aktivních před 520 miliony let. Na roky 2014 – 2018 bylo naplánováno nové základní geologické mapování Železných hor.\n\nVodstvo Železných hor náleží do povodí evropské řeky Labe, kromě malé oblasti jižně od vrcholu U oběšeného na katastrálním území obce Svratouch, v dílčím povodí potoku Brodek a na katastrálním území obce Herálec, odvodňované do řeky Svratky, levostranného přítoku Dyje náležející do povodí Moravy v Česku a evropské řeky Dunaj.\n\nHlavní evropské rozvodí Labe – Dunaj prochází oblastí na jihovýchodním okraji, katastrálním územím obcí Svratouch, Svratka a Herálec. Rozvodnice leží přibližně na spojnici míst od vrcholu sedla mezi vrchy U oběšeného a Otava, na rozhraní s Hornosvrateckou vrchovinou:\n\nNejvýznamnější vodní toky oblasti jsou Labe a Chrudimka, přítoky Doubravy a Svratky odvodňují okrajové části.\n\nVodní nádrže zastupují početné rybníky budované ve vhodných terénních a přírodních podmínkách, především v severovýchodní části Chvaletické a Skutečské pahorkatiny. Několik rybničních soustav leží na jihovýchodě ve Stružinecké pahorkatině, v Kameničské vrchovině například rybniční soustava, evropsky významná lokalita a přírodní památka Ratajské rybníky. Dva významné rybníky Dolní- a Horní Peklo byly vybudovány v Podhradské kotlině.\n\nVýznamné jsou vodní nádrže s přehradami na řece Chrudimce, vodohospodářským, vodárenským a také energetickým využitím vodními elektrárnami (po směru vodního toku):\n\nVrcholy s nejvyšší nadmořskou výškou leží ve dvou nejvýraznějších pásmech. Jedno z nich tvoří jihozápadní železnohorský hřbet s výraznou částí nazvanou Kaňkovy hory (až 560 m n. m. v národní přírodní památce Kaňkovy hory) a vrcholící v terénu nejvyšším bodem Vestec (668,0 m) nad Stružineckou pahorkatinou. Druhým pásmem vyvýšenin je tzv. vnitřní hřeben v centrální části pohoří nad pravým břehem řeky Chrudimky. Železnohorský (vnitřní) hřeben se táhne od vodní nádrže Seč, od skalního výstupu s názvem Malý Oheb (513,5 m n. m. v přírodní rezervaci Oheb), přibližně v jiho-jihovýchodním směru Kameničskou vrchovinou, k rozsáhlému prameništi Chrudimky, také řeky Krounky a Chlumětínského potoku, až k nejvyššímu vrcholu Železných hor s názvem U oběšeného (737,4 m).\n\n\n\n\nNárodní geopark Železné hory o rozloze 777,5 km² byl vyhlášen v roce 2012, plochou zahrnuje i významné geologické lokality mimo geomorfologický celek Železných hor na jihozápadě a severovýchodě. Zřízení geoparku bylo oceněním přírodní a krajinné oblasti, v roce 2016 byl kandidátem pro zapsání do seznamu světových geoparků UNESCO. Příroda geoparku je bohatá smíšenými lesy s mnoha místy zachovávajícími si původní ráz a mající unikátní geologickou historii s pestrou geologickou stavbou. Svým geologickým podložím náleží k nejstarším na území Česka. Bohatost a rozmanitost přírodních jevů je na území Železných hor významem jedinečná a mimořádně zajímavá.\n\nGeologickou minulost Železných hor prezentují:\nNárodnímu geoparku a životnímu prostředí krajinné oblasti věnovala veřejnoprávní Česká televize dokumentární pořad nazvaný „Kameny a voda z Železných hor“.\n\nOchrana přírody a krajiny v Železných horách má dlouhou tradici. Ve 2. polovině 19. století byly části původního lesa nad Horním Bradlem označeny vlastníky (Auerspergové) za „Krasoles\" a vyjmuty z běžného hospodářského využívání. Dnes jedna z nejzajímavějších přírodních rezervací s názvem Polom, jedlobukového pralesa s ukázkou původních lesů Železných hor, patří mezi nejstarší chráněná území v Česku. V roce 1933 byla vyhlášena za lesní rezervaci Ministerstvem školství a osvěty bývalého Československa, v roce 2009 opětovně v České republice. Příroda se na zvláště chráněném území, ve dvou samostatných lokalitách v nadmořských výškách 545 – 625 m a celkové výměře 20,24 ha, vyvíjí bez lidského ovlivnění. V lokalitě rostly obří jedle, s názvem „Královna\" padla v roce 1905, vysoká 46 m, obvod kmene 5,8 m a odhadované stáří 320 let. \n\nDůležitou roli lesů zvýrazňuje mnoho památných stromů v celé krajinné oblasti, část jich prezentuje v katastrech obcí Skutečská pahorkatina.\n\nV Železných horách vzniklo více jak padesát geobotanických společenstev, některé patří k ohroženým v celé Evropě. Historie osídlování krajiny, kulturních tradic, lidové architektury a hodnoty přírody se staly předmětem soustavné péče o krajinnou oblast východních Čech. Z převážné části zvlněná krajina je pokrytá pestrou mozaikou lesů, luk, pastvin, polí a drobných sídel, také s dramatickými scenériemi roklí, skalních výchozů a dravých potoků, krasových útvarů ve vápencích, zřícenin hradů a tvrzí, řadou přehrad a vodních nádrží na řece Chrudimce.\n\nOchrana přírody a krajiny Železných hor je realizována ve dvou samostatných chráněných krajinných oblastech (CHKO). Důvodem pro ochranu krajinné oblasti jsou její typické znaky povrchového utváření, včetně vodních toků a ploch, mnohé vzácné a chráněné druhy rostlinstva a volně žijících živočichů, ekologicky optimálního systému využití jejích přírodních zdrojů a také lidová architektura a další kulturní hodnoty krajiny.\n\nCHKO Železné hory byla vyhlášena Ministerstvem životního prostředí ČR (č. 156/1991 ze dne 27. března 1991) na rozloze 284 km² s účinností od 1. května 1991 a překrývá ve značném rozsahu nejcennější území geomorfologického celku Železných hor a menší částí zasahuje i do Hornosázavské pahorkatiny. Nejvyšším bodem CHKO je vrchol se zeměpisným názvem Vestec dosahující nadmořské výšky 668 m (některé zdroje uvádí tento vrchol jako nejvyšší v Železných horách). Nasavrky ležící v centrální části Železných hor se staly sídlem Správy CHKO Železné hory reorganizované od roku 2015 na oddělení Agentury ochrany přírody a krajiny ČR s regionálním pracovištěm Východní Čechy.\n\nCHKO Žďárské vrchy překrývá poměrně velké území Železných hor od hranic s geomorfologickým celkem Hornosvratecké vrchoviny směrem k městu Hlinsku a s výběžkem k městysu Trhová Kamenice v Pardubickém kraji. Správa CHKO pečuje o vymezené území historicky již mnoho let, chráněná krajinná oblast byla vyhlášena výnosem Ministerstva kultury ČSR (č.j. 8908/70-II/2) ze dne 25. května 1970 na území okresů Žďár nad Sázavou, Havlíčkův Brod, Chrudim a Svitavy. Sídlem CHKO se stalo město Žďár nad Sázavou s pracovištěm dislokovaným v Havlíčkově Brodě.\n\nVíce míst Železných hor s mnoha vzácnými a chráněnými druhy rostlin a živočichů má charakter maloplošného zvláště chráněného území a evropsky významných lokalit v rámci projektu NATURA 2000, prezentovaných přírodními poměry Chvaletické pahorkatiny, Kameničské vrchoviny, Skutečské pahorkatiny, Stružinecké pahorkatiny a Podhradské kotliny.\n\nČást oblasti překrývají územím přírodní parky zřízené Krajským úřadem Pardubického kraje v oblasti Heřmanova Městce (Přírodní park Heřmanův Městec) a v hlubokém údolí řek (Krounka, Novohradka) mezi Skutčí, Krounou a Novými Hrady (Údolí Krounky a Novohradky).\n\nKulturní krajina původně přírodní oblasti, dnes vymezená hranicemi geomorfologického celku, doznala rozsáhlých změn, které jsou výsledkem využívání přírodních zdrojů a přetváření přírodního prostředí člověkem. Postupné změny v krajině probíhaly od příchodu lidí po staletí. Osidlování krajiny je spojeno s vnitřní kolonizací Železných hor, nejprve na okrajích a podél vodních toků, později v centrální části v minulosti zalesněné a nepřístupné přírodní oblasti.\n\nNejsevernější část v okolí řeky Labe, dnes u Týnce nad Labem, byla osídlena již kolem 12. století př. n. l. (doba bronzová). Podle archeologických nálezů patřily k prvním lidmi budovaným sídlům dnešní Lžovice, část Týnce nad Labem. Mezi prvními obyvateli a také dobyvateli železné rudy v oblasti Železných hor byli Keltové, kteří měli své sídlo (oppidum) v okolí dnešních Nasavrk. Stavby opevněného a řemeslného oppida Keltů nad řekou Chrudimkou v sídelní lokalitě Hradiště, části Českých Lhotic (Oppidum České Lhotice) pochází z mladší doby železné.\n\nOblast v polohách vyšších nadmořských výšek mimo stará sídelní území byla osídlena jen řídce (počet obyvatel v celých Čechách na přelomu 12. a 13. století nepřesahoval jeden milión), ještě ve středověku byla některá zalesněná místa těžce přístupná. Postupně byly budovány strážní osady a hradiště (Humperky – Skuteč, Kolo – Týnec nad Labem, Vlčí hrádek – Sovolusky) podél obchodních stezek (historických cest v českých zemích), později tvrze (Hlinská tvrz, Lipka, Semtěš, Týnec nad Labem – tvrz Na Hradě). Při stavbě sídel bylo využíváno k jejich ochraně přírodních prvků (řeka, skalní ostroh) a v místech původně přístupného terénu opevnění (někdy označované cizím slovem fortifikace), také navršením zeminy a vytvořením terénních valů s příkopy pro případ ohrožení bojovými operacemi (například hrad Lichnice, dnes hradní zřícenina v Podhradí, části Třemošnice).\n\nOd 12. století se podílely na vnitřní kolonizaci území kláštery ve Vilémově (Řád svatého Benedikta, Golčojeníkovská pahorkatina) a Podlažicích (Podlažický klášter, Hrochotýnecká tabule), kultivovaly dosud nepřístupnou krajinu a organizovaly příchod nových osadníků. Klášter Benediktinů u Vilémova již ve 12. až 13. století držel zisky z těžby stříbronosných a zlatonosných rud v oblasti dnešních Železných hor.\n\nÚrodná půda pro zemědělskou produkci sloužící k obživě a také pozemky pro stavby obydlí stoupajícího počtu obyvatel byla získávána sečením divokých porostů a mýcením lesních dřevin (od slova „sečení\" vznikla Seč, jako původně lesnická osada například Veselý Kopec, v místě produkce dřevěného uhlí Hluboká nebo Všeradov). Zaváděn byl také trojpolní systém, který umožnil rozvoj zemědělské výroby a uplatnění zemědělského nářadí, čímž byla zaručena obživa pro vyšší počet lidí. Postupně vznikaly usedlosti kolem vodních toků s využitím vodní energie (mlýny, hamry, pily, statky).\n\nOd roku 1777 byla přidělována půda bezzemkům a docházelo k rychlejšímu hospodářskému rozvoji i v odlehlejších místech českých zemí jako byla oblast Železných hor. Les byl hospodářsky využíván, dřevní hmota byla dodávaná pro stavby obydlí a deponie (sklady) zemědělské produkce, železářské (Kameničky aj.) a sklářské hutě (Herálec, Horní Bradlo, Trhová Kamenice). V zájmu hospodářského rozvoje byly budovány dopravní cesty (silnice, železnice), rozšiřovány sídelní lokality, docházelo k urbanizaci krajiny. Pro těžbu a zpracování přírodních surovin (dřevní hmoty, rudy, vápence, kamene) byly využívané nově vznikající technologie (například drtírny kameniva v lomech).\n\nKrajinný ráz některých lokalit byl významně změněn využíváním přírodních zdrojů, zaváděním průmyslové výroby a energetickými stavbami (Chvaletice – velkolom a následně ukládání kalů tepelné elektrárny, Prachovice a Vápenný Podol – vápenec, výroba cementu, Hlinsko, Nasavrky, Skuteč, Žumberk – kamenolomy, výroba kameniva), budováním mohutných a rozsáhlých staveb (přehrady na Chrudimce, zdymadlo na Labi, zemědělské objekty na více místech), výstavbou sídelních celků (Hlinsko, Prachovice aj.) a také ukládáním komunálního odpadu (např. v okolí Hlinska, Nasavrk), v lokalitách hustěji obydlených.\n\nSídelní celky v 18. a 19. století, rychleji se rozvíjející růstem zemědělské a zdokonalující se průmyslové výroby a nárůstem počtu obyvatel krajiny, byly v některých místech zničeny tragickými událostmi, které v mnohém ovlivnily vzhled krajiny, také i nově koncipovanými stavbami. Rozsáhlé požáry změnily architekturu části obcí, například v 19. století ve Skutči (domy na náměstí) nebo v Trhové Kamenici. Rovněž válečné souvislosti znamenaly změny, například v 15. století vypálený Polom vojsky Matyáše Korvína (též nazýván Matyáš Hunyadi) nebo ve 20. století v průběhu II. světové války vypálená 24. června 1942 kamenická osada Ležáky (ve spojitosti s bojovou operací Silver A a s ní spojenou odbojovou činností (Karel Kněz a další). Činnost bojových uskupení způsobila i viditelné změny v terénu, například pobytem štábu partyzánské brigády Mistr Jan Hus v roce 1944 u Zbyslavce (archeologická lokalita).\n\nAntropogenní stopy v krajině Železných hor vyvolaly zájem o její estetické pojetí, architektonické ztvárnění staveb v ní umístěných, urbanistický rozvoj sídel, začlenění staveb do krajiny a využití jejího přírodního potenciálu.\n\nKrajinářský přístup a zachování regionálních tradic uplatňoval od 30. let 20. století ve své práci například architekt Ladislav Žák (1900 - 1973), ve školním roce 1928/1929 učitel na střední škole pro zpracování dřeva v Chrudimi, od roku 1946 přednášel krajinářství na Akademii výtvarného umění v Praze. V oblasti Železných hor hledal inspiraci pro řešení tzv. obytné krajiny a urbanistického rozvoje sídel, pobýval například ve Vápenném Podolu, v roce 1944 publikoval článek \"Ničení samoty a rostlinstva v Železných horách\", v roce 1945 jiný s názvem \"Budou zachráněny Železné hory?\", ve stejném roce byl pověřen „Svazem spolků pro okrašlování a ochranu domoviny\", jejímž byl členem, vypracováním návrhu na pietní úpravu vypálené osady Ležáky. Z roku 1947 pochází zpráva o projektu s využitím žuly těžené v kamenolomu u Hlinska pro rozsáhlý památník na místě bývalé osady Ležáky, v celém rozsahu však nerealizovaný.\n\nV průběhu 21. století došlo k výraznému posunu ve zkoumání vzájemného vlivu člověka a přírody (environmentalistika). V oblasti Železných hor vznikly organizace podpory regionálního rozvoje, aktivity mikroregionů od roku 1998 a od roku 2007 také místních akčních skupin (MAS), v oblasti vzdělávání programy pro školy (např. MAS Železnohorský region nebo činností Národního geoparku Železné hory a dalších), občanské sdružení v Nasavrkách dalo vzniknout specializovanému muzeu v přírodě s názvem Archeopark Nasavrky.\n\nNa podporu a zachování místních tradičních řemesel (keramika, výroba medu, paličkovaných krajek, pěstování brambor, chovu skotu atd.), služeb (ubytování, pohostinství) a organizaci zážitků byly vytvořeny regionální značky, například:\n\nV krajinné oblasti se jednotlivé stavby (například kaple Panny Marie – Horní Bradlo, kostel Nejsvětější Trojice – Kameničky, kostel Nanebevzetí Panny Marie – Skuteč, zámek – Nasavrky), dnes některé jen z části dochované (hrady Lichnice, Oheb, Rabštejn, Strádov, Žumberk), ale i celé části obcí (lidové stavby venkovských domků – Betlém v Hlinsku) staly dominantními a estetickými prvky. \n\nZvláště ve východní polovině Železných hor se dochovala původní roubená, poloroubená a zděná stavení s klasicistními prvky, charakteristická pro část Českomoravské vrchoviny. Některé stavby lidové architektury a technického stavitelství byly v průběhu 60. až 90. let 20. století obnoveny a některé, zejména z české části národopisné oblasti Horácko, přenesené do vesnice Veselý Kopec, expozice Muzea v přírodě Vysočina (dříve s názvem Soubor lidových staveb Vysočina), od 11. prosince 2018 součást Národního muzea v přírodě.\n\nNěkteré obce s pamětihodnostmi a objekty, které spoluutvářejí krajinný ráz Železných hor:\n\nTuristika využívá množství významných geologických lokalit, přírodních zajímavostí a turistických atrakcí Železných hor. Symbolický vstup do krajinné oblasti vyznačen u turistických tras a lesní stezky v lokalitě Podhůra na katastru města Chrudim vztyčeným menhirem z křemence nazvaným Strážce brány Železných hor.\n\nTuristům k dispozici informační centra měst Hlinsko, Nasavrky, Seč, Slatiňany (Kameničská vrchovina), Skuteč (Skutečská pahorkatina), Ždírec nad Doubravou (s částí Stružinec ve Stružinecké pahorkatině), Třemošnice (Podhradská kotlina) a v Heřmanově Městci (Chvaletická pahorkatina). \n\nVýznamné je centrum se zázemím mnoha služeb v Chrudimi, v lokalitě Podhůra okrajem zasahujícím do oblasti Železných hor. Na okraji oblasti jsou turistická informační centra v Proseči (rozhraní s Hornosvrateckou vrchovinou a Svitavskou pahorkatinou) a Svratce (Hornosvratecká vrchovina), v blízkém okolí také v Chotěboři (Hornosázavská pahorkatina).\n\nKrajinná oblast uvedena například v zeměpisné mapě (Mapy.cz) a na mapách Klubu českých turistů v měřítku 1:50 000, s okrajovými částmi celkem na čtyřech mapových listech:\n\n\nOblastí Železných hor vedeny turistické trasy značené Klubem českých turistů, uvedeny v mapách Železné hory, Havlíčkobrodsko, Vysokomýtsko a Skutečsko, Žďárské vrchy, také dostupné na turistické on-line mapě (Mapy.cz). \n\nÚseky tras prezentují řádově nižší geomorfologické jednotky Železných hor, viz Chvaletická pahorkatina, Kameničská vrchovina, Skutečská pahorkatina, Stružinecká pahorkatina a Podhradská kotlina.\n\nVlastivědné poznávání Železných hor umožňují naučné stezky:\n\nŽeleznými horami je vedena středně obtížná až obtížná kopcovitá část dálkové trasy Praha – Brno, v Česku cyklotrasa označená číslem 1 a v úseku Třemošnice – Seč – Rušinov – Horní Bradlo – Trhová Kamenice – Hlinsko – Herálec na ni navazují další cyklotrasy.\n\n\n\n\nLyžařské sjezdovky (tzv. SKI areály):\n\nŽelezné hory protíná několik silnic I. třídy: silnice I/2 v úseku Zdechovice – Bernardov, silnice I/17 v úseku Heřmanův Městec – Podhořany, silnice I/37 v úseku Slatiňany – Trhová Kamenice – Ždírec nad Doubravou a silnice I/34 v úseku Ždírec nad Doubravou – Hlinsko – Krouna, na které navazují silnice nižších tříd. Významné jsou železniční dopravní cesty.\n\nŽeleznými horami jsou vedeny dvě tratě celostátní a dvě regionální dráhy. Do podhůří Železných hor směřuje i regionální trať do Třemošnice. Železniční stanice a zastávky jsou převážně i výchozí místa pro turistiku do oblasti Železných hor.\n\n\n\n"}
{"id": "120369", "url": "https://cs.wikipedia.org/wiki?curid=120369", "title": "Báňská dráha", "text": "Báňská dráha\n\nBáňská dráha je původní název pro železniční trať o délce 14 km spojující dnešní stanici Ostrava hlavní nádraží se stanicí Doubrava. V současnosti je tato trať rozdělena mezi dva majitele: Správu železnic (jako součást trati Ostrava – Valašské Meziříčí) a PKP Cargo International (PCI).\n\nZárodkem Báňské dráhy byla železniční vlečka ze stanice Ostrava v Přívoze (tedy dnešní Ostrava hlavní nádraží) do Vítkovických železáren (VŽ) s odbočkou k jámě Karolina v Moravské Ostravě. Tato trať byla uvedena do provozu 1. srpna 1856, nejprve s koňskou trakcí, která byla 17. července 1858 vystřídána parní trakcí. Tuto trať 1. května 1861 odkoupila od VŽ Severní dráha císaře Ferdinanda (KFNB) a navázala na ní výstavbou trati z Moravské Ostravy - Vítkovice (dnešní nádraží Ostrava střed) k dolům v Michálkovicích s šesti odbočkami. Takto vznikla Báňská dráha s délkou 10,318 km (z Přívozu do Michálkovic), která byla v celé délce zprovozněna pravděpodobně 3. ledna 1863.\n\nDalší prodloužení dráhy iniciovalo vedení VŽ v čele s Anselmem Rothschildem, které nechalo postavit prodloužení Báňské dráhy z Michálkovic k jámě Bettina v Doubravě (dána do provozu 12. září 1870) s odbočkami k jámám Eleonora a Stará strojová v Orlové a do stanice Doubrava na bývalou Košicko-bohumínskou dráhu (KBD). V roce 1886 pak i prodloužení z Michálkovic do Doubravy se všemi křídly odkoupila KFNB.\n\nBáňská dráha (tehdy nesoucí německý název Montan-Bahn, Montánní dráha) se stále vyvíjela a vznikala nová křídla k jednotlivým jámám. V roce 1905 pak měla celkovou délku 34,062 km.\n\nVzhledem k nedostatečné kapacitě byla v roce 1880 dána do provozu druhá kolej v úseku Moravská Ostrava - Vítkovice a stanice Salm, druhá kolej v úseku stanice Salm - stanice Josefova jáma byla vybudována až v průběhu 2. světové války. Kapacitní problémy mezi Přívozem a Moravskou Ostravou - Vítkovicemi KFNB vyřešila pronájmem souběžné Ostravsko-frýdlantské dráhy.\n\nOd roku 1906 provoz na Báňské dráze začaly zajišťovat státní dráhy, ale trať zůstala stále v majetku KFNB. Po 2. světové válce však trať byla znárodněna a stala se součástí Ostravsko-karvinských dolů (OKD). Trať mezi dnešními stanicemi Ostrava hl. n. a Ostrava střed však byla začleněna do ČSD. Takto okleštěná Báňská dráha pak byla začleněna do specializovaného útvaru OKD, který byl pod názvem OKR-Doprava založen k 1. lednu 1952. Dopravu na Báňské dráze však nadále zajišťovaly státní dráhy ČSD.\n\nK významným změnám v provozu na Báňské dráze došlo v průběhu 90. let v souvislosti s útlumem těžby uhlí kolem této trati. Z dolů v bezprostřední blízkosti trati byla zastavena těžba na dolech Zárubek ve Slezské Ostravě, Petr Cingr v Michálkovicích a Fučík 5 v Orlové-Porubě. To přineslo postupnou redukci kolejiště stanic Zárubek, Josefova jáma a Poruba a úplné zrušení stanic Michálkovice, Petřvald (Albrechtova výhybna) a Orlová hlavní jáma. S klesajícím počtem vlaků také pozbyla na významu druhá kolej mezi Josefovou jámou a stanicí Ostrava střed, a tak byla postupně snesena – nejdříve v úseku Zárubek - Ostrava střed, později i mezi Zárubkem a Josefovou jámou.\n\nByly také sneseny odbočné tratě, které spojovaly Báňskou dráhu s uzavřenými doly Petr Bezruč a Fučík 2.\n\nPoslední významnou změnou ve vedení této tratě byla její přeložka a napojení na bývalou Košicko-bohumínskou dráhu (KBD) v Orlové v roce 1997. Zároveň tak byl opuštěn a snesen původní úsek Báňské dráhy mezi novým napojením a Doubravou.\n\nV současnosti jsou na této trati v provozu tři stanice: Zárubek, Josefova jáma a Poruba. Posledně jmenovaná stanice však je nyní pouze jedním ze dvou obvodů stanice Orlová. Z těchto tří stanic má větší význam pouze Zárubek, kde je opravna vozů AWT, je odtud obsluhována vlečka dřeviště Salma a je to také úvraťová stanice pro uhelné vlaky směřující z dolů na Karvinsku na vlečku Nové huti. Tyto vlaky a vyrovnávkové vlaky v opačném směru mají také rozhodující podíl ve vlakové dopravě na nynější Báňské dráze.\n\nV současnosti provozuje drážní dopravu na této trati pouze PCI s výjimkou úseku Zárubek - Ostrava střed, kde jezdí také obsluhy ČD Carga.\n\nVe střednědobém výhledu nelze na této trati očekávat významnější změny s výjimkou stanic Josefova jáma a Poruba, jejichž osud je nejistý. V dlouhodobé perspektivě se zvažuje případné využití této trati také pro příměstskou železniční dopravu.\n\nV souvislosti s připravovaným urbanistickým využitím prostoru po bývalé koksovně Karolina v Moravské Ostravě, v jehož bezprostřední blízkosti se trať nachází, se zvažovalo snesení trati v tomto prostoru, tedy v úseku Ostrava střed - Zárubek. PCI však odhaduje potřebu zachování tohoto úseku na minimálně 20–25 let, tj. cca do roku 2030. Případné zkrácení této lhůty podmiňuje provozovatel dráhy vybudováním náhradního napojení na síť SŽDC, což by si vyžádalo v minimální variantě 400 mil. Kč. Případný prodej pozemků, které jsou touto tratí nyní blokovány, by tedy musel vynést minimálně tuto částku, v opačném případě zrušení tohoto úseku není ekonomicky opodstatněné.\n\n\n"}
{"id": "120370", "url": "https://cs.wikipedia.org/wiki?curid=120370", "title": "In Their Darkened Shrines", "text": "In Their Darkened Shrines\n\nIn Their Darkened Shrines je třetí řadovou deskou americké deathmetalové kapely Nile. Byla nahrána v sestavě Karl Sanders - kytara + zpěv + baskytara, Dallas Toler Wade - kytara + zpěv + baskytara, Tony Laureano - bicí + perkuse + zpěv. Hudebními kritiky i fanoušky je považována za zatím nejvydařenější dílo Nile.\n\n\n"}
{"id": "120372", "url": "https://cs.wikipedia.org/wiki?curid=120372", "title": "Zmijavci", "text": "Zmijavci\n\nZmijavci je vesnice a opčina ve Splitsko-dalmatské župě (jižní Chorvatsko), přičemž vesnice je jediným sídlem v opčině. Má rozlohu cca 14 km² a 2048 obyvatel. Leží v oblasti Imotsko polje, 8 km jižně od města Imotski. Mezi hlavní činnosti zdejších obyvatel patří zemědělství a vinařství.\n\n"}
{"id": "120373", "url": "https://cs.wikipedia.org/wiki?curid=120373", "title": "Poháňka", "text": "Poháňka\n\nPoháňka (\"Cynosurus\") je rod trav, tedy z čeledi lipnicovitých (\"Poaceae\"). Jedná se o jednoleté i vytrvalé byliny. Jsou zpravidla trsnaté. Stébla jsou 10–90 cm vysoká. Listy jsou ploché, úzké nebo široké (0,5–9 mm), na vnější straně listu se při bázi nachází jazýček. Květy jsou v kláscích, které tvoří jednostrannou, klasovitě staženou latu. Klásky dvoutvaré, fertilní obsahují 1-5 květů. Plevy fertillních klásků jsou 2, přibližně stejné, špičaté. Pluchy fertilních klásků jsou osinaté, plušky dvoukýlné. Sterilní klásky umístěny pod fertilními, obsahují dlouhé a tuhé plevy a pluchy v podobě hřebínku. Plodem je obilka. Na světě je známo 8 druhů, rozšířené v Evropě, Z Asii, S a J Africe, adventivně i jinde.\n\nV České republice je domácí pouze 1 druh z rodu poháňka: poháňka hřebenitá (\"Cynosurus cristatus\"). Je to typický druh pastvin. Poháňka ježatá (\"Cynosurus echinatus\") je pochází z J Evropy a do ČR je jen vzácně zavlékána.\n\nKvětena ČR: 8 díl\n\n\n \n"}
{"id": "120378", "url": "https://cs.wikipedia.org/wiki?curid=120378", "title": "Stanisław Wyspiański", "text": "Stanisław Wyspiański\n\nStanisław Mateusz Ignacy Wyspiański (15. ledna 1869 Krakov – 28. listopadu 1907 Krakov) byl polský malíř, grafik, dramatik, básník, jevištní výtvarník a architekt, organizátor a pedagog. Byl též příslušník hnutí \"Mladé Polsko\". Jako malíř byl hlavně portrétista i krajinář, představitel polského symbolismu a expresionismu.\n\nByl synem sochaře Franciszka Wyspiańského a Marie roz. Rogowské. Matka zemřela, když bylo Stanisławovi 7 let. Chlapec pak vyrůstal u bezdětných manželů Stankiewiczových. Ti patřili k předním měšťanům a byli silně kulturně založení. K jejich pravidelným hostům patřil i Jan Matejko, slavný polský malíř historických témat a pozdější učitel samotného Wyspiańského.\n\nWyspiański studoval na gymnáziu sv. Anny v Krakově a v době studií uzavřel přátelství s později významnými umělci, např. malířem Mehofferem (1869–1946), básníky a dramatiky Jerzym Žulawským (1874–1915), Lucjanem Rydelem (1870–1918) a pozdějším historikem práva a rektorem Jagelonské univerzity Stanisławem Estreicherem (1869–1939). V roce 1890 podniká cestu Evropou, aby studoval umění. Procestoval Itálii, Švýcarsko, Francii, Německo, Česko (Praha). Pak se vrátil do Paříže a v letech 1891–1894 zde žil. Studoval privátně na Colarossiho akademii a žil v nuzných poměrech. Výrazně ho ovlivnila tvorba Pierra Puvise de Chavannes (1824–1898) a návazně nato celé hnutí secese, ale také setkání a přátelství s umělci okruhu Paula Gauguina. Prostřednictvím spisovatele Stanisława Przybyszewského (1868–1927) se seznámil s norským malířem Edvardem Munchem a jeho technikou. Je znám svým širokým malířským i kreslířským záběrem, navrhoval i ornamenty, jevištní dekorace, okenní malbu. Zde nelze opominout okna ve Františkánském kostele v Krakově.\n\nKromě toho napsal i řadu dramat, v kterých zpracoval náměty z mytologie a pověstí, ale také z polské historie. Nejznámější je jeho dílo \"Wesele\" (1901, Veselka). Základním námětem hry je skutečná událost – svatba jeho přítele Lucjana Rydela s dcerou sedláka z jedné vsi u Krakova. Její premiéra byla společenským skandálem, ale současně i klíčem k jeho slávě dramatika. V roce 1973 hru pod názvem \"Veselka\" (\"Wesele\") zfilmoval polský režisér Andrzej Wajda.\n\nV roce 1906 se stal profesorem na Akademii výtvarných umění v Krakově a členem městské rady. Po dlouhé nemoci (tuberkulóza) zemřel v roce 1907, jeho pohřeb se stal obrovskou národní manifestací. Je pochován v kryptě Kostela sv. Archanděla Michaela a sv. Stanislava na Skałce v Krakově.\n\nDíla Wyspiańského jsou dnes k vidění v četných polských muzeích. V jeho rodném Krakově je i Wyspiańského muzeum. V letech 2017-2019 uspořádalo Národní muzeum v Krakově umělci velkou výstavu všech dostupných děl.\n\n\n"}
{"id": "120380", "url": "https://cs.wikipedia.org/wiki?curid=120380", "title": "Jacek Malczewski", "text": "Jacek Malczewski\n\nJacek Malczewski (15. července 1854 v Radomi – 8. října 1929 v Krakově) byl polský malíř modernismu a symbolismu, člen hnutí \"Mladé Polsko\". Jeho otec byl Julian Malczewski, matka Marie, roz. Szymanowska.\n\nVyrůstal ve staré zchudlé měšťanské rodině a byl svými rodiči i školně vzděláván. Ve 13 letech byl poslán na statek svého strýce. Roku 1871 přišel do Krakova, kde studoval na gymnáziu a současně byl externím posluchačem na Škole výtvarných umění, pozdější Výtvarné akademii. První ředitel této školy, slavný malíř historických témat Jan Matejko, rozpoznal jeho talent a přemluvil jej k okamžitému studiu výtvarného umění, které pak doplnil na École des Beaux-Arts v Paříži. Roku 1887 se oženil s dcerou krakovského lékárníka Marií Gralewskou. Roku 1888 se mu narodila dcera Julia, roku 1892 pak syn Rafaeł, později také výtvarný umělec.\n\nV roce 1897 založil krakovské sdružení umělců SZTUKA. Jeho členy byli mj. i malíři T. Axentowicz (1859-1938), J. Mehoffer (1869-1946), S. Wyspiański (1869-1907). Svým dílem se již na přelomu staletí stal jednou z ústředních postav hnutí Mladé Polsko.\nJacek Malczewski maluje nejprve žánrové zpracování krajin, a realistické historické obrazy v duchu romantiky v převážně tmavých barvách pod vlivem Artura Grottgera. Od roku 1884 se v důsledku smrti otce objevuje v jeho tvorbě častěji motiv smrti. Kolem r. 1890 se začíná přiklánět k symbolismu, obsahem však zůstává věrný historickým tématům.\n\nK jeho nejznámějším obrazům patří: Śmierć Ellenai/Smrt Heleny (1883), Wigilia na Syberii/Štědrý večer na Sibiři (1892), Melancholia (1890-1894) a Błędne koło/Bludný kruh (1895-1897). Namaloval také celou řadu autoportrétů. Známý je jeho cyklus 'Polonia' z časů první světové války a triptych 'Můj pohřeb' z r. 1923.\n\nV roce 1896 vrací se na krakovskou akademii jako její profesor, ale po konfliktu s rektorem akademie malířem J. Falatem (1853-1929) r. 1900 akademii opouští a po dobu 10 let je velmi uznávaným malířem na volné noze.\n\nR. 1910 se stává rektorem Akademie Teodor Axentowicz, který Malczewského povolává zpět do profesorského sboru a r. 1912 je rektorem zvolen sám Malczewski. V této funkci pak setrvává až do r. 1921. Přes své časté pobyty v zahraničí (Francie, Německo, Rakousko, Itálie, Řecko, Turecko), nejvíce jeho tvorbu ovlivnilo polské umění a lidová tvorba.\n\nJe pochován v kryptě Kostela sv. Archanděla Michaela a sv. Stanislava na Skałce v Krakově.\n"}
{"id": "120386", "url": "https://cs.wikipedia.org/wiki?curid=120386", "title": "Kobra egyptská", "text": "Kobra egyptská\n\nKobra egyptská (\"Naja haje\") je druh jedovatého hada z čeledi korálovcovitých, který je rozšířen téměř po celé severní Africe a na Arabském poloostrově. Patří k největším africkým kobrám, a tedy i k největším příslušníkům takzvaných pravých kober rodu \"Naja\". Může dorůst délky až téměř 3 metry.\n\nKobra egyptská se, jak již bylo řečeno, řadí mezi největší kobry afrického kontinentu. Má velkou zploštěnou hlavu, která lehce přechází v krk. Také tato kobra má, stejně jako její příbuzné, dlouhá krční žebra, jež se dokážou roztáhnout do velké klínovité „kápě“, cítí-li se had ohrožen. Oči jsou poměrně velké, s kulatými zornicemi. Statné tělo je válcovité, s dlouhým ocasem. Délka příslušníků tohoto druhu závisí do značné míry na poddruhu, geografické oblasti a na populaci. Průměrná délka dospělého jedince bývá obvykle mezi jedním až dvěma metry, známy jsou však i případy, kdy had dorostl až téměř třímetrové délky. Nejcharakterističtějším znakem této kobry je hlava s širokým oblým čenichem a její kápě. V přední části horní čelisti má pár krátkých a tenkých jedových zubů, jež jsou nepohyblivé. Zbarvení hadů se liší, většina kober egyptských však má tělo zbarvené některým odstínem hnědé s tmavšími či světlejšími skvrnami. Často mívají pod okem skvrnu ve tvaru „slzy“. Někteří jedinci mívají barvu červenohnědou či olivovou. Kobry ze severozápadní Afriky (Maroko, západní Sahara) bývají černohnědé až téměř černé.\n\n\nKobra egyptská je rozšířena téměř po celé severní části Afriky a na Arabském poloostrově. Lze se s ní setkat od Maroka přes Alžírsko, Mali, Západní Saharu, Mauritánii a dále přes Senegal, Gambii, Guineu-Bissau a Guineu, Sierru Leone, Libérii, Pobřeží slonoviny, Ghanu, Burkinu Faso, Togo, Benin, Niger, Čad a Středoafrickou republiku až po Nigérii, Kamerun, Gabon, Republiku Kongo a Demokratickou republiku Kongo na jihu. Na východě pak od Libye a Egypta přes Súdán a Jižní Súdán, Eritreu, Etiopii, Somálsko, Keňu a Ugandu až po Tanzanii. V jižní části Arabského poloostrova žije v Saúdské Arábii, Jemenu a v Ománu.\n\nObývá celou řadu biotopů, jako jsou stepi, suché i vlhké savany, suché polopouštní oblasti, v nichž se nachází alespoň trochu vody a vegetace. Často se vyskytuje v blízkosti vodních toků a ploch, v oblibě má i obdělávaná pole a území porostlá křovinami. Nevyhýbá se ani obydleným oblastem, kam ji lákají kuřata chovaná vesničany a krysy, jež přitahují odpadky. Mnohdy tak vleze i do lidských obydlí. Existují i zprávy o tom, že jedinci kobry egyptské byli spatřeni, jak plavou ve vodách Středozemního moře. Má tedy zřejmě ráda vodu, v níž se často vyskytuje.\n\nKobra egyptská žije na zemi a na lov se vydává za soumraku či v noci, lze ji však spatřit, jak se v časném ránu vyhřívá na slunci. Tento had dává přednost stálému bydlišti v opuštěných zvířecích norách, termitištích či ve skalních štěrbinách a rozsedlinách.\nJe to aktivní živočich, jenž občas vnikne i do lidského obydlí, zejména při lovu domácí drůbeže. Tak jako ostatní kobry se obecně snaží vyhnout nebezpečným setkáním útěkem, cítí-li se však v ohrožení, zaujme typický postoj se vztyčenou přední částí a roztaženou „kápí“ a zaútočí.\nNejobvyklejší potravu tohoto druhu tvoří žáby, živí se však i malými savci, ptáky, ještěrkami, vejci a jinými hady.\n\nJed této kobry se skládá převážně z neurotoxinů a cytotoxinů. Množství jedu vstříknutého při jednom kousnutí činí průměrně 175 až 300  mg.\nJed působí na nervovou soustavu a brání přenášení signálů z mozku do svalů. V pozdějších stadiích otravy brání přenášení povelů z mozku k srdeční svalovině a ke svalům dýchací soustavy, čímž způsobí kompletní zástavu srdce a dýchání. Příznaky působení jedu jsou místní bolesti, těžké opuchnutí, podlitiny, nekróza a řada dalších nespecifických příznaků, jež mohou zahrnovat bolesti hlavy, žaludeční potíže jako zvracení a bolesti břicha, průjem, závrať, křeče, případně i ochrnutí. Na rozdíl od některých jiných afrických kober nepatří tento druh k takzvaným plivajícím kobrám.\n\nV mytologii Starověkého Egypta představovala tuto kobru bohyně Merseger s kobří hlavou. Stylizovaná kobra v podobě Urea představujícího bohyni Vadžet byla symbolem královské moci faraona, který jej nosil na své čelence. Tato ikonografie se udržela až do Ptolemaiovského Egypta (332 př. n. l.– 30 př. n. l.).\n\nMnohé starověké prameny uvádějí, že egyptská královna Kleopatra spáchala po smrti Marka Antonia sebevraždu tak, že se nechala uštknout kobrou, kterou jí prý sloužící propašovali v košíku s fíky. Touto kobrou byla pravděpodobně kobra egyptská. Podle Plútarcha prý prováděla pokusy na vězních, aby zjistila, který jed je co nejbezbolestnější a nejúčinnější. Mnozí badatelé o tomto způsobu sebevraždy nicméně pochybují, neboť jed kobry egyptské působí poměrně pomalu a bolestivě a had sám je příliš velký, což by jistě působilo obtíže při snaze jej propašovat přes římské stráže.\n\n\n"}
{"id": "120388", "url": "https://cs.wikipedia.org/wiki?curid=120388", "title": "Odemka", "text": "Odemka\n\nOdemka (\"Catabrosa\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou zpravidla výběžkaté nebo někdy poléhavé. Stébla jsou 5–70 cm vysoká. Listy jsou ploché, cca 3–10 mm široké, na vnější straně listu se při bázi nachází jazýček. Květy jsou v kláscích, které tvoří rozkladitou latu s tenkými větvičkami. Klásky jsou zploštělé, obsahují zpravidla 2 květy, zřídka 1 nebo 3. Plevy klásků jsou 2, nestejné. Pluchy jsou bez osin, plušky dvoukýlné. Plodem je obilka. Na světě jsou známy 2 druhy, rozšířené v mírném pásu severní polokoule.\n\nV České republice je domácí pouze 1 druh z rodu odemka: odemka vodní (\"Catabrosa aquatica\"). Jedná se o kriticky ohrožený -C1, velmi vzácný mokřadní druh, dříve se vyskytoval na několika lokalitách v Čechách i na Moravě, dnes ho můžeme vidět např. u rybníka Nesyt u Sedlece poblíž Mikulova.\n\nKvětena ČR: 8 díl\n"}
{"id": "120390", "url": "https://cs.wikipedia.org/wiki?curid=120390", "title": "České knížectví", "text": "České knížectví\n\nČeské knížectví (latinsky ', německy ') byl raně středověký státní útvar na území Čech. Trval od 10. století do roku 1198 (s výjimkou let 1085–1092, kdy měl královský titul Vratislav II. a 1158–1172, kdy byl králem Vladislav II.). Hlavami českého knížectví byli Přemyslovci, krátce též polští Piastovci. Po dobytí Moravy asi roku 1029 vládli v moravských knížectvích rovněž Přemyslovci (převážně z moravské větve), rod tak ovládal území zhruba odpovídající dnešní České republice. Knížectví se ve 13. století přerodilo v České království.\n\nV době Velké Moravy Čechy neměly jen jediného panovníka, v čele menších územních celků zde stáli místní náčelníci – knížata Čechů. Mezi nimi se postupně nejvíce prosadili Přemyslovci sídlící na Levém Hradci a v Praze. Ti pak svoji moc rozšiřovali ze středních Čech.\n\nPrvní historicky prokázaný český panovník Bořivoj I. podřízený velkomoravskému knížeti Svatoplukovi, stal se jeho místodržícím v Čechách přibližně v roce 867. Roku 872 Bořivoj vojensky podporoval Svatopluka v jeho sporu s východofranským králem Ludvíkem Němcem a v jižních Čechách německá vojska porazil. Nechal se společně se svojí ženou Ludmilou pokřtít pravděpodobně roku 883 z rukou moravského arcibiskupa Metoděje. Bořivoj přesídlil z Levého Hradce do Prahy roku 885.\nPravděpodobně za vlády Bořivojova syna Spytihněva I. v Praze vznikl knížecí palác a Praha se stala centrem rodícího se českého státu, který se v roce 895 zbavil vlivu Velké Moravy. Spytihněv se také začal více orientovat na Bavorsko Východofranské říše. Z Pražského hradu a dalších hradišť ve Středních Čechách začali přemyslovští vládci spravovat okolní území a vybírat daně za jejich ochranu: vzniklo tzv. knížecí rodové patrimonium.\n\nZa zakladatele české státnosti lze považovat Boleslava I. (935–972; za knížete Václava I. na území Čech dosud chyběla centrální moc), za jehož vlády zmínky o kmenových knížatech mizí, až se nakonec celé Čechy dostaly pod jeho přímou vládu. Tento proces si vyžadoval vydržování poměrně silné armády, zemědělci však jen těžko dokázali vyprodukovat více, než sami spotřebovali, a vojsko potřebné k udržení přemyslovské vlády nad Čechami tudíž muselo získat prostředky kořistí z expanze na severní Moravu, do Slezska a Malopolska. Tímto krokem český kníže ovládl důležitou obchodní stezku z Evropy do Kyjeva, Chazarské říše a dále do Číny.\n\nVzápětí však došlo k vzestupu polských Piastovců, kteří dobyli Slezsko a Malopolsko, čímž český kníže ztratil svůj důležitý zdroj příjmu. Dalším zdrojem byl i obchod s otroky, kteří byli vyváženi do muslimského Španělska. Do té doby se jednalo o otroky pohanské, avšak poté, co byla ztracena kontrola nad obchodní stezkou, začal Boleslav II. (972–999) zotročovat i křesťany, což následně kritizoval např. biskup Vojtěch. Tato krize podporovala podezřívavost k dalším českým rodům, která byla ještě více prohloubena polským vpádem do Čech a která nakonec vedla k vyvraždění Slavníkovců (995) či k vraždění Vršovců.\n\nPolský kníže Boleslav Chrabrý na český trůn dosadil záhadného příbuzného Přemyslovců Vladivoje (vládl 1002–1003). Český kníže Jaromír chtěl upevnit svoje nejisté postavení, proto požádal v roce 1004 německého krále, aby mu udělil Čechy v léno. Tím umožnil začlenění českého státu do Svaté říše římské.\n\nZ krize vyvedl zemi až kníže Oldřich (1012–1034), jehož nemanželský syn Břetislav zřejmě roku 1029 k Českému knížectví téměř trvale připojil Moravu. Tím však možnosti expanze byly vyčerpány a kníže musel hledat jiné způsoby než kořistnictví jak získat prostředky na zajištění své vlády – začal se opírat o hradskou soustavu, čímž stát začal být zajišťován daněmi a poplatky.\n\nKřesťanství přichází do Čech v 9. století prostřednictvím západní iroskotské misie a následně východních misií soluňských bratří Cyrila a Metoděje, kteří preferovali vytvoření tzv. \"slovanské církve\" (\"staroslověnský obřad\").\n\nDlužno zdůraznit, že Konstantin s Metodějem nepřicházeli do země, která by o křesťanství nic nevěděla. Misionáři ze západu zjevně pronikali na území dnešních Čech v raném devátém století. Tak na příklad 13. ledna 845 na dvoře Ludvíka Němce, krále Východofranské říše, přijalo čtrnáct českých knížat křesťanství (dle Fuldských análů).\n\nKonstantin s Metodějem sestavili mj. takzvaný Zakon sudnyj ljudem (\"Soudní zákon pro laiky\"), který se ve svém prvním bodě vypořádává s lidmi co nepřijali křesťanství tím, že stanovuje přísné tresty pro ty, kteří konají pohanské oběti nebo přísahy. Trestem bylo to, že: „K\"aždá vesnice, v níž se konají oběti nebo přísahy pohanské, ať je předána Božímu chrámu se vším majetkem, který patří pánům v této vesnici. Ti, kteří konají oběti a přísahy, ať jsou prodáni s veškerým svým majetkem a získaný výnos ať se rozdá chudým\".“\n\nŽáci Cyrila a Metoděje se po rozpadu Velké Moravy uchýlili do Čech, kde se čím dál častěji dostávali do konfliktů se západními křesťany – latiníky (neboli katolíky). Jejich snahy byly ovšem potlačovány a nakonec knížetem Břetislavem II. definitivně překaženy v roce 1097 vyhnáním slovanských mnichů ze Sázavského kláštera, kam byli místo nich poté umístěni benediktini latinského obřadu.\n\nPohanství které bylo stále vyznáváno (především mezi prostými lidmi) bylo následně potíráno. Přesto přežívaly některé pohanské zvyklosti i na knížecím dvoře, jenž byl jinak hlavním ohniskem christianizace země, jak o tom svědčí například nálezy symbolických obětin (zvířecí kosti, vejce) v hrobě Boleslava II.. Také samotné nastolování knížat na kamenný stolec v podobě prostého balvanu v areálu pražského hradu na posvátné vyvýšenině zvané Žiži (Siži) byl rituál, jenž se od dob pohanství zachoval i do křesťanských časů – celý obřad známe jen nedokonale z pramenů 10.-12. století. Až do 12. století neměla církev na tomto obřadu prakticky žádnou účast, přestože se jednalo o nezbytný akt ustanovení knížete – kamenný stolec byl proto nejdůležitější insignií knížectví. Český nastolovací obřad není u slovanů ojedinělý (např. podobný obřad se udržela až do pozdního středověku u korutanských Slovanů). Přežívajícím pohanským prvkem byla i běžná tradice mnohoženství, proti niž brojila z popudu církve i světská knížecí moc - z nařízení Břetislava I. (v tzv. Břetislavových statutech z roku 1039) se trestem pro muže, který by měl po pohanském zvyku více manželek, stalo jeho prodání do otroctví (prodej otroků patřil k jednou z ekonomických pilířů raného přemyslovského státu). Nakonec bylo pohanství knížetem Břetislavem II. zakázáno v roce 1094. Posvátné stromy a háje byly vysekávány a páleny. Na místech, kde původně stávala pohanská posvátná místa, byly budovány křesťanské kostely a kláštery.\n\nPrvní křesťanské kostely byly vybudovány koncem 9. století na knížecích sídlech (Levý Hradec, Pražský hrad). Mnoho kostelů nechal později vystavět na nově zakládaných správcovských hradech Boleslav I., kde hrály důležitou roli nejen v církevní, ale i světské správě. Od 11. století se stavěly rotundy a baziliky v románském slohu. Jako druhá křesťanská stavba vznikla na Pražském hradě bazilika sv. Jiří (vystavěna za vlády Vratislava I.), dočasně se stala hlavním kostelem knížecího paláce i celých Čech. Zanedlouho zde nechal kníže Václav vystavět ještě rotundu sv. Víta, do níž uložil ostatky tohoto světce, které získal darem od východofranského krále Jindřicha Ptáčníka.\n\nKaždý křesťanský stát a jeho panující rod získaly časem svého patrona, světce, k němuž se velmoži i lid obraceli v těžkých chvílích o pomoc. Tito „nebeští“ ochránci pocházeli často z vládnoucí dynastie. Patrony českého státu a dynastie Přemyslovců se stali sv. Václav a jeho babička sv. Ludmila.\n\nRoku 1096 prošli Čechami účastníci 1. křížové výpravy a došlo k protižidovským pogromům. Roku 1098 Břetislav II. zkonfiskoval židovské majetky.\n\nO původním náboženství slovanských Čechů se nám nedochovalo mnoho zpráv, některé informace zaznamenal kronikář Kosmas. Přítomnost těchto bohů na českém území může být odvozována z etymologie jednotlivých názvů míst (podobně jako v případě balkánských zemí) Pravděpodobně Čechové praktikovali před příchodem křesťanství polyteistickou víru, sestávající z různých na sobě nezávislých kultů spočívající ve víře v bohy, bohyně či démony, podobně tomu bylo u jiných slovanských národů. Ústředními postavami kultu mohl být bůh hromovládce, bůh podsvětí \"chtonického\" typu, obvykle \"telurická\" bohyně , bůh plodnosti či bůh solární. Kult polabského Radegasta není v raném období doložen a spíše se jedná o pozdější mystifikaci.\n\nPodle Kosmovy kroniky byl v roce 999 rodem Vršovců zajat a na hoře Velízu držen přemyslovský kníže Jaromír. Měl být obětován pod posvátným dubem, zřejmě nějakému pohanskému božstvu, kterému mohl být onen dub či Velíz pravděpodobně zasvěcen.\n\nPředpokládá se, že Čechové svoji víru praktikovali na posvátných místech (jako byla různá návrší) pod širým nebem, kde mohl stát posvátný dub či celé posvátné háje, popřípadě speciální dřevěná kultiště, zvnějšku chráněná dřevěnou ohradou (též tzv. „posvátná hradiště“), které mohli plnit funkci svatostánků s obětištěm. Přímo dřevěné chrámy nebyly nalezeny. Během christianizace byly tyto duby a obětiště zničeny a postupně nahrazeny křesťanskými kostely či kláštery. Křesťanská legenda o založení Břevnovského kláštera v Praze vypráví, že před vznikem kláštera (v roce 993) zde stával na místě statný dub, v jehož koruně sídlil čert.\n\nOldřicha poté znovu vystřídal Jaromír a po krátké vládě (1033–1034) se již oslepený vzdal trůnu ve prospěch svého synovce Břetislava I. (1035–1055). V té době se Polsko dostávalo do krize, pozornost římského císaře byla odvedena na západ a Břetislav se proto rozhodl pro vpád do Polska (1039), kde dobyl Poznaň, Hnězdno a část Slezska včetně Vratislavi. Po vstupu do Hnězdna vyhlásil kníže nad hrobem svatého Vojtěcha Břetislavova dekreta (soubor právních předpisů) a translací Vojtěchových ostatků se zároveň pokusil o povýšení pražského biskupství. Zničení města Hnězdno donutilo Poláky přesunout své hlavní město do Krakova.\n\nPoté však na římský trůn nastoupil Jindřich III., který hodlal nastolit původní rozložení sil. Podnikl proto dvě tažení do Čech – první (1040) bylo neúspěšné a byl poražen v bitvě u Brůdku na Šumavě. V druhém (1041) však oblehl Břetislava na Pražském hradě a donutil ho vzdát se všech dobytých území v Polsku. Břetislav byl na trůně ponechán, jelikož byl pro císaře vhodným pomocníkem pro připravované tažení do Uher.\n\nBřetislav si byl vědom, že řád v zemi stojí a padá s osobou panovníka, a snažil se proto, aby přechod moci z jednoho panovníka na druhého proběhl pokud možno co nejvíc hladce. Stanovil proto roku 1054 v otázce nástupnictví zásadu seniorátu, knížetem měl být nejstarší mužský člen přemyslovské dynastie, čímž však zároveň bylo do značné míry potlačeno právo českých předáků na volbu svého panovníka.\n\nI přes Břetislavovu snahu vnést do nástupnictví řád, nebyly po jeho smrti vztahy mezi jeho syny zprvu klidné. Kníže Spytihněv II. (1055–1061) dal svým bratrům tvrdě pocítit svou ruku, Vratislav před ním dokonce prchl do Uher. Vzápětí však na říšský trůn nastoupil Jindřich IV., který se rychle sbližoval s uherským králem, jehož dcera se stala Vratislavovou manželkou. Spytihněv se zalekl a rychle se snažil si bratry usmířit a vrátil jim jejich moravská údělná knížectví. Ostatní léta Spytihněvovy vlády byla již tedy klidná.\n\nVratislav II. (1061–1092) se po nástupu na knížecí trůn podobně jako Spytihněv snažil uchovat si nad Moravou kontrolu. Obnovil proto olomoucké biskupství (1063), které navázalo na biskupství z doby Velké Moravy, a skrze dosazeného biskupa tak mohl do jisté míry svou moc uplatňovat. To však vyvolalo spory s nejmladším bratrem knížete, pražským biskupem Jaromírem, jehož moc se Vratislav pokusil omezit pomocí zřízení vyšehradské kapituly. V důsledku těchto sporů se zintenzivnily kontakty mezi českým knížectvím a papežem.\n\nZároveň se však Vratislav II. začal sbližovat s Jindřichem IV., se kterým společně bojoval proti vzmáhajícímu se Polsku. Když proto vzápětí došlo mezi papežem a římským králem k vyhrocení sporu, který je znám jako boj o investituru, stál český kníže na králově straně a účastnil se i Jindřichova tažení do Říma (1081–84). Za věrné Vratislavovy služby mu (nyní již císař) Jindřich IV. udělil osobní královský titul, čímž se Vratislav II. stal prvním českým králem.\n\nUdělení královského titulu však zároveň znamenalo ukončení spolupráce českého knížete s římským císařem, současně také v rámci přemyslovského rodu rostlo napětí – biskup Jaromír dosáhl zrušení olomouckého biskupství (1086), tento akt však nebyl králem respektován a dosadil do Olomouce nového biskupa. Současně rostlo napětí mezi králem a moravskými údělníky, Vratislav se taky snažil odstavit od moci svého syna Břetislava a prosazoval na základě seniorátu nástupnictví svého bratra Konráda I. Brněnského.\n\nKonrád na knížecí trůn roku 1092 skutečně dosedl (čímž bylo naplněna zásada seniorátu), ještě téhož roku však zemřel. Vystřídal jej jeho synovec Břetislav II., který se snažil omezit vliv Říše na český stát a zároveň upevnit svou knížecí moc – vybíral si proto například biskupy z ciziny, kteří neměli v Čechách oporu v nikom jiném než v knížeti, nebo vyhnal představitele rodu Vršovců. Ke konci vlády Břetislav kontakt s císařem znovu navázal, když se na něj obrátil s žádostí, aby Čechy udělil v léno jeho mladšímu bratru, který roku 1100 na knížecí trůn skutečně dosedl jako Bořivoj II. Touto císařskou intervencí však bylo zcela pominuto právo českých předáků na volbu knížete i zásada seniorátu, takže prosazení Bořivoje jen ještě více prohloubilo v knížectví neklid.\nŽádný z českých předáků však nedisponoval takovou mocí, aby sám mohl Bořivoje svrhnout, a tak se přemyslovský senior Oldřich Brněnský obrátil na římského krále Jindřicha V., aby mu za vysokou sumu peněz udělil Čechy v léno, což král také učinil. Mezitím se ale situace v českém knížectví změnila – Polsko chtělo neklidu v české zemi využít a podnítilo olomouckého Přemyslovce Svatopluka k tažení do Čech (1105). Tažení sice bylo neúspěšné, Svatopluk však získal podporu českých předáků, kteří jej nakonec roku 1107 zvolili svým knížetem místo Bořivoje. Bořivoj se rozhodl utéci se k římskému králi, který se jej i přes dřívější podporu Oldřicha zastal a Svatopluka zajal. Když se však Bořivoj do Čech vracel, předáci jej nepřijali a císař se proto rozhodl propustit Svatopluka a vrátit jej na český trůn. Neklidná situace lákala Polsko i Uhry k vpádům do českého státu, na které Svatopluk odpověděl odvetnými taženími. Při tažení do Polska byl ale Svatopluk roku 1109 zavražděn.\n\nTím se situace znovu zkomplikovala – Svatoplukova družina si zvolila jeho bratra Otu, čeští předáci zase Bořivojova bratra Vladislava I. Ota nakonec ustoupil, stejně jako Oldřich, nikoli však Bořivoj II., který se přihlásil o svá dřívější práva a obsadil Prahu a Vyšehrad. Nakonec však byl zajat a vlády se ujal Vladislav (1109–1117). Vladislavova vláda byla nadále provázena spory s jeho mladším bratrem Soběslavem. Roku 1117 Vladislav I. překvapivě uvolnil trůn Bořivojovi II., ten však byl znovu roku 1120 sesazen a místo něj opět dosazen Vladislav I. Když Vladislav roku 1125 těžce onemocněl, vrátil se Soběslav z polského vyhnanství do Čech, kde se mu podařilo získat velkou popularitu, takže když Vladislav téhož roku zemřel, zaujal jeho místo.\n\nDůsledkem bojů o moc nebylo jen oslabení českého státu, říšské intervence, polské a uherské vpády, ale také vzestup zemské aristokracie, která se zrodila z družin okolo jednotlivých uchazečů o trůn. Knížecí družina tak stále více přejímala zodpovědnost za plnění vůle knížete (i posmrtné) a za nastolení nového knížete.\n\nMoc knížete se opírala v tomto období o soustavu hradů, na které byli dosazováni za služby knížeti družiníci, kteří získávali prostředky na svou obživu tím, že si postupně podmaňovali obyvatelstvo v okolí a zdaňovali je – daň byla vládnoucí vrstvou chápána jako poplatek za mír a ochranu knížetem. Hradní páni pak museli část svých příjmů odvádět knížeti, který získával další finance také z výnosů knížecích dvorců, regálů či obchodních cel. Z těchto příjmů pak kníže financoval vojsko, hodnostáře a církevní instituce. Panovník po velkou část roku objížděl jednotlivé oblasti, aby nad nimi neztratil kontrolu. Purkrabí byli také čas od času překládáni z hradu na hrad, byť s postupem času stále více sílila jejich snaha udržet „svůj“ hrad pro svou rodinu.\n\nPo svém nástupu začal Soběslav I. (1125–1140) uplatňovat politiku samovlády, porazil v bitvě u Chlumce (1126) Otu II. Olomouckého, který se spojil s novým římským králem Lotharem III. Když roku 1130 popravil představitele opozice, kteří proti němu osnovali spiknutí, situace se uklidnila, nikoli ale natolik, aby opozice zanikla. Soběslav si toho byl vědom a snažil se svému synu Vladislavu Olomouckému zajistit následnictví tím, že si u římského krále Konráda III. vyžádal, aby Vladislavovi udělil Čechy v léno.\n\nKrál Soběslavovi vyhověl, když však kníže roku 1140 zemřel, čeští předáci Vladislava Olomouckého nepřijali a místo něj si zvolili jeho bratrance Vladislava II. (1140–1172), kterého vzápětí podpořil i Konrád III. Proti tomu se vzepřel Konrád II. Znojemský, ten byl ale po útoku na Prahu zatlačen říšským vojskem zpět na Moravu. Spojenectví českého knížete s římským králem se prohloubilo v několika společných válečných taženích (tažení do Polska, druhá křížová výprava). Po nástupu Fridricha I. Barbarossy na římský trůn sice vztahy s Říší na několik let ochladly, brzy však český kníže stál znovu po boku římského císaře při tažení proti vzpurnému Milánu či při dalším tažení do Polska (1157). Za to si Vladislav II. vysloužil královský titul, čímž se stal druhým přemyslovským králem.\n\nKrálovský titul ale nebyl příliš vyjasněn, což uvádělo českého krále v nejistotu, které římský císař bohatě využíval ve svůj prospěch. České země tak stále více byly připoutávány k Říši. Vladislav II. se zas snažil královského titulu použít k potlačení práv českých předáků tím, že se skrze něj prosazoval zásadu primogenitury. V otázce nástupnictví se Vladislav proto o české předáky opřít nemohl a o císaře se opřít nechtěl, aby se nedostal do ještě větší závislosti na Říši. Rozhodl se proto na svou funkci roku 1172 rezignovat ve prospěch svého syna Bedřicha. Tento nestandardní krok opět vedl ke sporům – Fridrich I. Barbarossa totiž slíbil trůn Oldřichovi, čeští předáci si však zvolili Soběslava II., kterému nakonec také Oldřich svou vládu postoupil.\n\nStyky s Říší a technologický rozvoj zemědělské techniky vedly k ekonomickému a vzápětí i populačnímu růstu. Rozsah osídlení se začal zvětšovat a začala tzv. vnitřní kolonizace, při které osídlení dosáhlo nadmořské výšky 500–600 m a přičemž někteří kolonizátoři se stali významnými pozemkovými vlastníky (Vítkovci, Markvartici, Ronovci), a šlechta se tak začala dělit na „beneficiární“ (šlechta v královských službách) a „pozemkovou“. Celý proces se neobešel bez nejrůznějších sporů, což vedlo k propracování práva. Vzestup pozemkové šlechty a církve probíhal na úkor hradské soustavy, která tak byla nucena se transformovat – okolí hradu se stávalo dějištěm obchodu a v podhradí se tak pozvolna rodila středověká města.\n\nSoběslav II. (1173–1178) nebyl panovníkem, který by tento proces podporoval, ale naopak se opíral o pozvolna mizející skupinu svobodných sedláků. Zničením několika kostelů v Rakousích si navíc vysloužil klatbu. Situace využil Bedřich (1178–1189), který si u Barbarossy vymohl udělení Čech v léno. Trůn skutečně získal, nedokázal však své stoupence náležitě odměnit, a tak se proti němu čeští předáci po několika letech vzbouřili (1182) a za knížete si zvolili Konráda II. Otu. Císař se pokusil krize obratně využít k rozdrobení českého knížectví – Čechy udělil zpět Bedřichovi, Moravu zase Konrádu Otovi, který se začal nazývat moravským markrabětem. Svého cíle ale císař nedosáhl, protože Konrád Ota uznal Bedřichovu nadřazenost, a navíc když Bedřich roku 1189 zemřel, stal se Konrád II. Ota českým knížetem (1189–1191).\n\nPo jeho smrti se znovu rozhořely spory o nástupnictví – Václav II. (1191–1192) byl rychle svržen cílevědomým biskupem Jindřichem Břetislavem. Ten místo něj dosadil svého bratrance Přemysla Otakara I. (1192–1193), kterého však záhy také svrhl a Jindřich Břetislav se sám za podpory císaře Jindřicha VI. stal knížetem (1193–1197). Poté, co byly v české církvi papežským legátem zjištěny závažné poklesky, pozice Jindřicha Břetislava se prudce zhoršila a Přemysl Otakar proto vpadl do Čech. Vpád ale přišel příliš brzy, Přemysl nezískal dostatečnou podporu, a tak se musel stáhnout. Roku 1197 Jindřich Břetislav zemřel a na trůn nastoupil Přemyslův mladší bratr Vladislav Jindřich. Přemysl se však nehodlal vzdát, znovu vpadl do Čech a Vladislav Jindřich mu po dohodě trůn předal.\n\nVe stejné době se vyhrotil spor mezi Štaufy (Filip Švábský) a Welfy (Ota IV. Brunšvický). Přemysl Otakar se rozhodl podpořit Filipa Švábského, za což byl roku 1198 odměněn královskou korunovací v Mohuči, tentokrát již byl titul dědičný. Později přešel Přemysl krátce na stranu Welfů, kteří Přemyslovi královský titul uznali. Roku 1212 byla veškerá privilegia shrnuta a potvrzena Zlatou bulou sicilskou. České knížectví se přerodilo v České království, které mělo ve znaku nejdříve lvici (jeden ocas), později lva (dva ocasy). Přemyslovci nadále používali orlici jako svůj rodový znak.\n\n\n"}
{"id": "120395", "url": "https://cs.wikipedia.org/wiki?curid=120395", "title": "Ježek Sonic", "text": "Ježek Sonic\n\nJežek Sonic, či také \"ježek Soník\" (, Sonikku za Hejjihoggu / Sonic the Hedgehog) je hlavní postava videoher ze série her vydané firmou Sega a také mnoha komiksů, animovaných seriálů a knih. První hra byla vydána roku 1991 na objednávku firmy Sega. Sonic se stal rivalem Super Maria, nejvýznamnější postavy konkurenční firmy Nintendo. Dosud se ho prodalo již přes 44 miliónů kopií jeho her. Designér Naoto Ohshima a programátor Yuji Naka se díky postavě modrého ježka proslavili.\n\nPostava ježka Sonica je 15 let stará a je výrazně menší a lehčí než dospělý člověk. Měří asi 100 cm a váží 35 kilogramů. Narozeniny má 23. června, v den vydání 1. originální hry. Schopnost postavy vyvinout rychlost vyšší než rychlost zvuku je významnou vlastností využívanou v herních sériích.\n\nDoctor Robotnik Gerald (Eggmanův dědeček) také vytvořil jeho dvojníka, černočerveného ježka jménem Shadow.\n\nSonicův věk, jeho výška, váha a jiné fyzické i psychické vlastnosti jsou odvislé od toho, kde se objeví a jak je namalován. Ve videohrách se objevuje Sonicův originální vzhled od Naota Ohshimy. Většinou je Sonic poměrně malý, vypadá spíš jako dítě s krátkými bodlinami na zádech a týlu hlavy, nemá žádné viditelné duhovky. Obrázek s těmito rysy od Akiry Watanabeho je uveden v balíčku kreseb pro ježka Sonica a následující Sonic videohry inspirované podobnými designy. Počínaje epizodou \"Sonic Adventure\" v roce 1998 byla Sonicova postava upravena na štíhlejší, s delšíma nohama a méně tlustým tělem, čímž se již víceméně podobá teenagerovi. Jeho bodliny byly prodlouženy a zahnuté více dolů, byla přidána i zelená barva duhovek. Další změny byly provedeny v roce 2006. Jeho kobaltově modře zbarvená pigmentace nebyla nikdy vysvětlena. Původní příběh zajistil reklamní komiks pro originální hru v Disney Adventures, Garfield Magazine a jiné dětské časopisy, který byl později přepracován na knihu o postavě Sonica vydané ve Velké Británii. Toto vysvětlení, podle kterého tlaková vlna Sonica, když prvně běžel v supersonické rychlosti, přeměnila na modrého a lehce mu zahnula bodliny. Později se stal klasickým vzorem pro různé britské publikace. Sonic je schopen transformovat se z modrého na žlutého/zlatého ježka, jak můžeme vidět od roku 1992.\n\nSonic rád relaxuje ale nikdy neodpočívá, pokud jde o bezpráví. Je extrémně benevolentní, a pro ostatní je ochoten riskovat i vlastní život. Sonic většinou není skromný pokud jde o jeho schopnosti. Ve skutečnosti je často zobrazován narcisistický a uzavřený.\nBritský komiks \"Sonic the Comic\" a jiní jej zobrazují jako panovačného, arogantního a paličatého, avšak se silným smyslem pro humor. Sonicovo postavení je často terčem krutých vtípků.\nSonica velmi zajímá rocková hudba, v seriálu \"Sonic Underground\" účinkuje i ve své vlastní skupině. Některé oficiální popisné obrázky uvádí jako jeho osobní hobby roli DJe. V epizodě \"Sonic Rush\" pro Nintendo DS si Sonic užívá breakdance, což je v podstatě jeho primární cesta k naplnění svého Rush-metru. Rovněž jeho bojové pohyby v \"Sonic Battles\" jsou založeny na breakdance.\n"}
{"id": "120397", "url": "https://cs.wikipedia.org/wiki?curid=120397", "title": "Výluka (železnice)", "text": "Výluka (železnice)\n\nVýluka je pojem označující plánované či neplánované zastavení nebo omezení provozování některého prvku železniční infrastruktury, případně i jiného prvku železniční dopravy.\n\nPro každou plánovanou výluku musí být vydán Výlukový rozkaz, který mj. určuje místo, čas, rozsah a postup prací, nutná bezpečnostní opatření i zodpovědného pracovníka.\nNeplánovaná výluka smí být zahájena jen k odstranění překážky která provoz zastavila nebo je-li ohrožena bezpečnost provozu.\n\nZ tohoto základního vymezení vyplývá, že lze definovat velké množství druhů výluk, ale mezi nejběžnější typy výluk v železničním provozu patří tyto:\n\n\nK vyloučení traťové koleje může dojít z několika důvodů, tím nejčastějším bývá výluka z důvodu opravy či modernizace této koleje nebo zařízení s touto kolejí souvisejících (např. elektrizace koleje či oprava stávajícího trakčního vedení, oprava přejezdu apod.). K výluce však může dojít i z důvodu špatného technického stavu koleje (např. v důsledku nehody nebo dlouhodobě zanedbané údržby). V případě nízkého využití dvoukolejné či vícekolejné trati pak může být některá z kolejí této trati také dlouhodobě vyloučena.\n\nV případě výluky z důvodu stavebních prací lze výluku traťové koleje rozdělit podle délky trvání na:\nnebo\nNepřetržitá výluka trvá více než 24 hodin bez přerušení, denní výluka je pak kratší. Denní výluky se mohou opakovat několik dní po sobě.\n\nV případě výluky jednokolejné trati s osobní dopravou je místo vlaků provozována náhradní autobusová doprava, případně jsou osobní vlaky vedeny odklonem (je-li to možné), což se týká především dálkové dopravy. Nákladní doprava je zastavena, nebo jsou nákladní vlaky vedeny odklonem.\n\nV případě výluky dvou- či vícekolejné tratě jsou vlaky osobní i nákladní dopravy vedeny po provozovaných kolejích daného traťového úseku. V případě nedostatku propustné výkonnosti však může být i v tomto případě zahájena náhradní autobusová doprava (zpravidla jen pro část vlaků) nebo je určitá část vlaků vedena odklonem. \n\nJsou-li na dvou- či vícekolejné trati současně vyloučeny všechny traťové koleje, jedná se o tzv. nickolejný provoz. Tento stav nastává často v případě rekonstrukce dvoukolejné trati, kdy je nepřetržitě vyloučena jedna traťová kolej a v období slabšího provozu (tj. většinou v noci) probíhá z momentálně nerekonstruované koleje klopení kameniva do nepřetržitě vyloučené koleje. Po tuto dobu je tady krátkodobě vyloučena i kolej, ze které probíhá klopení.\n\nPři napěťové výluce dojde k vypnutí napájení trakčního vedení nad určitou částí provozované či neprovozované trati, stanice, či jejich částí.\n\nDojde-li k napěťové výluce bez zastavení provozu na trati pod vypnutým trakčním vedením, musí elektrická hnací vozidla projíždět daným úsekem se staženým sběračem. \n\nJde-li v tomto případě pouze o napěťovou výluku stanice nebo jen její části, mohou vlaky vedené elektrickými hnacími vozidly daným úsekem projet setrvačností se staženým sběračem bez dalších opatření. V případě zastavujícího vlaku pak dojde k jeho vysunutí až na místo, kde již není napěťová výluka (tj. např. za obvod stanice), lokomotivou nezávislé trakce.\n\nV případě, že se jedná o delší úsek (tj. především celá traťová kolej), nebo není možné, např. z důvodu velkého stoupání, projet vyloučeným úsekem setrvačností, musí být ve vhodné stanici před vyloučeným úsekem k vlaku přivěšena přípřežní lokomotiva nezávislé trakce, které vlak proveze úsekem bez napětí, a poté je opět ve vhodné stanici od vlaku odvěšena.\n\nVýlukou (vypnutím) zabezpečovacího zařízení se rozumí zásah do zařízení, při němž se zruší částečně nebo úplně např. tyto dosavadní závislosti:\n\nZaměstnanci oprávnění k vypnutí se musí před zahájením výluky přesvědčit, zda byla učiněna předepsaná opatření k zajištění bezpečnosti a plynulosti dopravy.\nOpatření jsou stanovena Výlukovým rozkazem a příslušnými ustanoveními drážních předpisů.\n\nJe-li nutno udržet provoz po dobu výluky a je to účelné, zřizují se po dobu výluky závislosti náhradní (např. pomoci výměnových zámků).\nStavění jízdních cest se řídí Závěrovou tabulkou.\n\nZabezpečovací zařízení se před uvedením do provozu (ukončení výluky) musí přezkoušet, hlavně opravovaná část a její návaznost na ostatní prvky zařízení. \nPřezkušování provádí udržující zaměstnanec společně s dopravním zaměstnancem.\n\nJedná se o stav, kdy je daná dopravna (stanice, výhybna, hradlo, hláska) nebo závorářské stanoviště po určitou dobu nebo trvale neobsazena dopravním zaměstnancem (výpravčí,hradlař, hláskař, závorář).\n\nDochází k tomu zejména v těch případech, kdy po určitou dobu není nutné, aby daná dopravna vykonávala svou funkci pro řízení sledu vlaků. Zpravidla je toto opatření používáno v nočních hodinách, v určitých dnech (např. víkendy, svátky) nebo i po celou dobu trvání daného grafikonu vlakové dopravy. Daná dopravna se pak chová jako by na dané trati nebyla, tj. z dopravního hlediska se po dobu výluky jedná o širou trať. Případně může dojít ke změně charakteru dopravny, např. stanice se po určitou dobu mění na hlásku apod.\n"}
{"id": "120407", "url": "https://cs.wikipedia.org/wiki?curid=120407", "title": "Chundelka", "text": "Chundelka\n\nChundelka (\"Apera\") je rod trav, tedy z čeledi lipnicovitých (\"Poaceae\"). Jedná se o jednoleté byliny. Jsou trsnaté. Stébla jsou 10–120 cm vysoká. Listy jsou ploché, 1–10 mm široké, na vnější straně listu se při bázi nachází jazýček. Květy jsou v kláscích, které tvoří bohatou latu s tenkými větévkami. Klásky jsou zboku smáčklé, zpravidla 1 květé, vzácněji 2–3 květé. Na bázi klásku jsou 2 plevy, které jsou většinou nestejné, vzácněji téměř stejné, bez osin. Pluchy jsou osinaté, osina dlouhá, mnohem delší než plucha. Plušky je asi stejně dlouhé jako pluchy, dvoukýlné nebo nikoliv. Plodem je obilka. Na světě se vyskytují pouze 3–4 druhy, rozšířené v Evropě a z Asii adventivně i jinde.\n\nV České republice roste v současné době jen 1 druh z rodu chundelka: chundelka metlice (\"Apera spica-venti\"). Jedná se o hojný plevel v obilovinách. Kdysi rostla na J Moravě i chundelka přetrhovaná (\"Apera interrupta\"). Dnes roste v Kladenských haldách.\n\n\n \n"}
{"id": "120419", "url": "https://cs.wikipedia.org/wiki?curid=120419", "title": "Partition (databáze)", "text": "Partition (databáze)\n\nPartitioning je technologie sloužící v relační databázi k fyzickému rozdělení rozsáhlých datových tabulek do menších částí na základě logického členění dat v tabulce, nazývaných partition (český přibližný ekvivalent \"oddíl\" se příliš neadaptoval). Pokud databázový server poskytuje takovou možnost, umožňuje tato technologie rychlejší manipulaci s tabulkami, jejichž velikost se pohybuje na hranici možností použitých systémových prostředků. Prakticky (a nejčastěji) bývá realizován rozdělením tabulky na více pevných disků, což představuje rozložení zátěže oproti stavu, kdy všechny požadavky musel obsluhovat pouze jeden disk. Důvodem tedy kromě velikosti dat může být také požadavek na větší rychlost. To, podle jakého klíče k rozdělení dojde, dovoluje většina databázových strojů, které tuto funkci podporují, určit – většinou se jedná o rozdělení podle určitého sloupce nebo jeho hašovací funkce.\n\nPartitioning podporují např. databázové systémy Oracle, MySQL od verze 5.1, MSSQL 2005 a další. \n\nV rámci vytvoření tabulky (příkaz CREATE TABLE jazyka SQL) je možné definovat, na základě kterého sloupce ve struktuře tabulky a podle jakých kritérií bude tabulka členěna.\nVýše uvedený příklad (v MySQL) nastaví rozdělování v tabulce slovnik podle výsledku hašovací funkce sloupce heslo na 5 oddílů.\n\nChceme-li partitioning u již existující odebrat, můžeme napsat:\nRozděluje se na úrovni celých řádků. Využití: např. u rozsáhlých tabulek, u nichž se část dat (např. archiv článků) používá velmi zřídka a naopak u několika posledních řádků je požadavek na rychlý přístup (ty se pak umístí na nejrychlejší disk).\n\nPartitioning se rozděluje podle sloupců tabulky, tj. sloupce tabulky mohou být uloženy na jiných discích. Využití: např. u tabulky obsahující pole pro ukládání rozsáhlého textového nebo binárního obsahu (slovníky, tabulky článků, obrázků nebo jiných souborů uložených v databázi).\n\nPříklad: Tabulka titulů v katalogu firmy distribuující hudební nahrávky může být členěna podle počátečního písmena názvu - vzniká tabulka s předem pevně daným počtem partitions.\n\nStatický partitioning vzniká též při užití hašovací funkce na aspekt, podle kterého se má určit, do kterého oddílu daný řádek (sloupec) spadne.\n\nPříklad: Tabulka zákaznických objednávek v databázi téže firmy může být členěna podle data pořízení objednávky a to po kalendářních měsících (jeden měsíc - jedna partition). Vzniká tak tabulka s dynamicky rostoucím počtem partitions - každý měsíc přibude jedna nová.\n\nUžitečnost partitioningu vyplývá z možnosti pracovat nikoliv s celou tabulkou, ale pouze s její relevantní částí:\n\n"}
{"id": "120422", "url": "https://cs.wikipedia.org/wiki?curid=120422", "title": "Uzi", "text": "Uzi\n\nJako Uzi se označuje několik podobných samopalů, původem z Izraele. První prototyp byl vyvinut na konci 40. let. Jeho konstruktérem byl izraelský důstojník Uziel Gal, po němž se samopal jmenuje. V 80. letech byly vyvinuty dva menší modely, Mini-Uzi a Micro-Uzi. Vyráběl se v licenci v Belgii a Německu.\nDodnes se vyrábí v Izraeli, používá ho izraelská armáda a je oblíbenou zbraní mnoha teroristických skupin. Je často zaměňován s americkým samopalem Ingram MAC-10 a obecně lze říct, že mezi laiky je výraz UZI \"Uzík\", \"Uzina\" používán pro libovolný samopal se zásobníkem umístěným v pistolové rukojeti.\nKonstrukčně vychází z československého samopalu ZK476.\n\nSamopal Uzi využívá podobné konstrukční řešení jako československý samopal vzor 24. Je vyroben převážně z lisovaných ocelových dílů. Má zvláštní typ závěru, který obklopuje zadní část hlavně, což zmenšuje délku pouzdra závěru. Spojení pažbičky s objímkou pro zásobník dělá zbraň velmi kompaktní. Závěr je s předzápalem. Hlaveň má čtyři pravotočivé drážky vývrtu. Samopal má přepínač pro střelbu jednotlivými ranami nebo dávkou. Různé typy schránkových zásobníků mohou obsahovat od 10 do 50 nábojů (dle ráže). Dřevěná pažba nebo sklopná ramenní opěrka. Možnost střelby speciálních protitankových granátů, nasazovaných na úsťovou část hlavně.\n\nTento samopal určený pro speciální jednotky vznikl v polovině 80. let. Konstrukčně se neliší od samopalu Uzi, ale má menší délku a hmotnost. Sklopná ramenní opěrka je zjednodušena. Na pravé části úsťové části hlavně jsou dva zářezy vytvářející kompenzátor, který zmenšuje zdvih hlavně při střelbě dávkou. Používá schránkové zásobníky o kapacitě 20, 25 nebo 30 nábojů. Možnost střelby speciálních granátů, použití tlumiče a rovněž hledí pro střelbu v noci.\n\n\n"}
{"id": "120424", "url": "https://cs.wikipedia.org/wiki?curid=120424", "title": "Vasa", "text": "Vasa\n\nVasa je švédská válečná loď postavená v letech 1625–1628 nizozemským stavitelem Henrikem Hybertssonem na příkaz krále Gustava II. Adolfa. Byla pojmenována po vládnoucí dynastii Vasa. Její vrak vyzvednutý v roce 1961 je nyní umístěn ve vlastním muzeu ve Stockholmu.\n\nNa stavbě lodi pracovalo pod vedením stavitele Henrika Hybertssona asi 400 lidí. Měla být jednou z největších a nejlépe vyzbrojených lodí své doby a reprezentovat královskou moc. Plány lodě byly změněny ještě v průběhu prací. Přání krále postavila stavitele před obtížný technický problém, který se mu nepodařilo plně vyřešit. Vysoká bohatě zdobená nástavba se dvěma dělovými palubami a neobvykle vysokým počtem děl snižovala stabilitu lodě. Proto byla na její dno umístěna běžná balastní zátěž (kameny), jejíž množství mělo být ještě zvýšeno.\n\nNa svou první plavbu vyplula \"Vasa\" dne 10. srpna 1628 v doprovodu několika dalších lodí. Vypálila jednu slavnostní salvu a když opouštěla přístav, zasáhly ji postupně dva poryvy větru. Prvnímu ještě dokázala odolat, při druhém se ale naklonila tak, že otevřenými dělovými střílnami do ní vnikla voda a \"Vasa\" se potopila. Na její palubě zahynulo nejméně 30 členů posádky.\n\nKe katastrofě Vasy vedla řada dílčích příčin. Stabilita lodi byla zhoršena dodatečnými změnami konstrukce na přání krále Gustava Adolfa. Dále pak nedostatečná balastní zátěž (cca 1/3 nutného balastu) a rovněž okolnost, že kryty střílen děl byly otevřeny. Podíl viny na katastrofě nesou admiralita a rovněž kapitán Söfring Hansson, který potopení Vasy přežil. Hansson byl nejprve uvězněn, avšak později propuštěn a vyšetřování skončilo bez konkrétních závěrů.\n\nVasu objevil v roce 1956 soukromý průzkumník Anders Franzén. Byla zachovalá v pozoruhodně dobrém stavu. V Baltském moři se nevyskytuje šášeň lodní, která jinde napadá a likviduje dřevěné lodní vraky. Na hladinu byla vyzvednuta 24. dubna 1961. Spolu s ní i 14 000 dřevěných předmětů včetně 700 soch. Mimo jiné byly ve vraku také nalezeny ostatky 12 osob, z toho dvou mladých žen.\n\nKuriozitou byla vyzvednutá socha běžce, nápadně podobná soše Paava Nurmiho, která stojí před Olympijským stadionem v Helsinkách. Nakrátko se stala pro švédské archeology malou záhadou. Ve skutečnosti ji ale nedlouho před vyzvednutím na loď umístila skupina finských studentů.\n\nDřevo, které leželo po několik století v mořské vodě, musí být po vyzvednutí konzervováno. Ke konzervaci byl použit polyethylenglykol, který prostupuje dřevem a postupně v něm nahrazuje vodu. Proces konzervace trval několik let. V době, kdy Vasa ležela na mořském dně, se ve dřevě nahromadilo množství síry, která nyní reaguje s kyslíkem, vzniká kyselina sírová a ta dřevo dále poškozuje. Stále jsou zkoumány možnosti dlouhodobého uchování vraku.\n\n\n"}
{"id": "120426", "url": "https://cs.wikipedia.org/wiki?curid=120426", "title": "Třeslice", "text": "Třeslice\n\nTřeslice (\"Briza\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo i výběžkaté. Stébla jsou 5–100 cm vysoká. Listy jsou ploché, 1–10 mm široké, na vnější straně listu se při bázi nachází jazýček. Květy jsou v kláscích, které tvoří latu s tenkými větévkami. Klásky jsou 2,5–25 mm dlouhé, zboku smáčklé, široce až vejčitě srdčité, zpravidla mnohokvěté (4-20 květů). Na bázi klásku jsou 2 plevy, které jsou přibližně stejné, bez osin. Pluchy jsou stejně široké jak dlouhé, bez osin. Plušky jsou krátké, dvoukýlné. Plodem je obilka. Na světě se vyskytuje cca 16 druhů, rozšířené hlavně v mírném pásu severní polokoule a J. Americe, adventivně i jinde.\n\nV České republice je původní pouze 1 druh: třeslice prostřední (\"Briza media\"). Je to hojný druh sušších luk a pastvin. Větší klásky má třeslice větší (\"Briza maxima\"), která se pěstuje jako okrasná rostlina a vzácně zplaňuje. Výjimečně k nám bývá zavlékána i třeslice menší (\"Briza minor\"). Oba nepůvodní druhy mají domov v J Evropě.\n\nKvětena ČR: 8 díl\n"}
{"id": "120434", "url": "https://cs.wikipedia.org/wiki?curid=120434", "title": "Oiran", "text": "Oiran\n\nOiran (花魁) byly vysoce postavené kurtizány v Japonsku. Některé kulturní aspekty oiranských tradicí jsou dodržovány dodnes.\n\nOiran vznikly v období Edo (1600–1868). V té době prošlo několik zákonů, které nevěstince vykázaly do obezděných čtvrtí daleko od městského centra. Ve velkých městech to byla čtvrť Šimabara v Kjótu, Šimmači v Ósace a Jošiwara v Edu (dnešní Tokio). Rychle se rozrostly do velkých, oddělených „Čtvrtí potěšení“, kde se nabízely různé formy zábavy. Tady se nehledělo na původ kurtizány, ale vytvořila se zde přísná hierarchie založená na kráse, charakteru, dosaženém vzdělání a uměleckých dovednostech. Mezi oiran byly nejvýše postavenými kurtizánami nebo prostitutkami tajú (太夫), které byly také považovány za vhodné pro knížata daimjó. Pouze ti nejbohatší a nejvýše postavení se mohli stát jejich patrony. \n\nAby pobavily své klienty, oiran ovládaly umění tance, hudby, poezie a kaligrafie a dokázaly vést zasvěcený rozhovor na jakékoliv téma.\n\nIzolace v uzavřených čtvrtích napomohla velké ritualizaci oiran a také jejich oddělení od měnící se společnosti. Chování zde bylo podřízeno přísné etiketě. Jejich mluva si zachovala formální standard dvora a odlišovala se od běžného jazyka. Náhodní návštěvníci byli odmítáni; klienti oiran zvali pomocí formální pozvánky a oiran pak přicházely ulicemi v procesí za doprovodu sluhů. Kostýmy, které nosily, byly stále zdobenější a složitější, obvykle s osmi i více jehlicemi a hřebeny ve vlasech a mnoha předepsanými vrstvami silně zdobených oděvů odvozených od prvních oiran z počátků období Edo. Stejně tak nabízená zábava se odvozovala od původních generací oiran. Postupně se kultura tajú stávala stále vzácnější a vzdálenější každodennímu životu a jejich klientů oiran ubývalo.\n\nÉru oiran ukončil příchod gejš. Gejši poskytovaly zábavu oblíbenou ve své době a byly také mnohem přístupnější pro náhodného návštěvníka. Jejich popularita rychle rostla a zastínila oiran. Poslední záznam o oiran je z roku 1761. Několik žen dnes stále praktikuje umění oiran (bez sexuální stránky) pro zachování kulturního dědictví spíše než jako profesi nebo životní styl.\n\n"}
{"id": "120438", "url": "https://cs.wikipedia.org/wiki?curid=120438", "title": "Cyklistická krasojízda", "text": "Cyklistická krasojízda\n\nCyklistická krasojízda je jedno z odvětví cyklistiky spadající do odvětví sálové cyklistiky.\nSkládá se z těchto disciplín: krasojízda jednotlivců, dvojic a čtveřic (dále i šestic, čtveřic a šestic jednokolek, avšak tyto disciplíny nesoutěží na této úrovni).\n\nOd roku 2008 platí v krasojízdě nová pravidla, kde sportovec musí zvládnout 30 cviků v 5 minutách. Novinkou je také to, že krasojezdec nemusí jezdit celá kola, ale stačí půlkola. Další novinkou je, že dvojice může být smíšená. Hudba je pro krasojízdu spíše doprovodná. Každý si může vybrat na jakou hudbu chce jezdit, ale většinou jsou to pomalé písničky.\n\n"}
{"id": "120444", "url": "https://cs.wikipedia.org/wiki?curid=120444", "title": "Leškovice", "text": "Leškovice\n\nLeškovice () jsou obec v okrese Havlíčkův Brod v Kraji Vysočina, asi 10 km severozápadně od Chotěboře. Žije zde obyvatel.\n\nLeškovice, malá vesnička na Vysočině u Habrů má první písemný záznam už z roku 1401. Podle svého zakladatele,\" Štěpána Leszka\", dostala název Leszkovice. Obec byla založena v době kolonizace na Vysočině. Štěpán Leszek byl majitelem poplužního dvora, vlastnil statek (který se nyní nachází u Vilémova), kde tehdy pracovalo mnoho lidí. Roku 1552, vnuk Štěpána Leszka, \"Benedikt Lešek\", prodává obec hraběti Zabzskému společně s obcemi Rybníčkem a Košťany.\n\nV letech 2006-2010 působil jako starosta Jan Hroch, od roku 2010 tuto funkci zastává Kamil Michal.\n\n\n"}
{"id": "120445", "url": "https://cs.wikipedia.org/wiki?curid=120445", "title": "Rušinov", "text": "Rušinov\n\nRušinov () je obec v okrese Havlíčkův Brod v kraji Vysočina, nacházející se v blízkosti vodní nádrže Seč. Je součástí chráněné krajinné oblasti Železné hory. Žije zde obyvatel.\n\nPrvní písemná zmínka o obci pochází z roku 1406.\n\nV letech 2006-2010 působil jako starosta Zdeněk Gerstner, od roku 2010 tuto funkci zastává Vlastimil Pešek.\n\n\n\n"}
{"id": "120446", "url": "https://cs.wikipedia.org/wiki?curid=120446", "title": "Jeníkov (okres Chrudim)", "text": "Jeníkov (okres Chrudim)\n\nObec Jeníkov se nachází v okrese Chrudim v Pardubickém kraji, zhruba 4 km jihovýchodně od Hlinska. Žije zde  obyvatel.\n\nObec Jeníkov leží v nadmořské výšce 648 m. První písemná zmínka o obci pochází z roku 1392, podle jiných pramenů však byla založena již ba počátku 14. století. Jeníkov byl ve středověku vybudován jako lesní lánová ves s grunty po obou stranách komunikace. \n\n"}
{"id": "120447", "url": "https://cs.wikipedia.org/wiki?curid=120447", "title": "Hradec (okres Havlíčkův Brod)", "text": "Hradec (okres Havlíčkův Brod)\n\nHradec () je obec v okrese Havlíčkův Brod v Kraji Vysočina. V obci se nalézá celkem 109 domů. Žije zde obyvatel.\n\nPrvní písemná zmínka o obci pochází z roku 1550.\n\nKaple u silnice procházející obcí\n\n\n"}
{"id": "120448", "url": "https://cs.wikipedia.org/wiki?curid=120448", "title": "Tis (okres Havlíčkův Brod)", "text": "Tis (okres Havlíčkův Brod)\n\nTis () je obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1426.\n\nV letech 2006-2010 působil jako starosta Bohuslav Kubát, mezi roky 2010-2014 tuto funkci zastával Miroslav Pipek. Novým starostou od podzimních voleb v roce 2014 je Lukáš Malina.\n\n\n"}
{"id": "120449", "url": "https://cs.wikipedia.org/wiki?curid=120449", "title": "Všeradov", "text": "Všeradov\n\nObec Všeradov se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1730.\n\n\n\n"}
{"id": "120450", "url": "https://cs.wikipedia.org/wiki?curid=120450", "title": "Svídnice (okres Chrudim)", "text": "Svídnice (okres Chrudim)\n\nObec Svídnice (německy \"Swidnitz\") se nachází v okrese Chrudim v Pardubickém kraji. Žije zde  obyvatel. Obcí protéká řeka Chrudimka a její levostranný přítok Okrouhlický potok.\n\nPrvní písemná zmínka o obci pochází z roku 1349.\n\n\nPráčovský pán si chtěl koupit loveckého chrta, ale protože na něj neměl peníze, rozhodl se ho vyměnit za kostelní zvon. Když ale zvon spouštěli z věže, vysmekl se a skutálel se do řeky, přičemž zvonil „Zvon svatý Jan, za chrta dán!“ Zvon se nepodařilo najít, jednou však u řeky pradlena máchala přízi a zvon se jí do ní zachytil, žena zlostně zaklela a zvon se potopil navždy.\n\n\n\n"}
{"id": "120452", "url": "https://cs.wikipedia.org/wiki?curid=120452", "title": "Liboměřice", "text": "Liboměřice\n\nObec Liboměřice se nachází v okrese Chrudim, kraj Pardubický. Žije zde obyvatel.\n\nV obci se nachází budova obecního úřadu, hasičská zbrojnice, hospoda, obchod, hřiště, rybník. V obci je sbor dobrovolných hasičů.\n\nTato obec vznikla po roce 1329. Další písemná zmínka o obci pochází z roku 1547. Do vydání tolerančního patentu v roce 1781 se tu v Medunově stodole tajně konaly evangelické bohoslužby. V roce 1783 zde byl založen toleranční evangelický sbor, brzy poté byl ale přesunut do Hradiště, kde získal místo ke stavbě kostela a kde sídlí dodnes. Sbor dobrovolných hasičů v Liboměřicích byl založen v roce 1900.\n\n\n"}
{"id": "120453", "url": "https://cs.wikipedia.org/wiki?curid=120453", "title": "Šebrov-Kateřina", "text": "Šebrov-Kateřina\n\nObec Šebrov-Kateřina se nachází v okrese Blansko v Jihomoravském kraji, zhruba 4 až 5 km jihozápadně od Blanska. Žije zde obyvatel.\n\nPrvní písemná zmínka o vsi Šebrov (\"Schebraw\") pochází z roku 1378. Název je odvozen od osobního jména Všebor, původní podoba tedy byla \"Všeborov\".Šebrov spadal částečně pod panství kuřimské a částečně pod panství blanenské. V roce 1960 byly sousedící obce Šebrov a Kateřina spojeny a vznikla dnešní obec Šebrov-Kateřina.\n\n\n\n\n"}
{"id": "120454", "url": "https://cs.wikipedia.org/wiki?curid=120454", "title": "Basová kytara", "text": "Basová kytara\n\nBasová kytara (také baskytara nebo trochu nepřesně basa) je strunný hudební nástroj, který v moderní hudbě nahrazuje funkci kontrabasu. Úlohou basové kytary je tedy především hrát basovou linku. Spolu s bicími tak tvoří základ rytmu a podporuje harmonii. Baskytara se v některých žánrech prosadila i jako sólový nástroj (jazz, latin, funky aj.)\n\nBasová kytara se začala používat v druhé polovině 20. století. Svým tvarem na první pohled připomíná elektrickou kytaru. Má ale mohutnější a masivnější tělo, delší krk a větší mensuru a kvůli silnějším strunám je i ladicí mechanismus robustnější. Obvykle má čtyři struny (vyskytují se i baskytary, které mají pět nebo dokonce jako elektrická kytara šest strun). Struny jsou laděné o jednu oktávu níž, než je uvedeno v notovém zápisu.\n\nBasová kytara má obvykle, podobně jako elektrická kytara, pražce, ale existují i bezpražcové baskytary. Výjimečně se objevují i neelektrické akustické basové kytary.\n\nLadění nástroje je podobné jako u kytary. Čtyřstrunná baskytara bývá laděná stejně jako kontrabas po kvartách E, A, D, G (stejně jako čtyři nejhlubší struny kytary, avšak o oktávu níže). Pokud má basová kytara více strun, přidává se obvykle hlubší H, nebo méně častěji i vysoké C. Někdy se u čtyřstrunné baskytary používá ladění H, E, A, D (čtyři hlubší struny od 5strunné baskytary).\n\nZákladní částí basové kytary jsou tělo a krk. Na konci krku je hlava s ladicí mechanikou s velkými křídlovými kolíky. Hmatník vždy obsahuje alespoň jeden - nultý pražec. Ten vymezuje společně s kobylkou délku struny - menzuru. Na těle pod strunami je umístěn jeden nebo více snímačů. Na těle se nacházejí i ovladače a potenciometry. Basová kytara musí mít i výstup pro připojení kabelu (nejčastěji velký jack). Celý nástroj musí být dostatečně pevný a masivní, aby udržel tah strun, které jsou silnější než u elektrické kytary. Důležité je také správné vyvážení a uchycení popruhů, aby se nástroj dobře držel a pohodlně ovládal.\n\nPražce rozdělují hmatník na jednotlivá pole, která ladí výsledný tón po půltónech. Používají se i baskytary, které žádné pražce nemají. První komerčně úspěšná baskytara Fender Precision Bass, která se stala předlohou mnoha dalších baskytar, má 20 pražců. Basy bývají také často osazeny 24 pražci (dvě oktávy), ale např. Zon Hyperbass, bezpražcová experimentální baskytara, má hmatník navržen pro 3 oktávy (odpovídá 36 pražcům).\n\nBezpražcová baskytara má jiný zvuk než baskytara s pražci. Struna musí být přitisknuta k hmatníku na přesném místě, stejně jako se to dělá u kontrabasu. I malý pohyb prstu se projeví na ladění tónů. Výsledný zvuk je měkčí, kulatější a umožňuje mnohem bohatší práci se zvukem a hudební výraz - glissando, vibrato nebo jemnější ladění a intonaci (např. čtvrttóny). Mnozí baskytaristé používají pražcové i bezpražcové baskytary a mění je podle typu skladby, kterou právě interpretují.\n\nBezpražcová basa se prosadila především v jazzu a jazz fusion.\n\nVyrábějí se i nástroje s pěti strunami - přidává se obvykle struna H, tedy o kvartu níž než nejnižší struna. Šestistrunné baskytary mají navíc nejčastěji strunu C, která je o kvartu výš než struna nejvyšší. Ladění je potom velmi podobné ladění barytonové kytary - HEADGC oproti barytonovému HEADF#H. Jsou známy nástroje se 7, 8, 11 strunami.\n\nMnoho baskytaristů při hraní na basovou kytaru stojí. Je možno i sedět, zvlášť ve velkých hudebních tělesech (jazzový big band) nebo ve folkové hudbě. Záleží to především na osobní preferenci hráče nebo na očekávání kapelníka. Při hraní v sedě leží baskytara (u praváka) na levém stehně (podobně jako při hře na klasickou kytaru) nebo na pravém stehně. Způsob hry a vyvažování nástroje na pravém stehně se v zásadě neliší od způsobu hry ve stoje.\n\nNa elektrickou basovou kytaru se dá hrát podobně jako na kontrabas prsty nebo jako na kytaru trsátkem. Hra prsty se provádí střídáním ukazováku a prostředníčku, nebo různé kombinace ještě s prsteníčkem - tato technika produkuje spíše měkký, kulatý zvuk a její výhoda spočívá především v mnohostranném využití všech prstů (výjimečně i s malíčkem), tím pádem lépe zvládá melodicky složitější figury.\n\nNaproti tomu hra trsátkem produkuje tvrdý konkrétní zvuk (bez kterého se velmi rychlá hra často ani neobejde, aby se série tónů stejné výšky neslévaly) a výhodou této techniky je především dosažitelná rychlost a zvládání rytmicky složitých figur vůbec, v neposlední řadě potom výdrž. Volba ale často závisí na typu hudby. Prsty se používají v jazzu nebo funku, trsátko zase v heavy metalu. Není to ale žádné dogma. Někteří hráči hrají prsty, ale používají nehty podobně jako při hře flamenco na klasické kytaře.\n\nPodle toho, ve kterém místě jsou rozeznívány struny, se mění i barva tónu. Jaco Pastorius často hrál co nejblíže kobylce. Baskytara pak má jasný krátký zvuk. Geezer Butler naopak dává přednost hraní blíže krku. Zvuk je pak rozmáznutý, ale mohutný .\n\nDalší možnou technikou hry je hra palcem. Struny nejsou rozeznívány drnkáním ale nárazy palce proti nejvyššímu pražci hmatníku baskytary (slap), střídanými s vytrháváním struny ukazováčkem nebo prostředníčkem směrem od těla (pop). Touto technikou je známý Flea z kapely Red Hot Chili Peppers.\n\nTuto techniku nezávisle na sobě vynašli dva baskytaristé: Marcus Miller a Victor Wooten. Jedná se o techniku, při které jsou struny rozeznívány palcem. Palec narazí na strunu, zastaví se o strunu níže a hned se vrací zpět nahoru (i zde rozezní strunu). Tato technika bývá doplněna trhnutím ukazováku a prostředníku.\n\nElektrická baskytara je dnes rozšířena v mnoha hudebních směrech. Někdy pouze nahrazuje původně používaný kontrabas, někdy se stává velmi důležitým nástrojem. Baskytara se ovládá snadněji než kontrabas, dá se dobře zesilovat, baskytarista má na pódiu mnohem více volnosti než hráč na kontrabas. Proto se v některých hudebních stylech stává baskytara rovnocenným sólovým nástrojem.\n\n\n"}
{"id": "120456", "url": "https://cs.wikipedia.org/wiki?curid=120456", "title": "FidoNet", "text": "FidoNet\n\nFidoNet je výměnná síť souborů a zpráv, která byla hojně využívána systémy BBS. Síť stále existuje, ale jejích uživatelů ubývá, protože systémy BBS i jejich uživatelé se stěhují na internet.\n\nFidoNet založil v roce 1984 Tom Jennings v San Franciscu jako systém výměny souborů a zpráv mezi sdruženými BBS pomocí vzájemného volání modemů po klasických telefonních linkách a stala se populární nejen v USA, ale i v Evropě. FidoNet je nekomerční a populární byl především pro nízkou cenu, kterou stál provoz.\n\n"}
{"id": "120458", "url": "https://cs.wikipedia.org/wiki?curid=120458", "title": "Obruby", "text": "Obruby\n\nObec Obruby se nachází v okrese Mladá Boleslav, kraj Středočeský. Rozkládá se asi patnáct kilometrů severovýchodně od Mladé Boleslavi. Obcí protéká Přepeřský potok. Žije zde obyvatel.\n\nPrvní písemná zmínka o obci pochází z roku 1408.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nSilniční doprava\n\nObec leží mezi silnicí I/16 Mladá Boleslav - Jičín a silnicí II/268 Mnichovo Hradiště - Kněžmost - Horní Bousov.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Obrubce (jen pro osobní dopravu) ve vzdálenosti 2 km ležící na trati 063 z Bakova do Dolního Bousova. Nejbližší železniční stanicí (pro veškerou dopravu) je Dolní Bousov ve vzdálenosti 4,5 km ležící na trati 064 z Mladé Boleslavi do Staré Paky a na trati 063 z Bakova nad Jizerou do Dolního Bousova.\n\nAutobusová doprava\n\nV obci měly zastávku v květnu 2011 autobusové linky jedoucí do těchto cílů: Jičín, Libáň, Mladá Boleslav, Mnichovo Hradiště, Sobotka.\n\n\n"}
{"id": "120459", "url": "https://cs.wikipedia.org/wiki?curid=120459", "title": "Jankovice (okres Kroměříž)", "text": "Jankovice (okres Kroměříž)\n\nObec Jankovice (dříve též \"Jeníkovice\") se nachází na úpatí Hostýnských vrchů v okrese Kroměříž ve Zlínském kraji. Samotná obec je rozložena kolem říčky Rusavy, do které se vlévá místní potok Zhrta (Dědinka) a také Slavkovka, která tekla do mlýnské strouhy. Žije zde obyvatel ve 132 obytných domech. Průměrný věk obyvatel pak činí 47,24 let.\n\nPrvní písemná zmínka o obci pochází z roku 1365, kdy jsou v olomouckých zemských deskách uvedeny Jeníkovice. Jméno obci dal její zakladatel Jeník z Dobrotic, a to kolem roku 1360.\n\nDne 31. října 2004 proběhlo slavnostní otevření železniční zastávky v Jankovicích.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nNarodil se zde JUDr. Jaroslav Pospíšil, autor literatury faktu.\n\nPochází odtud také Gabriela Gunčíková, která se dostala do finále Československé superstar 2011 a stala se Objevem roku 2011. V roce 2016 reprezentovala Českou republiku v Eurovision Song Contest 2016, kde postoupila do finále a skončila na 25. místě.\n\nMezi významné osobnosti obce v oblasti sportu patří též Hana Matelová, která je reprezentantkou České republiky ve stolním tenise, a Bohumil Páník, který je proslavený jako excelentní trenér fotbalu.\n\n"}
{"id": "120461", "url": "https://cs.wikipedia.org/wiki?curid=120461", "title": "Obec křesťanů", "text": "Obec křesťanů\n\nObec křesťanů (též Hnutí za náboženskou obnovu) je malá náboženská společnost, vyznačující se poměrně velkým důrazem na liturgický život, na druhou stranu ovšem rovněž názorovou otevřeností. Podle sčítání lidu roku 2011 se k ní v České republice přihlásilo 884 osob.\n\nObec křesťanů byla založena na podzim roku 1922 ve Švýcarsku. Jejími zakladateli bylo čtyřicet pět osobností náboženského a kulturního života pod vedením evangelického kazatele a teologa Friedricha Rittelmeyera. Ti dali podnět ke vzniku prvních sborů Obce křesťanů nejprve na území Německa. V roce 1925 začala Obec křesťanů působit ve Švýcarsku a v Československu a pak postupně v dalších evropských zemích. Po nástupu nacismu byla v Německu a jím obsazených oblastech zakázána a pronásledována, avšak po skončení války byla obnovena činnost většiny sborů a Obec křesťanů se začala šířit i do zámoří.\n\nV Československu byla Obec křesťanů opět zakázána komunistickým režimem v roce 1951, avšak pracovala dál v podzemí. Po krátkém pokusu obnovit veřejnou práci v době pražského jara byla v roce 1971 zakázána potřetí. Od roku 1990 rozvinula svou činnost znovu veřejně na bázi občanského sdružení Obec křesťanů – hnutí za náboženskou obnovu. Od roku 2002, kdy to umožnil nový církevní zákon, je registrována jako ,církev a náboženská společnost`. V současné době pravidelně pracuje v Praze, Pardubicích, Brně, Olomouci a Příbrami, a její činnosti se účastní asi tisícovka lidí (přibližně tři sta jako přihlášení členové). Vydává rovněž čtvrtletník Okruh a střed.\n\nKromě České republiky působí v současnosti Obec křesťanů asi ve třiceti zemích a má přibližně tři sta sborů. Právní podoba Obce křesťanů v jednotlivých zemích se liší podle místně platných zákonů.\n\nObec křesťanů vychází z toho, že každý člověk má svůj osobní náboženský život, svou osobní duchovní praxi, a že církev má být především místem, kde se mohou nábožensky žijící lidé setkávat a společně prohlubovat své duchovní usilování. Páteří této činnosti jsou v Obci křesťanů náboženské obřady, které mají přibližovat božskou skutečnost věřícímu, podněcovat jeho náboženský život a tím posilovat jeho osobní úsilí o sebeproměnu a morální postoj v praktickém životě. Základním obřadem konaným v Obci křesťanů je Obřad posvěcení člověka, svou strukturou podobný katolické mši. Na základě pravidelného konání bohoslužeb se utváří místní náboženské společenství, sbor. Obřady se konají\nv národních jazycích, ale podle celosvětově jednotného ritu a tvoří tak hlavní pojítko mezi všemi sbory Obce křesťanů, nezávislé na místních odlišnostech nebo na rozdílech v názorech a postojích jednotlivých členů.\n\nObec křesťanů uznává sedm svátostí (křest,\nbiřmování, zpověď, svaté přijímání, poslední pomazání, kněžské svěcení\na svátost manželství), jejichž chápání se však v některých bodech liší od většinového pojetí. Podle Obce křesťanů mají posilovat člověka ve specifických životních situacích, ovšem nepůsobí samy o sobě, nýbrž vyžadují účast vůle a vědomí člověka. Jak přijímání svátostí, tak účast na dalších obřadech (pohřeb, bohoslužba pro děti aj.) je\npřenechána svobodnému rozhodnutí; Obec křesťanů v tomto ohledu\nnestanovuje svým věřícím žádnou povinnost. Na náboženské obřady pohlíží jako na pomůcky v osobním přibližování člověka Bohu, ale nejsou jeho nutnou podmínkou.\n\nZe základního postoje náboženské otevřenosti, k němuž se Obec křesťanů hlásí, plyne, že přijetí svátosti nebo účast na činnosti sboru nečiní člověka členem Obce křesťanů, ale že k členství se musí věřící rozhodnout nezávisle. Z téhož postoje vyplývá, že Obec křesťanů nejen uznává křest vykonaný v jiných\nkřesťanských církvích a společenstvích, ale že i pokřtěný a nepokřtěný člověk jsou si v Obci křesťanů rovni. Členství v Obci křesťanů se proto nevylučuje s členstvím v jiných náboženských organizacích a života Obce křesťanů se může účastnit každý bez ohledu na své přesvědčení, vyznání a církevní příslušnost.\n\nObec křesťanů se podle svých slov snaží vést své věřící k duchovní samostatnosti, tedy k tomu, aby dokázali sami poznávat pravdu a podle ní pak utvářet své konání. Náboženské učení je bráno jako pomůcka k tomu, aby člověk dokázal lépe chápat své vlastní náboženské zážitky, aby si uvědomil svůj podíl na Božím duchu, aby se sám stal součástí Boží pravdy a Božího působení. Obec křesťanů proto nemá žádnou povinnou či pevně stanovenou věrouku ani věroučnou autoritu a platí v ní svoboda vyznání a učení.\n\nObec křesťanů se ve svém životě i učení odvolává na Ježíše Krista, jehož označuje za svého pána a vůdce na cestě k božskému Otci, a na působení svatého Ducha, který má otvírat každému člověku přístup k pravdě a dávat sílu k jejímu uskutečnění. Křesťanská svatá písma a dosavadní křesťanskou tradici bere jako podněty ke své práci, ale nečiní je dogmatem. Zdůrazňuje úsilí člověka o poznání duchovní skutečnosti a sebevýchovu. Sebe samu vidí jako jednu z možných cest člověka k Bohu, která se neuzavírá před jinými.\n\nVýznamnou roli při vzniku Obce křesťanů hrála antroposofie Rudolfa Steinera, která podnítila teologii Obce křesťanů zejména úsilím o samostatné poznávání ducha a důrazem na sebevýchovu člověka. Obec křesťanů vznikla z velké části na půdě antroposofického hnutí a byla s ním vždy spjata; pro mnoho členů Obce křesťanů je proto antroposofie nejvýznamnějším světonázorovým pramenem. Není však věroukou Obce křesťanů, nýbrž vztah k ní se odvíjí od rozhodnutí jednotlivého člověka právě tak, jako vztah k jakémukoli jinému učení nebo názoru.\n\nZákladními jednotkami Obce křesťanů jsou místní sbory věřících, kteří se scházejí ke společnému slavení obřadů. Sbory jsou vázány společným ritem, ale jinak samostatně spravují své organizační a hospodářské záležitosti. Sbory logicky spjatých území (např. jednoho státu) se sdružují do oblastí, které zajišťují organizační úkoly většího rozsahu, vytvářejí právní struktury zastupující Obec křesťanů vůči státu a pod. Na celosvětové úrovni vytvářejí zástupci jednotlivých oblastí orgány, jejichž úkolem je koordinace práce Obce křesťanů po celém světě. Sbory se podle vzájemně dohodnutých pravidel podílejí na financování činnosti oblastí i světového celku. Těmto vyšším celkům ovšem podléhají jen ve správních a hospodářských záležitostech překračujících rámec\njednotlivého sboru.\n\nZatímco správní a hospodářská struktura Obce křesťanů je budována zdola, demokraticky, je kněžstvo Obce křesťanů organizováno shora, hierarchicky. Kněz v jednotlivém sboru je na své působiště vysílán kněžstvem; nad věřícími však nemá žádnou pravomoc na poli věrouky nebo vedení života, nýbrž jeho zvláštní pravomoc spočívá v celosvětově ujednoceném vykonávání náboženských obřadů. Jako kněz v jednotlivém sboru dbá na formu a kontinuitu liturgického života sboru, tak je za každou oblast odpovědný jeden duchovní správce a za světový celek Obce křesťanů vyšší správci v čele s nejvyšším správcem. Tato vnitřní hierarchie kněžstva se tak nevztahuje na věroučný či mravní dohled, nýbrž zajišťuje jednotu ritu a kontinuitu jeho vykonávání.\n\nObec křesťanů je otevřena spolupráci s jinými křesťanskými církvemi a náboženskými společnostmi. Považuje se za pouhou součást jediné křesťanské Církve, do níž náleží i ostatní křesťanská společenství. Svým členům nezakazuje ani účast na náboženském životě jiných společenství, ani členství v nich, a uznává křest vykonaný v jiném společenství.\n\nObec křesťanů v České republice je členskou církví Ekumenické akademie Praha a České křesťanské environmentální sítě.\n\n\n\n"}
{"id": "120463", "url": "https://cs.wikipedia.org/wiki?curid=120463", "title": ".cu", "text": ".cu\n\n.cu je internetová národní doména nejvyššího řádu pro Kubu.\n\n"}
{"id": "120465", "url": "https://cs.wikipedia.org/wiki?curid=120465", "title": "Amongst the Catacombs of Nephren-Ka", "text": "Amongst the Catacombs of Nephren-Ka\n\nAmongst the Catacombs of Nephren-Ka je debutovou deskou americké deathmetalové kapely Nile.\n\n\n\n"}
{"id": "120467", "url": "https://cs.wikipedia.org/wiki?curid=120467", "title": "Lešon Kenaan", "text": "Lešon Kenaan\n\nJako lešon Kena’an (v překladu doslova jazyk Kanaánu, lze se setkat i s českým pojmem \"kenaanština\") je označován slovanský jazyk, jímž hovořili Židé usazení na slovanských územích a jehož fragmenty zapisované hebrejským písmem se vyskytují v glosách ke středověkým hebrejským textům z 10.–13. století. Čeští hebraisté tento pojem obvykle ztotožňují s místními slovanským jazyky (tj. především s češtinou, polštinou a lužickou srbštinou), které byly v té době běžným komunikačním prostředkem zdejších Židů, jakkoliv dnes není zcela jisté, zda a nakolik se jejich řeč odlišovala od majoritní podoby jazyka. Nejvíce písemných, hebrejským písmem zapisovaných památek se přitom dochovala v češtině (respektive staročeštině). Některé zahraniční prameny uvádějí \"Leshon Knaan\" (\"Knaanic\", \"Judeo-Slavic\") jako samostatný židovsko-slovanský dialekt.\n\nČeština se jako dorozumívací jazyk místních Židů používala minimálně v 10.-13. století.. \"„Jak dokazují česky psané poznámky v hebrejských rukopisech a prvotiscích uložených v Památníku písemnictví na Strahově, byla ve středověku čeština, nazývaná také „řečí Kenaan“, každodenním jazykem Židů zároveň s hebrejštinou a s oním druhem židovské němčiny, kterou obcovali přistěhovalci z oblasti Porýní a jeho okolí,“\" píše R. Bondyová. M. E. Světlík uvádí, že \"„pro češtinu existovalo označení lešon Kenaan – jazyk kanaánský nebo lešonenu - náš jazyk! Naznačuje to, že Židé v naší zemi (...) považovali češtinu za mateřský jazyk.“\"\n\nNení dosud zcela zřejmé, zda a nakolik se židovská čeština lišila od jazyka majority. Judaistka Lenka Uličná navrhuje pro jazykovou situaci Židů používat termín \"religiolekt\". Toto označení nutně neimplikuje odlišnost jejich jazyka od jazyka majority, zároveň však umožňuje zkoumat židovskou slovanštinu jako samostatný jazykový, nábožensky vymezený fenomén, který se objevuje napříč dialekty majoritních jazyků. Situace v Čechách a v okolních zemích byla zřejmě obdobná situaci v dalších evropských zemích, kde se Židé v běžné komunikaci často přizpůsobovali zemskému jazyku. V některých situacích se pak jejich religiolekt rozvinul do samostatného dialektu či jazyka, tak jako v případě jidiš či ladina. V případě slovanských jazyků šlo však pouze o počáteční, nerozvinutou fázi religiolektu, který nepřetrval dostatečně dlouho a neocitl se v dostatečné izolaci, aby se mohl jasněji vymezit. \n\nČeštinu na českém území Židé patrně používali zhruba do 14. století, kdy začala být nahrazována němčinou a kdy se silněji začal prosazovat aškenázský vliv. K češtině pak opět někteří přecházeli v 19. a 20. století, ovšem již bez návaznosti na někdejší \"lešon Kena’an\".\n\nSlovanské výrazy zapisované hebrejským písmem se dochovaly především z glos k hebrejským textům, například z komentářů k talmudu a liturgii. Nejvýznamnější památky zde představují spisy Abrahama ben Azri’ela (\"Arugat ha-bosem\" – Záhon balzámu) a jeho žáka Jicchaka ben Mošeho (\"Or zarua\" – Zaseté světlo), které vznikly v první polovině 13. století. Glosy sloužily jako vysvětlivky pro židovské čtenáře, kteří již plynně neovládali hebrejštinu, případně v místech, kde klasická hebrejština neměla dostatek pojmů (obdobné případy se vyskytují i v dalších evropských jazycích); vedle staročeských pojmů se ve zmíněných textech ze stejných důvodů objevují i slova v jidiš či starofrancouzštině. Tyto glosy byly psány hebrejským písmem, které foneticky (tedy přesněji v souhláskách, neboť klasická hebrejština nepoužívá samohlasky) zachycovalo staročeská slova, a bývaly uvozeny slovy „\"bi-lešon kena’an\"“, tedy „\"v jazyku kenaanském\"“.\n\nJako příklad můžeme uvést slovo „bělmo“, které je použito ve vysvětlení tzv. glaukomu, tedy choroby očí. V hebrejsky psaném textu se toto slovo vyskytuje ve spojení: „co se objevuje na zřítelnici oka, a v jazyce kenaanském \"bělmo\"“. Slovo „bělmo“ je zapsáno jako „בילמו“, což transliterováno dává „bjlmw“ , vyslovováno „bielmo“. (\"Or zarua\" III, 71b).\n\nEvropští Židé obvykle nazývali kraje, v nichž se usazovali, biblickými jmény. Podobně jako území dnešního Německa až po západní břeh Labe pojmenovali \"Aškenaz\" (), západoslovanský region (od Labe na východ, tedy včetně části území dnešního Německa) nazývali \"’erec Kena’an\", tedy „Země kanaánská“ – po Kenaanovi ( \"Kena'an\"), synu Chámově, biblickém patriarchovi (]). Označení \"„lešon Kena’an“\" tedy znamená „jazyk zdejší země“ a vymezovalo se tak především k hebrejštině, kterou zdejší Židé již plynně nehovořili a jež byla spíše jazykem liturgickým.\n\nJako motivace bývá obvykle označován fakt, že Slované obchodovali s otroky, přičemž do otroctví prodávali i své vlastní soukmenovce. V Bibli je totiž Kenaan nazýván „otrokem svých bratří“.() Svou roli však patrně hrálo i vnímání biblického Kanaánu jakožto země zaslíbené.\n\nStarší 15. vydání portálu \"Ethnoloque\" (2005) uvádělo, že označení „“ (, , ) se užívá především pro židovskou češtinu, případně i pro další židovské varianty západoslovanských jazyků, zaniklé ve středověku. Aktuální 16. edice (2009) již „Knaanic“ mezi západoslavanskými jazyky neuvádí, zmiňuje ji pouze jako „zaniklý či umělý“ jazyk bez bližšího upřesnění a odkazuje na portál \"Linguist List\", který však v hesle neuvádí žádné další podrobnosti.\n\nPojetí „kenaanštiny“ jako samostatného dialektu vychází z práce jidišisty Maxe Weinreicha, který vymezuje „východokenaanštinu“ a „západokenaanštinu“, zabývá se jimi však především v teoretické souvislosti s jidiš. Na Weinreicha navázal judeoslavista Paul Wexler, který se snažil prokázat, že „judeozápadoslovanština“ (\"Judeo-West-Slavic\") se odlišovala od jazyků křesťanské majority - tuto svou myšlenku modifikoval v teorii tzv. relexikalizace, na jejímž základě zařadil mezi slovanské jazyky i jidiš a moderní hebrejštinu. Wexlerovy teorie jsou nicméně považovány za kontroverzní a nejsou lingvisty obecně přijímány.\n\nProti pojetí „kenaanštiny“ jako samostatného dialektu (či dokonce jazyka) stojí práce českých lingvistů, především Romana Jakobsona a Lenky Uličné, kteří poukázali na to, že odlišnost židovského jazyka od jazyka české (slovanské) majority nebyla nikdy prokázána; „lešon Kena’an“ jako češtinu interpretují i lingvisté André Mazon či Johannes Reinhart. Uličná dále upozorňuje, že jednotlivé slovanské jazyky již byly v 11. století vzájemně jasně vymezené, a použití pojmu „židovská slovanština“, jenž by šel nějakým způsobem napříč těmito jazyky, tak jednoznačně implikuje existenci samostatného jazyka nad rámec dialektu, pro což však nejsou doklady. \"„Je možné, že kdyby čeští židé ve 13./14. století neopustili svůj dosavadní jazyk a nepodlehli germanizačnímu tlaku, (...) mohl se jejich jazyk plně vyvinout v samostatný židovský slovanský jazyk, podobně jako se vyvinul jazyk jidiš,“\" podotýká Uličná. K tomuto rozvinutí však podle ní nedošlo, a tak \"„tato fáze vykazovala minimální odchylky od jazyka výchozího – tedy od staré češtiny, a proto se podle našeho názoru můžeme ztotožnit s Jakobsonovým pojetím kenaanštiny jakožto staré češtiny (...).“\" Jako podmínku rozvoje jednoznačně samostatného jazyka přitom Uličná uvádí izolaci od jazyka původní majority, ke které došlo díky aškenázské migraci například v případě jidiš, která však nemá svůj ekvivalent v případě židovského etnika hovořícího slovanskými jazyky.. Pojem „kenaanština“, stejně jako odvozování názvů dalších židovských „jazyků“ z hebrejských základů, je podle této interpretace jen novodobý konstrukt.\n\nJedním z mála dokladů o zápisu slovanských jazyků hebrejským písmem jsou mince vyražené ve 12. a 13. století dvěma polskými panovníky - Měškem III. Starým a Leškem Bílým.\n\n\n\n"}
{"id": "120468", "url": "https://cs.wikipedia.org/wiki?curid=120468", "title": ".gf", "text": ".gf\n\n.gf je internetová národní doména nejvyššího řádu pro Francouzskou Guyanu.\nSpráva je delegována poskytovateli Net Plus, ale na jeho stránkách nejsou žádné informace o registraci domén, které nejsou příliš používané.\n\n"}
{"id": "120469", "url": "https://cs.wikipedia.org/wiki?curid=120469", "title": ".cf", "text": ".cf\n\n.cf je internetová národní doména nejvyššího řádu pro Středoafrickou republiku. Spravuje ji Central African Society of Telecommunications.\n\n"}
{"id": "120470", "url": "https://cs.wikipedia.org/wiki?curid=120470", "title": ".gl", "text": ".gl\n\n.gl je internetová národní doména nejvyššího řádu pro Grónsko.\n\n"}
{"id": "120471", "url": "https://cs.wikipedia.org/wiki?curid=120471", "title": ".cv", "text": ".cv\n\n.cv je internetová národní doména nejvyššího řádu pro Kapverdy.\n\n"}
{"id": "120472", "url": "https://cs.wikipedia.org/wiki?curid=120472", "title": ".ls", "text": ".ls\n\n.ls je internetová národní doména nejvyššího řádu pro Lesotho.\n\n"}
{"id": "120474", "url": "https://cs.wikipedia.org/wiki?curid=120474", "title": ".fj", "text": ".fj\n\n.fj je internetová národní doména nejvyššího řádu pro Fidži.\n\n"}
{"id": "120483", "url": "https://cs.wikipedia.org/wiki?curid=120483", "title": ".vn", "text": ".vn\n\n.vn je internetová národní doména nejvyššího řádu pro Vietnam.\nV roce 2003 společnost Hi-Tek podepsala dohodu se správcem domény VNNIC o prodeji .vn domény v zahraničí.\n\n"}
{"id": "120485", "url": "https://cs.wikipedia.org/wiki?curid=120485", "title": ".mk", "text": ".mk\n\n.mk je internetová národní doména nejvyššího řádu pro Severní Makedonii.\nSpravuje ji Makedonská akademická a výzkumná společnost (MARNet), mak.: Македонската академска истражувачка мрежа (МАРНет).\n\nDostupné domény:\n\nPři hlasování o makedonské doméně v cyrili hlasovalo 2 288 voličů a konečné výsledky byly následující:\n\n"}
{"id": "120490", "url": "https://cs.wikipedia.org/wiki?curid=120490", "title": ".py", "text": ".py\n\n.py je internetová národní doména nejvyššího řádu pro Paraguay.\n\n"}
{"id": "120491", "url": "https://cs.wikipedia.org/wiki?curid=120491", "title": "Jizerní Vtelno", "text": "Jizerní Vtelno\n\nObec Jizerní Vtelno se nachází v okrese Mladá Boleslav, kraj Středočeský. Rozkládá se šest kilometrů jihozápadně od Mladé Boleslavi. Žije zde obyvatel. \n\nPrvní písemná zmínka o obci pochází z roku 1229.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Jizerní Vtelno s 608 obyvateli v roce 1932 byly evidovány tyto živnosti a obchody: holič, 2 hostince, kolář, kovář, krejčí, obuvník, pekař, výroba koňských postrojů, řezník, 4 obchody se smíšeným zbožím, spořitelní a záložní spolek, stavitel, trafika, truhlář, velkostatek.\n\n\nObcí prochází silnice I/16 Slaný - Mělník - Jizerní Vtelno - Mladá Boleslav - Jičín.\n\nŽelezniční stanice na území obce nejsou. Územím obce vede železniční trať 070 Praha - Turnov. Nejblíže obci je železniční zastávka Krnsko ve vzdálenosti 1,5 km ležící na trati 070 v úseku mezi Neratovicemi a Mladou Boleslaví.\n\nV obci zastavovaly v květnu 2011 autobusové linky jedoucí do těchto cílů: Bezno, Kladno, Mělnické Vtelno, Mělník, Mladá Boleslav, Roudnice nad Labem.\n\n"}
{"id": "120492", "url": "https://cs.wikipedia.org/wiki?curid=120492", "title": "Rosička (okres Žďár nad Sázavou)", "text": "Rosička (okres Žďár nad Sázavou)\n\nRosička () je obec v okrese Žďár nad Sázavou v kraji Vysočina. Žije zde obyvatel. Rozkládá se po obou stranách historické zemské hranice Čech a Moravy, přičemž na Moravu zasahuje pouze parcelou č. 42, jež původně náležela k sousednímu katastrálnímu území Matějov.\n\nPrvní písemná zmínka o obci pochází z roku 1356.\n\n\n"}
{"id": "120493", "url": "https://cs.wikipedia.org/wiki?curid=120493", "title": "Skuhrov (okres Beroun)", "text": "Skuhrov (okres Beroun)\n\nObec Skuhrov (katastrální území Skuhrov pod Brdy) se nachází v okrese Beroun, kraj Středočeský, asi 12 km jihovýchodně od Berouna. Žije zde obyvatel.\n\nPrvní písemná zmínka o obci pochází z roku 1316.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Skuhrov \"(přísl. Drahlovice, Hatě, Leč, 380 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, řezník, sladovna, 2 obchody se smíšeným zbožím, 2 trafiky, velkostatkář Doubek.\n\nDopravní síť\nVeřejná doprava 2011\n\nObec Skuhrov se skládá z pěti částí na dvou katastrálních územích:\n\n"}
{"id": "120494", "url": "https://cs.wikipedia.org/wiki?curid=120494", "title": "Nítkovice", "text": "Nítkovice\n\nObec Nítkovice se nachází v okrese Kroměříž ve Zlínském kraji. Žije zde obyvatel. Místní děti dojíždí do mateřské a základní školy do nedalekých Litenčic.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "120496", "url": "https://cs.wikipedia.org/wiki?curid=120496", "title": "Petkovy", "text": "Petkovy\n\nObec Petkovy se nachází v okrese Mladá Boleslav, kraj Středočeský. Leží 12 kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1393.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Dlouhá Lhota (jen pro osobní dopravu) ve vzdálenosti 3 km ležící na trati 064 v úseku mezi Mladou Boleslaví a Dolním Bousovem. Nejbližší železniční stanicí (pro veškerou dopravu) je Dolní Bousov ve vzdálenosti 6 km ležící na téže trati a na trati 063 z Bakova nad Jizerou do Dolního Bousova.\n\nAutobusová doprava\n\nV obci zastavovaly v pracovních dnech května 2011 příměstské autobusové linky:\n\n\n"}
{"id": "120497", "url": "https://cs.wikipedia.org/wiki?curid=120497", "title": "Kostelec (okres Jihlava)", "text": "Kostelec (okres Jihlava)\n\nObec Kostelec (německy \"Wolframs\") se nachází v okrese Jihlava v kraji Vysočina. Žije zde obyvatel.\n\nObec se rozkládá po obou stranách historické česko-moravské zemské hranice, kterou zde tvořil původní nezregulovaný tok řeky Jihlavy, jenž se od stávajícího zregulovaného toku výrazně liší. Menší část katastru obce, jež se nacházela na levém břehu již zasypaného výrazného meandru řeky Jihlavy (půda přiléhající k zástavbě sousedního Kosteleckého Dvora, který patří k obci Cejle), tak již leží v Čechách.\n\nNázev se vyvíjel od varianty Wolfram (1288), Kostelecz (1371), Wolframs (1408, 1427), Costelecz (1447), Kostelecz (1447, 1464), Costeleczy (1481) Kostelcze (1496), v Kostelczy (1509), Wolfferambs (1678), Wolframs (1718), Wolframz (1720), Wolframc (1751) až k podobám Wolframs a Kostelec v letech 1846 a 1872. Německý název Wolframs byl vytvořen genitivní příponou -s k osobnímu jméno Wolfram (Olbram) a znamenal Wolframův majetek. Český název Kostelec byl odvozen podle kostelíka, který zde stál před kolonizací vsi.\n\nPrvní písemná zmínka o obci pochází z roku 1288. Počátkem 13. století procházela místy současné obce humpolecká stezka, která vedla od Humpolce přes Kostelec do Třeště a dále na jih. V Kostelci se pravděpodobně nalézal říční brod, kde tato stezka překračovala řeku Jihlavu. V jejím hraničním hvozdu se utvářelo malé strážné sídlo v podobě dvorce či statku s určitými privilegii, jež mělo udržovat průchod a zabezpečit ochranu cesty. Později se tento malý sídelní útvar rozšířil a utvořila se vesnice. O důležitosti tohoto místa nasvědčují i fortifikační znaky kostela sv. Kunhuty, jenž je umístěn na návrší nad řekou s okrouhlým valem po obvodu současné hřbitovní zdi. Tato výrazná stavba dala vesnici jméno. Obec původně nesla i název Wolframs po údajném prvním německém kolonizátoru Wolframu Schenkovi ze Schenkenberku. V roce 1513 vesnici koupilo město Jihlava. Do roku 1945 byl Kostelec součástí tzv. Jihlavského jazykového ostrova s převažujícím německým obyvatelstvem. V současnosti je jedním z 24 Kostelců na území ČR.\n\nKostelec leží v okrese Jihlava v Kraji Vysočina. Nachází se 8,5 km jihozápadně od Jihlavy, 8 km severně od Třeště, 4 km severovýchodně od Dolní Cerekve a 3 km východně od Cejle. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Kosovská pahorkatina. Průměrná nadmořská výška činí 519 metrů. Nejvyšší bod, Kostelecký vrch (657 m n. m.), leží východně od obce. Jižně od obce stojí U břízy (582 m n. m.) a Bažantice (564 m n. m.) a severně od Kostelce se nachází Na šibenici (576 m n. m.). Obcí protéká Třešťský potok, na němž jižně od obce leží Luční rybník (do něhož se z východu vlévá Korunní potok) a Silniční rybník. Třešťský potok se v Kostelci vlévá do řeky Jihlavy, která tvoří západní hranici katastru. Severně od obce do se Jihlavy vlévají dva potoky. Vpravo u silnice Jihlava-Kostelec kolem křížku z roku 1833 rostou dvě památné lípy (1 velkolistá a 1 malolistá).\n\nPodle sčítání 1930 zde žilo v 70 domech 502 obyvatel. 186 obyvatel se hlásilo k československé národnosti a 308 k německé. Žilo zde 465 římských katolíků, 11 evangelíků, 19 příslušníků Církve československé husitské a 6 židů.\n\nObec leží na katastrálním území \"Kostelec u Jihlavy\". Většina obce leží na Moravě; v Čechách pak leží parcely č. 2017, 2018, 2019, 2021, 2022, 2023, 2024, 2025, 2026, 2028, 2032 a části parcel 26/2, 27/1, 2029, 32, 35/1, 35/2, 203/9, 203/10, 203/13, 203/18, 2020. Výše uvedená půda původně náležela k sousednímu českému k.ú. Kostelecký Dvůr, jenž je součástí obce Cejle.\n\nKostelec je členem Mikroregionu Třešťsko a místní akční skupiny Třešťsko.\n\nObec má devítičlenné zastupitelstvo, v jehož čele stojí starostka Mgr. Romana Třísková.\n\nNejvýznamnějším podnikem v obci je známý masokombinát Kostelecké uzeniny. Masokombinát byl založen v roce 1917 na místě bývalé brusírny skla a dřeva a v současnosti je největším výrobcem uzenin v tuzemsku. Dále zde sídlí firmy AGROTEC a.s., Speed media s.r.o., AGF Food Logistics, a.s., ADÉLKA a. s., TER Jihlava s.r.o., IURIFIN, spol. s r.o., KRAHULÍK, spol. s r.o., FIRST BAY TRADING spol. s r.o., ESO-LAND, s.r.o., MISTR ŘEZNÍČEK s.r.o., GASTRO PLANÁ s.r.o., Pneu Senzory, s.r.o., JIHLAMAX, spol. s r.o., JUPITER KT Jihlava, spol. s r.o., JAMARS spol. s r. o. a JAHO Servis, s.r.o. Dále se tu nachází Hotel Horal a pobočka České pošty. Služby zde poskytují zubní, dětský a praktický lékař a Charitní pečovatelská služba Kostelec.\n\nObcí prochází silnice II. třídy č. 406 a č. 639 do Dolní Cerekve, dále pak komunikace III. třídy č. 0395 do Cejle a železniční tratě č. 225 Havlíčkův Brod – Veselí nad Lužnicí a č. 227 Kostelec – Slavonice. Dopravní obslužnost zajišťují dopravci ICOM transport, AZ BUS & TIR PRAHA, ČSAD Jindřichův Hradec, Radek Čech - Autobusová doprava a České dráhy. Autobusy jezdí ve směrech Praha, Jihlava, Třebíč, Telč, Slavonice, Jemnice, Moravské Budějovice, Znojmo, Třeboň, Jindřichův Hradec, Dačice, Třešť, Počátky, Kamenice nad Lipou, Mrákotín, Bítov, Studená, Rohozná, Jihlávka, Batelov a Lovětín a vlaky ve směrech Slavonice, Havlíčkův Brod a Veselí nad Lužnicí. Obcí prochází cyklistická trasa č. 5090 z Cejle na Špičák a zeleně značená turistická trasa.\n\nZákladní škola a Mateřská škola Kostelec je příspěvková organizace, kterou zřizuje obec Kostelec. Mateřská škola má kapacitu 48 dětí a základní škola 75 žáků. Škola má jen první stupeň, na druhý stupeň žáci dojíždějí do školy v Dolní Cerekvi. Místní knihovna spadá pod Městskou knihovnu v Jihlavě.\n\nNa Silničním rybníku má svou základnu Klub vodního lyžování Slavoj Kostelec. Ke sportovnímu vyžití slouží Sportovní areál umělka. Fotbal hraje Sportovní klub Kostelec, jehož A tým hraje v roce 2014/2015 I. B třída mužů skupina A Kraje Vysočina a družstvo B IV.tř. mužů, skupina A v okrese Jihlava. V obci působí Sbor dobrovolných hasičů Kostelec.\n\n\n\n\n\n"}
{"id": "120498", "url": "https://cs.wikipedia.org/wiki?curid=120498", "title": "Vatín", "text": "Vatín\n\nVatín () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1353. Od 1. července 1980 do 31. prosince 1991 byla obec součástí města Žďár nad Sázavou.\n\n\n\n\n"}
{"id": "120499", "url": "https://cs.wikipedia.org/wiki?curid=120499", "title": "Velké Tresné", "text": "Velké Tresné\n\nVelké Tresné () je obec v okrese Žďár nad Sázavou v Kraji Vysočina. Žije zde obyvatel.\n\nOdvozeno od slova \"trst\" – třtina. Varianty výskytu: Trzestna, Hrubý Tressny, Hrubý Tresný, Tresín, Veliký Trestný, Dolní Tresné (níže položené). Pojmenování je ovlivněno výskytem nedalekého Malého Tresného (nepatrně výše položené). Variantou pro odlišení bylo Dolní a Horní Tresné, ale neujalo se.\n\nPrvní písemná zmínka je z roku 1351 zápis v Moravských zemských deskách: \"\"Filip z Tasova devátou polovinu věrduňku v dolním Tresném se vším příslušenstvím, tak jak sám držel, pánům Martinovi z Bystřice, plebánu a Henzlinovi, presbyterovi za 30 marek prodal a dědičně odkázal\"\" (překlad z latiny). \n\n14. stol.: o historii se dá čerpat ze zápisů v Moravských zemských deskách o majetkových změnách, vyskytuje se mezi nimi i moravský markrabě Jošt.\n\n1406 Vilém z Pernštejna připisuje své manželce svůj majetek mj. \"v Tresném\" (bez odlišení). Z dalších záznamů je zjevné, že je ves v držení pánů z Pernštejna\n\n1557 Vratislav z Pernštejna odprodal zboží (na 24 vsí patřících k hradu Louka, vč. Velkého Tresného) hraběti Kryštofu z Hardeku\n\n1598 přešel majetek hrabat z Hardeka Lichtenštejnům; spojilo se zboží zaniklého hradu Louka s kunštátským (později toto vlastnil klášter františkánek)\n\n1678 kunštátské panství vlastní Lamberkové\n\n1770 zavedení čísel popisných dle nařízení Marie Terezie (17 domů ve Velkém Tresném)\n\n1782 sepsán protokol (15. května 1782) na kunštátském panství o přiznání nekatolíků (evangelíků) k helvétské církvi dle tolerančního patentu císaře Josefa II.; ve Velkém Tresném 86 osob nechce být katolíky (většina vsi)\n\n1850 poddaní se začínají vyvazovat na základě zrušení roboty z roku 1848 za náhradu (výkupem); po zaplacení stanoveného obnosu dostal sedlák od vyvazovací komise dokument o vyvázání z roboty\n\n1854 objeven grafit ve Velkém Tresném\n\n1888 zakoupila obec ruční dvoukolovou stříkačku\n\n1922 zaveden v obci elektrický proud (4. února 1922)\n\n1922 založen v obci dobrovolný hasičský sbor\n\n1922 založena knihovna (v domě č. p. 10, od r. 1937 v hasičské místnosti)\n\nOd 1922 ochotnická divadelní činnost v obci, za první republiky existoval divadelní spolek\n\n1926 v obci první rádio (koncese Huberta Weypustka)\n\n1930 provedena nadstavba hasičského skladiště ke schůzím hasičského sboru i obecního úřadu\n\n1933 postaven pomník padlým ve světové válce\n\n1939 grafitový závod kupuje JUDr. Karel Engliš\n\n1940/1941 zbudována hospodářská vodní nádrž nad obcí\n\n1940–1947 stavba silnice, přípojky do obce z hlavní silnice Olešnice – Nyklovice\n\n1943–1945 působení partyzánů v obci\n\n1953 založeno JZD a výstavba vepřína JZD (1953–1957)\n\n1960 MNV Velké Tresné zrušeno a obec přiřazena do Rovečného\n\n1962 sloučeno JZD do Rovečného\n\n1968 zahájena likvidace grafitového dolu\n\n1973 vystavěno koupaliště v obci\n\n1991 jedním z výsledku sametové revoluce 1989 je žádost o osamostatnění obce (v referendu 119 bylo pro, 11 proti); rozhodnutí je ze dne 9. prosince 1991\n\n1992 osamostatnění obce k 1. lednu 1992\n\nV lokalitě Velké Tresné byl grafit objeven v roce 1854. Rozvoj těžby nastal v 80. letech 19. století.  V roce 1907 byly odkryty dvě grafitové sloje, hlavní a podložní. V důsledku hospodářské krize byla těžba a úprava zastavena. V roce 1939 koupil závod Karel Engliš, významný český politik a ekonom, těžbu a celý provoz firmy obnovil. Po znárodnění dolů, byl ale provoz dočasně zastaven.\n\nK obnovení těžby dochází v roce 1947, provoz do roku 1953 zajišťovaly Tuhové doly Netolice, n.p. V roce 1954 byly do úpravy grafitu zařazeny splavy a vedle grafitových koncentrátů byl dočasně vyráběn i pyritový koncentrát pro výrobu kyseliny sírové. V letech 1953–1958 provozovaly závod Moravské tuhové a rudné  doly Šumperk, n.p. a v roce 1958 byl závod začleněn do Rudných dolů Jeseník, n.p.\n\nV listopadu 1967 byl zpracován plán likvidace a od 2. ledna 1968 byla zahájena realizace likvidačních prací. Náhradním programem v závodě se stala výroba lehkých ocelových konstrukcí a prvků pro Závod OS Jeseník. Povrchový areál závodu Velké Tresné byl ke dni 15. června 1982 vyčleněn z národního podniku RD Jeseník do podniku SIGMA Brno. Dobývací prostor o výměře 120,58 hektarů byl zrušen ke dni 19. listopadu 1984.\n\nV prostoru bývalého grafitového dolu nyní podniká firma UNIMAN s.r.o. (v letech 1994–2017 pod názvem UNIMAN ENGLIŠ, s.r.o.) založená v roce 1995 jako konstrukční a výrobní závod Ing. Karlem Englišem. Navazuje na dlouholetou tradici výroby pro bývalé závody koncernu SIGMA.\n\n\n\nObcí protéká bezejmenný potok, který se vlévá do Tresenského potoka. Ten má název podle Malého Tresného.\n\n\n"}
{"id": "120500", "url": "https://cs.wikipedia.org/wiki?curid=120500", "title": "Lutopecny", "text": "Lutopecny\n\nObec Lutopecny se nachází v okrese Kroměříž ve Zlínském kraji. Žije zde obyvatel. Součástí obce je i vesnice Měrůtky.\n\nPrvní písemná zmínka o obci pochází z roku 1290.\n\nV Lutopecnách se narodil i generálmajor Alois Šiška, československý pilot, který ve druhé světové válce létal v 311. československé bombardovací peruti RAF. Známý je především pro nouzové přistání s bombardérem Vickers Wellington na hladině Severního moře, na kterém on a zbytek jeho posádky strávili v nafukovacím záchranném člunu 6 dní téměř bez vody a potravin, než byli vyplaveni na holandském pobřeží, kde byli následovně zajati německou pobřežní stráží a drženi v zajetí až do konce války. Alois Šiška je nositelem řady vyznamenání, mezi které patří i nejvyšší státní vyznamenání České republiky, Řád Bílého lva III. třídy, in memoriam.\n\nV Lutopecnách žil známý katolický aktivista Augustin Navrátil, jedna z čelných postav českého katolického disentu za komunistického režimu, vydavatel katolického samizdatu, signatář Charty 77 a iniciátor petice \"\" – jedné z nejmasovějších akcí manifestujících požadavky na respektování práv věřících občanů a náboženské svobody (podepsalo ji 501 590 lidí).\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nÚzemím obce prochází dálnice D1, silnice II/428 v úseku Morkovice-Slížany - Kroměříž a silnice III/36726 Hradisko - Měrůtky. Jihozápadním cípem katastrálního území prochází krátký úsek silnice III/43218 Popovice - Zlobice.\n\n\n\n"}
{"id": "120501", "url": "https://cs.wikipedia.org/wiki?curid=120501", "title": "Kaliště (okres Praha-východ)", "text": "Kaliště (okres Praha-východ)\n\nObec Kaliště se nachází jihovýchodním směrem 34 km od centra Prahy a 15 km od Říčan v okrese Praha-východ, kraj Středočeský. Žije zde obyvatel. Sestává ze tří částí – vesnic Kališť, Lensedel a Poddubí.\n\nDíky své poloze a okolním lesům je obec nejen vyhledávaným cílem turistů a cykloturistů, ale stalo se významnou rekreační oblastí, řeka Sázava tvoří na jihu jeho hranici. S protějšími Hvězdonicemi spojuje Poddubí visutá lávka s předpjatým pásem pro pěší, o délce 131 metrů, vybudovaná v roce 1977.\n\nPrvní písemná zmínka o obci Kaliště pochází z roku 1428, kdy patřila pánům z Dubé. O vsi Lensedly patřící k panství Zlenice se zmiňují dokumenty již v roce 1357. Náves je vyhlášena památkovou zónou lidové architektury s dochovanými původními stavbami a památkově chráněnými lípami.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kaliště \"(přísl. Poddubí, 207 obyvatel)\" byly v roce 1932 evidovány tyto živnosti a obchody: cihelna, elektrárna, 3 hostince, kapelník, 2 kováři, malíř, pokrývač, rolník, 2 obchody se smíšeným zbožím, trafika.\n\nÚzemím obce prochází dálnice D1 mezi exity 21 (Mirošovice) a 29 (Hvězdonice). Dále tudy vede silnice III/1081 Turkovice - Lensedly - Kaliště - Poddubí.\n\nŽelezniční trať ani stanice na území obce nejsou. Nejbližší železniční stanicí jsou Hvězdonice ve vzdálenosti 1 km ležící na trati 212 v úseku z Čerčan do Sázavy vedoucí po levém břehu Sázavy. Přístup je po lávce přes řeku.\n\nDo obce zajížděla v roce 2011 autobusová linka Ondřejov - Kaliště,Poddubí \"(v pracovních dnech 3 spoje)\" O víkendech obec byla bez dopravní obsluhy.\n\nNarodil se zde František Antonín Zeman (1838–1916), veřejně činný učitel a spisovatel.\n\nŽil tu také sedlák a politik Jan Barták (1861–1941), poslanec Českého zemského sněmu.\n\n"}
{"id": "120503", "url": "https://cs.wikipedia.org/wiki?curid=120503", "title": "Domousnice", "text": "Domousnice\n\nObec Domousnice se nachází v okrese Mladá Boleslav, kraj Středočeský. Rozkládá se asi patnáct kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1290.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Domousnice s 478 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, četnická stanice, výroba cementového zboží, družstvo pro rozvod elektrické energie, holič, 3 hostince, kolář, kovář, 3 krejčí, 3 obuvníci, 2 řezníci, 2 obchody se smíšeným zbožím, 3 trafiky, 2 truhláři, velkostatek, zámečník.\n\n\n\nSilniční doprava\n\nObcí procházejí silnice II/279 Svijany – Dolní Bousov – Domousnice – Mcely a II/280 Židněves – Domousnice – Dětenice – Kopidlno.\n\nŽelezniční doprava\n\nObcí prochází železniční trať Bakov nad Jizerou – Kopidlno. Je to jednokolejná regionální trať, doprava byla zahájena roku 1883. V obci se nachází zastávka \"Domousnice\", ale v celém úseku z Dolního Bousova do Kopidlna není od roku 2007 osobní doprava objednávána.\n\nAutobusová doprava\n\nV obci zastavovaly v květnu 2011 autobusové linky do těchto cílů: Dětenice, Dolní Bousov, Kopidlno, Libáň, Mladá Boleslav, Rožďalovice \n\n"}
{"id": "120504", "url": "https://cs.wikipedia.org/wiki?curid=120504", "title": "Vrbatův Kostelec", "text": "Vrbatův Kostelec\n\nObec Vrbatův Kostelec (německy \"Werbatkosteletz\") se nachází v okrese Chrudim, kraj Pardubický v sousedství města Skuteč. Žije zde obyvatel.\n\nVrbatův Kostelec, odvozující své jméno od blahoslaveného vladyky Vrbaty, jenž založil i klášter v Podlažicích, je prastarého původu. První písemná zmínka o obci pochází z roku 1073. Zdejší kostel sv. Havla je zde již od roku 1086 jako farní. Kostelík byl také opevněn hradbami, jejichž stopy dnes nejsou k vidění.\n\nO založení kostela se mezi zdejšími uchovala pověst. V dávných dobách byla okolní krajina obklopena hustými lesy, v nichž se kromě vlků, rysů a dalších šelem potloukalo i mnoho medvědů. Jednoho dne se vladyka Vrbata s jeho družinou vydal na hon do těchto lesů. Oddálil se od své družiny a zabloudil. Když se pokoušel najít svou družinu, vyskočil na něho mohutný medvěd. Vladyka rychle vylezl na nejbližší strom, aby se zachránil před jeho ostrými drápy. Odtud zatroubil na svůj roh, aby družinu varoval před nebezpečím, které se k nim nebezpečně blížilo. Jeho lidé zaslechli zvuk trubky, zamířili tam a medvěda ubili. Zachráněný vladyka si umínil, že zde dá zbudovat kostel. Pár dní po tomto vyslovení se začalo svážet stavivo a dělníci se dali do práce. Když ovšem přišlo ráno, staveniště se jakousi mocí přeneslo k tehdejší kapličce kostelecké. Totéž se opakovalo druhé i třetí noci, a tak nezbývalo nic jiného než kostel postavit u kapličky. Lidé ovšem nezapomněli na místo, kde měl kostel původně stát, a dodnes se mu říká „Na posvátném“.\n\n\n\n"}
{"id": "120505", "url": "https://cs.wikipedia.org/wiki?curid=120505", "title": "Louka (okres Hodonín)", "text": "Louka (okres Hodonín)\n\nObec Louka () se nachází v okrese Hodonín v Jihomoravském kraji, v horňácké oblasti Slovácka na říčce Velička, 9 km jihovýchodně od Veselí nad Moravou. Žije zde obyvatel.\n\nObec Louka leží na úpatí Bílých Karpat na říčce Veličce a je součástí kulturně bohatého mikroregionu Horňácko, jenž zahrnuje celkem devět obcí. Centrem mikroregionu je Velká nad Veličkou, dále sem patří obce Malá Vrbka, Hrubá Vrbka, Kuželov, Javorník, Nová Lhota včetně Vápenek, Suchov, Lipov a řada samot zvaných Mlýny, roztroušených podél Veličky mezi Javorníkem a Vápenkami. Katastrální území obce sousedí na východě s k. ú. obcí Velká nad Veličkou a Blatnička, na severu s k.ú. Blatnice a na jižní a západní straně s k.ú. Lipov.\n\nPodle archeologických nálezů bylo území podél vodního toku řeky Veličky osídleno již v pravěkých dobách. Jsou zde nálezy z období neolitu (poloviny 5. tis. př. n. l.). V severní části k. ú. Louky, v části zvané Vyšenkové byl nalezen v kostrovém hrobě kamenný sekeromlat a šňůrová keramika, poblíž Lipova pak pohřebiště z období halštatské kultury. V místní části Úlehle byla nalezena část náhrdelníků z období římské civilizace.\n\nDalší kolonizace území kolem řeky Veličky nastala v 9. století slovanským obyvatelstvem, o čemž svědčí slovanské kostrové pohřebiště, které bylo objeveno při stavbě železniční tratě u Lipova. Zřejmě v této době také došlo k počátkům trvalého osídlení v oblasti dnešní obce Louka, o níž první písemná zmínka pochází z roku 1046. Z této době se kroniky zmiňují o obci \"Luce, Lokos nebo Lauce\".\n\nTěmito místy také v historii vedly obchodní cesty, spojující Čechy se Slovenskem a Uhrami. Z utváření reliéfu se předpokládá, že obec vznikla jako strážný bod, kde se vybíralo mýtné.\n\nCelá oblast včetně obce značně utrpěla během opětovných vpádů Uhrů, kteří bojovali o území tzv. Lucké provincie, která nebyla přičleněna k žádnému státnímu celku. O toto území se vedly spory a boje mezi českými knížaty a uherskými králi. Definitivně byla oblast k českému státu připojena až po kumánských válkách, tedy po roce 1273.\n\nObec a většina území pak patřila pod střídavou vládu různých feudálních vládců a při střetech mezi Čechy a Uhry koncem 15. století bylo území zcela zpustošeno a téměř vylidněno. Následně byla obec i s okolím připojena k ostrožskému panství a od 16. století se opět začíná zvedat počet obyvatel, rozvíjí se řemesla a začíná se pěstovat vinná réva, která už v 17. století pokrývala větší část obhospodařované půdy.\n\nV 17. století za válek bylo území opět zpustošeno a poté následovaly vpády uherských vojsk. V této době docházelo k četným požárům a násilí. Situace se začala opět stabilizovat až s počátkem a v polovině 18. století, kdy došlo k nárůstu počtu obyvatelstva i obcí a usedlostí.\n\nV Louce se rekatolizační proces Lichtenštejnům dařil prosazovat mnohem rychleji než v ostatních obcí Horňácka, které náležely Magnisům, takže jezuita Vavřinec Krebel mohl ve své zprávě z roku 1712 uvést, že na panství ostrožském, jmenovitě v Louce jsou pouze 3 nekatolíci, ale ve Velké nad Veličkou je jich 150, v Javorníku 73 a v Hrubé Vrbce 102 apod. Během let nekatolíků dále ubývalo.\n\nZa první světové války obec značně trpěla hlavně odvody mladých mužů v produktivním věku do války a také přechodem na válečné hospodářství. Po vzniku Československa v roce 1918 však pro obec začaly lepší časy.\n\nVývoj byl opět přerušen válkou. Druhá světová válka přinesla ztráty materiální i lidské. Po jejím ukončení nastalo období znárodňování a kolektivizace zemědělství, které se v tradičně zemědělské obci s velkým počtem rolníků nesetkalo s dobrým ohlasem. JZD muselo být v obci zakládáno dokonce na třikrát a rolníky se do něj podařilo získat až nátlakem.\n\nPo roce 1989 se v obci zvýšila nezaměstnanost. Negativně se projevily i nejrůznější reformy a úsporné balíčky. V polovině 90. let se však situace začala zlepšovat. V obci byl postaven nový kostel, zvyšoval se počet služeb a drobných řemeslníků. Tento trend pokračuje i nadále.\n\nPamátkově chráněný historický objekt, který stojí v centru obce, nedaleko kapličky a nového kostela. Původně měla na místě dnešní stavby stát tvrz, která měla ochraňovat obchodní cestu z Čech do Uher, nicméně její existence není doložena. První doložená informace o této stavbě pochází z roku 1478. Následně byla tvrz přestavěna na renesanční zámek a ten byla roku 1625 prodán Gundakaru z Lichtenštejna (1580-1658). V dalších staletích byl ovšem využíván jako hospodářská budova a nakonec jako sýpka. Následně skončila v majetku rodiny Čechů, kteří ji vlastnili až do roku 1948, kdy jim byla stavba odebrána.\n\nObjekt byl 40 let využíván jako hospodářská budova, ke které příslušely výkrmny prasat, které byly situovány v původních hospodářských budovách. Po celou tuto dobu nebylo do budov a objektů prakticky nijak investováno. Po roce 1989 byl objekt vrácen původním majitelům. Stavba je však po 40 letech zanedbávání v naprosto zoufalém stavu. Omítka z velké části zdegradovala, ze střechy odpadávají tašky, do objektu zatéká, navíc byl poškozen v roce 1997 povodněmi, když se hladina spodní vody dostala až do suterénu stavby. Rekonstrukce stavby je vzhledem k velké finanční náročnosti v současné době nereálná.\n\nPamátkově chráněná kaplička se zvonicí ve stylu lidového baroka z 18. století zdobená slováckým ornamentem leží uprostřed obce, u hlavní silnice. U kapličky není přesné datum její výstavby doposud známo. Je pravděpodobné, že byla vystavěna na samém počátku 18. století. Jejím účelem bylo, aby hladce probíhala rekatolizace místního obyvatelstva, které bylo do té doby převážně protestantského vyznání. Zvon na kapličce pocházel z roku 1715. Za první světové války měl být odvezen a přetaven na munici. V té době se ho ale ještě podařilo zachránit tím, že starosta obce Martin Frola obměkčil komisi tehdy nedostatkovými věcmi, jakými bylo například máslo, nebo mouka. Tento přístup ovšem nefungoval za druhé světové války, kdy byl zvon odvezen a tentokrát zřejmě opravdu přetaven.\n\nV centru obce při hlavní silnice se nalézá také budova základní školy, postavená v roce 1891. Je to dvoupatrová budova, ve které se stále nachází první až pátá třída základní školy.\n\nDrobný pomník, který je situován vedle kapličky. Pomník, na němž se nalézají fotografie a jména 22 obětí I. světové války, které z obce pocházely, byl postaven v roce 1933 za velké hospodářské krize k 15. výročí konce války.\n\nKostel Panny Marie Růžencové v Louce je novostavba z roku 1999. Má půdorys tvaru lilie, ke kterému je přistavěna věž s mohutnou zvonicí. Věž má půdorysný tvar slzy - kapky rosy. Prostor lodi kostela je zaklenut železobetonovou skořepinou s roznášecími klenebními rámy, které jsou neseny železobetonovými sloupy a nosnými zdmi kostela. Zastřešení kostela je realizováno kuželovou protáhlou plochou. V blízkosti kostela je pozoruhodná středověká kaplička.\n\nDvoumanuálové varhany s pedálem v kostele Panny Marie Růžencové v obci navrhla a postavila varhanářská dílna \"Robert Ponča Varhany\" z Krnova. Stavba nástroje trvala 9 měsíců – od ledna do října 2003. Nástroj je z části postaven na ocelové balkonové konstrukci a navíc zavěšen na nosném sloupu zaklenutí kostela. Moderní dubová varhanní skříň je v prospektu rozvržena do šesti věží, které jsou jak výškově, tak prostorově členěny. Varhany mají 20 rejstříků. Traktura varhan je čistě elektrická, vzdušnice jsou zásuvkové. Píšťalové stroje jsou děleny do dvou manuálů a pedálu. Varhany mají celkově okolo 1600 píšťal (i díky složitým smíšeným hlasům), vzduchem je zásobují 3 měchy a ventilátor. Hrací stůl je umístěn na pojízdném pódiu, varhaník si tak může zvolit místo na kůru, odkud nástroj bude ovládat. Skříň stolu je stejně jako skříň varhan v přírodní barvě dubu, pedál je rovnoběžný, Paměťové kombinace jsou zapínány tlačítky pod prvním manuálem nebo pistony nad prahem pedálu. Z prostorových i výtvarných důvodů nestojí varhany celé na ploše kůru, jak je obvyklé, ale jsou zčásti zavěšeny před kůrem a vysunuty do prostoru kostela. Toto řešení působí dojmem nebývalé lehkosti a výborně zapadá do architektonického řešení vnitřku kostela. Hlavní varhanní skříň ukrývá hlavní a žaluziový stroj, vzadu u obvodové zdi kůru je pak umístěna samostatná dubová pedálová skříň, která není z běžného pohledu viditelná. Svou dispozicí nástroj vyhovuje jak potřebám liturgie, tak i koncertnímu využití.\n\nŽelezniční viadukt, který se nalézá na dnešní železniční trati číslo 343 (Hodonín - Veselí nad Moravou - Vrbovce ŽSR). Viadukt překračuje silnici III. třídy a údolí řeky Veličky mezi stanicemi Louka u Ostrohu a Lipov. Postaven byl ve 20. letech 20. století, kdy byl až do rozdělení ČSFR součástí tratě Veselí nad Moravou - Nové Mesto nad Váhom. Konstrukce mostu je ocelová, příhradová, položená je na kamenných opěrách. Délka viaduktu je cca 209 metrů, jeho výška 20 metrů. Celá konstrukce byla zničena koncem druhé světové války. Ustupující německá armáda viadukt, jako strategické dílo infrastruktury, zničila a celá konstrukce musela být po válce opravena. Tato oprava se dokonce dostala do prvního pětiletého plánu KSČ.\n\nJedná se o přírodní památku, která se nalézá těsně za obcí.\n\nObec Louka leží na jednokolejné železniční trati Veselí nad Moravou - Nové Mesto nad Váhom, která byla vybudována ve 20. letech 20. století pro posílení spojení mezi Moravou a Slovenskem. Nyní (2013) je uváděna v jízdním řádu pod číslem 343 Hodonín - Veselí nad Moravou - Vrbovce ŽSR. Význam této spojnice vzrostl hlavně v 70. a 80. letech 20. století, kdy se jednalo o jednu z nejdůležitějších tratí, vedoucích na Slovensko. V té době byla velmi intenzivně využívaná hlavně nákladní dopravou, ale jezdily zde i dva páry rychlíků. Díky tomu byla v letech 1989 až 1991 zmodernizovaná. Nicméně pro rozpadu sovětského bloku a ČSFR její význam značně poklesl a v současné době se jedná pouze o regionální trať.\n\nŽelezniční zastávka nese název \"Louka u Ostrohu\", aby se v jízdním řádu odlišilo, o kterou Louku se jedná. Přívlastek „u Ostrohu“ byl v názvu zastávky zvolen proto, že obec dříve patřila k \"ostrožskému panství\" a nemá souvislost s tím, že by se obec nacházela blízko Uherského Ostrohu. Rovněž název katastrálního území je Louka u Ostrohu.\n\nObcí Louka prochází silnice I. třídy I/71 (Uherský Ostroh - Velká nad Veličkou - hranice SR), která byla do poloviny 90. let 20. století vedena v kategorii II. třídy (jako silnice II/499). Do této silnice zaúsťuje na okraji zástavby silnice III. třídy III/499 2 (Strážnice - Louka) a uprostřed obce silnice III. třídy III/499 10 (Blatnička - Louka).\n\n\n"}
{"id": "120506", "url": "https://cs.wikipedia.org/wiki?curid=120506", "title": "Chlumín", "text": "Chlumín\n\nObec Chlumín se nachází v okrese Mělník, kraj Středočeský. Rozkládá se asi devět kilometrů jižně od Mělníka a šest kilometrů severozápadně od města Neratovice. Žije zde obyvatel.\n\nPrvní písemná zmínka o obci pochází z roku 1336.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Chlumín \"(603 obyvatel, poštovní úřad, četnická stanice, katolický kostel, společenstvo různých živností)\" byly v roce 1932 evidovány tyto živnosti a obchody: autobusová doprava, čalouník, výroba holí, 2 holiči, 3 hostince, knihař, kolář, 2 kováři, 2 krejčí, obchod s mlékem, 4 obuvníci, 2 obchody s ovocem a zeleninou, 2 pekaři, obchod s lahvovým pivem, 2 pokrývači, 18 rolníků, 2 řezníci, 6 obchodů se smíšeným zbožím, Spořitelní a záložní spolek pro obce Chlumín, Zálezlice, Kozárovice, Zátvor a Netřebí, 3 švadleny, trafika, truhlář, velkostatek Srb, výkroj kůží, zahradnictví, zámečník.\n\n\nDopravní síť\nVeřejná doprava 2012\n\n"}
{"id": "120507", "url": "https://cs.wikipedia.org/wiki?curid=120507", "title": "Lísek", "text": "Lísek\n\nLísek () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1360, kdy nesla původní jméno Lhota. Náležela hradu Pyšolec, později Pernštejn, po roce 1588 pak k Bystřici nad Pernštejnem. V roce 1951 byla obec přejmenována na Lísek a byla k ní přidružena osada Lísek, která do té doby náležela Velkým Janovicím. Osada Lísek byla přejmenována na Malý Lísek. Na dnešním území obce stávala již zaniklá ves Pičulín.\n\n\nZ let 1846–1852 pochází empírový kostel sv. Mikuláše. Původně stál kostel uprostřed hřbitova, tento však byl zbořen po vysvěcení nového. Původní Boží hrob se nachází vlevo od současného kostela. V obci rostou dvě chráněné lípy (320 let stará u č.p. 22, 280 let u č.p. 35) a jeden javor (240 let, č.p. 3). Z 16. století pochází rychta (č.p. 1) ve středu obce. Ze stejné doby je i hospodářský dvůr Na Skalách (Skalský dvůr) u Skalského rybníka.\n\n\n\n\n"}
{"id": "120509", "url": "https://cs.wikipedia.org/wiki?curid=120509", "title": "Lipová (okres Zlín)", "text": "Lipová (okres Zlín)\n\nObec Lipová se nachází v okrese Zlín ve Zlínském kraji, 4 km severně od města Slavičín. Žije zde obyvatel.\n\nPrvní písemná zmínka o obci pochází z roku 1362.\n\n\n"}
{"id": "120510", "url": "https://cs.wikipedia.org/wiki?curid=120510", "title": "Neumětely", "text": "Neumětely\n\nObec Neumětely se nachází v okrese Beroun, kraj Středočeský, zhruba 13 km jižně od Berouna a 10 km východně od Hořovic, v hostomické kotlině mezi Brdy a hřebenem Housina v povodí Litavky. Žije zde obyvatel.\n\nPrvní písemná zmínka o vsi pochází z roku 1331 (\"Protywa Ulrici de Neumyetel\" neboli Protiva, syn Oldřicha z Neumětel).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Neumětely \"(656 obyvatel, poštovna, katol. kostel)\" byly v roce 1932 evidovány tyto živnosti a obchody: cihelna, holič, 4 hostince, kolář, kovář, krejčí, obuvník, porodní asistentka, řezník, 3 obchody se smíšeným zbožím, Spořitelní a záložní spolek v Neumětelích, 2 trafiky, truhlář.\n\nPamátkově chráněný farní kostel svatých Petra a Pavla se nachází na vyvýšenině uprostřed vsi. Kostel je jednolodní, obdélný a byl postaven ve 14. století. Později v polovině 18. století byl barokně přestavěn. Presbytář na východní straně je nejstarší částí stavby. Před kostelem se nalézá malovaný dřevěný kříž. Další dřevěný prostý kříž se nalézá v parčíku před branou na hřbitov. Hřbitov kolem kostela je ohrazen kamennou hřbitovní zdí s barokní vstupní branou a s dřevěnou zvonicí.\n\nU hřbitovní zdi směrem do návsi se nachází zvonice. Celodřevěná nástavba je postavena na kamenné podezdívce. Nízká střecha zvonice je krytá šindelem. Zvonice čtvercového půdorysu byla postavena na konci 18. století. Celková výška zvonice je necelých sedm metrů. Uvnitř je zavěšen jediný zvon. Ostatní tři zvony byly zrekvírovány v první světové válce. Na schody ke zvonici jsou použity dva velké kameny. Údajně byly na toto místo přemístěny ze zdejšího pravěkého pohřebiště z jednotlivých hrobů. V roce 1991 byla provedena oprava šindelové střechy.\n\nProti kostelu svatého Petra a Pavla se nalézá památkově chráněná budova bývalé fary. Jedná se o barokní budovu s mansardovou střechou. Již v 15. století je zaznamenáno, že na místní faru karlštejnský purkrabí dosadil faráře. Samostatný farní úřad se datuje od roku 1763 do roku 1945. Nejznámějším místním farářem, lékařem a dobrodincem, který se nemalou měrou zasloužil o zvelebení a rozvoj, byl Ferdinand Šebánek. Působil se zde v letech 1869–1912. Na jeho popud byly pořízeny kostelní varhany, byl vydlážděný chodník na místním hřbitově a v okolí kostela byla vysazena zeleň. Oprava fary proběhla v roce 1990 a posléze v roce 2012.\n\nPomník Horymírova Šemíka se nachází v parčíku u silnice, poblíž kostela. Nedaleko u hřbitovní zdi se nalézá kámen ve tvaru koňské hlavy, nad kterým je postavený malý klasicistní chrámek. V průčelí stříšky je vytesaný tento nápis: V Neumětelích se věřilo a věří, že zde Šemík, věrný kůň rytíře Horymíra zakopán leží. Těsně pod stříškou je uvedena datace 1887. Podle záznamů v místní kronice byl pomník byl zhotoven roku 1887 a byl přivezen na pěti povozech. Kámen byl v Neumětelích považován za nedotknutelný. Poškození kamene nebo manipulace s ním měla přivodit neštěstí. Podle záznamů v obecní kronice v letech 1813–1815 chtěli Rusové hrob otevřít v domnění, že se tam skrývá poklad, ale místní vojáky vyhnali. V roce 1860 byl vyhnaný i pražský archeolog, který chtěl hrob Šemíka odborně prozkoumat.\n\nNa návsi se nachází pomník padlým.\n\nÚzemí obce obtéká potok Chumava, které od Radouše teče po jižní straně vsi k východní hranici obce, kde zprava přibírá Chlumecký potok, a odtamtud teče po úpatí Housiny zase k západu.\n\nNa území Neumětel se nachází západní, vyšší část hřebene Housina, která je od roku 2013 chráněna jako přírodní památka Housina a evropsky významná lokalita. V chráněném území se na západním výběžku hřebene dochovaly malé pozůstatky hradu označovaného Starý zámek a 1,5 kilometru severovýchodně od vesnice stával na návrší hrad Košík. Na úpatí Housiny se nachází velkokapacitní vepřín (čp. 97 a 193).\n\nJižně od vesnice stávala neumětelská tvrz, po které se dochovalo tvrziště u Velkého rybníka.\n\nVesnice je rozložena podél silnice III/11412, která vede od silnice II/114 u železniční zastávky Neumětely přes Neumětely, Lážovice a Nové Dvory k silnici II/115 ve Vižině. Na sever vede z Neumětel silnice III/11414 přes Housinské sedlo do Bykoše, na severozápad spojka III/11550 směrem k Libomyšli (která ušetří asi 300 m cesty a 2 železniční přejezdy oproti cestě kolem železniční zastávky), na jihozápad vede silnice III/11550 k silnici II/115 ve Skřipeli, ze silnice 11550 odbočuje na hranici Neumětel silnice III/11551 na jih do nedalekého města Hostomice.\n\nV centru vsi se na silnici III/11412 nachází autobusová zastávka „Neumětely“, u železniční zastávky u křižovatky silnic II/114 a III/11412 zastávka „Neumětely, žel. zast.“ Ve vsi nebo u železniční zastávky zastavuje (stav v roce 2014) 6 regionálních autobusových linek, všechny jsou začleněny do Středočeské integrované dopravy a všechny provozuje PROBO BUS. Jedná se o linky:\n\nPři západním okraji území obce vede jednokolejná regionální železniční Trať 172 Zadní Třebaň – Lochovice, na níž byla doprava zahájena roku 1901. V kastastrálním území Radouš města Hostomice, těsně u hranice Neumětel, asi 1,5 km západně od centra vsi, na ní leží železniční zastávka Neumětely (staniční budova Radouš čp. 66). V roce 2001 po trati 172 jezdilo v pracovních dnech 8 párů osobních vlaků, o víkendu 7 párů osobních vlaků.\n\nPo délce vsi vede po silnici páteřní cyklotrasa č. 3. Do centra Neumětel vede od severu ze Zdic přes hřeben Housiny červeně značená turistická trasa.\n\nPodle pověsti zde bylo sídlo vladyky Horymíra a jeho bájného oře Šemíka. Podle starých českých pověstí to byl neumětelský vladyka, který byl knížetem Křesomyslem odsouzen k smrti za ničení dolů a dalšího zařízení kovkopů dolujících zlato a stříbro v Čechách. Před smrtí ho zachránil jeho věrný kůň Šemík hrdinským skokem ze skály na Vyšehradě, kde bylo knížecí sídlo. Udivený kníže udělil Horymírovi milost. Kůň Šemík však skok nepřežil a je pochován v Neumětelích, sídle vladyky Horymíra. Tato pověst byla poprvé zaznamenána v 16. století letopiscem Václavem Hájkem z Libočan v Kronice české. Později ji zaznamenal Alois Jirásek v knize Staré pověsti české.\n\n"}
{"id": "120512", "url": "https://cs.wikipedia.org/wiki?curid=120512", "title": "Kacákova Lhota", "text": "Kacákova Lhota\n\nObec Kacákova Lhota se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1546.\n\n\n\n"}
{"id": "120513", "url": "https://cs.wikipedia.org/wiki?curid=120513", "title": "Sběř", "text": "Sběř\n\nObec Sběř se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1332.\n\n\n\n"}
{"id": "120514", "url": "https://cs.wikipedia.org/wiki?curid=120514", "title": "Horšice", "text": "Horšice\n\nObec Horšice se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1245.\n\nKomunální volby v roce 2018 v obci neproběhly, neboť nebylo dostatek kandidátů na členy zastupitelstva obce a ministerstvem vnitra byl proto jmenován správce obce.\n\nObec je rozdělena na dvě místní části (Horšice a Újezd). Každá z částí má své samostatné katastrální území (pojmenované „Horšice“ a „Újezd u Horšic“) a je rozdělena na tři samostatné základní sídelní jednotky – Horšice, Vitouň (na katastrálním území Horšice) a Újezd.\n\nHoršice jsou členem Mikroregionu Přešticko a Místní akční skupiny Aktivios.\n\n\n"}
{"id": "120515", "url": "https://cs.wikipedia.org/wiki?curid=120515", "title": "Jamné", "text": "Jamné\n\nObec Jamné ( ) se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty v Yamnym (1590), Jamny (1601, 1678, 1718, 1720), Jamni (1751), Jamny (1846), Jamny a Jamné (1872) až ke konečné podobě Jamné v roce 1924. Místní jméno vzniklo z přídavného jména ke slovu jáma. Mohlo se jednat o výrazné a prudké zvlnění terénu či o skutečné jámy (vlčí či rudné).\n\nJamné pravděpodobně založili již v druhé polovině 13. století v rámci osidlování kraje benediktýnským klášterem v Třebíči, ovšem toto tvrzení nelze spolehlivě doložit. Jamné se připomíná v listinách z roku 1444 (kardinálem Františkem z Dietrichštejna). Název obec dostala podle okolních četných dolin a jam. Další zmínka pochází z roku 1484, kdy se o Jamném zmiňuje v pečetní listině o zemském smíru, kde se jako svědek objevuje Jiřík z Řehořova a Jamného. V 15. století obec převzali bývalí klášteřní mani. Poté obec vlastnili Jan Jetřich Černohorský z Boskovic (od roku 1535), poté lénem Jindřich Bořita z Budče (1540-1548).\n\nV roce 1556 třebíčské panství i s Jamným král Ferdinand I. přepsal na Vratislava z Pernštejna, ten obec přenechal Janu staršímu Stráneckému ze Stránec, jenž ji v roce 1565 prodal Janu Chroustenskému, který ji přičlenil k Rudolci. Od roku 1580 se za vlastníka považoval Karel Hložek ze Žampachu. Roku 1590 tu stál svobodný dvůr, foitství, mlýn a tvrz s pěknou zahradou. V roce 1591 Jan Šléglovský ze Šicendorfu ves postoupil za 2 tisíce zlatých Zuzaně Lvově z Lisova, od které Jamné v roce 1601 přebral Matouš Grýn ze Štircnperku a na Lukách, jehož syn Karel Grýn ves prodal v roce 1609 Janu Šejkovskému ze Šendorfu, ten osadu prodal po roce jihlavskému občanovi Danielu Neumeierovi z Wintenberku.\n\nRoku 1620 byl majitelem tohoto zboží Hynek, syn Karla Grüna ze Štürcenberka, kterému byl majetek po Bílé hoře kvůli jeho protestanství zkonfiskován. Komora císařská prodala zkonfiskovaný statek za 20 000 tolarů Šmilauerovi ze Smilova, který statek roku 1622 daroval jihlavské jezuitské koleji, po jejímž zrušení byl statek roku 1773 přenechán studijnímu spolku a dědičně pronajat polenskému primátorovi Václavu Kalcherovi za roční nájem 3 126 zlatých, který ji v roce 1864 předal bývalému vojenskému felčarovi Janu Nussbaumovi, který v místě založil sirotčinec. Po třicetileté válce tu stálo 8 obydlených domů a čtyři pusté. Do roku 1848 bylo Jamné sídlem vrchnostenského úřadu panství Meziříčka, jehož archiv je dodnes uložen na panských sýpkách.\n\nV roce 1849 koupil Jamné vnuk Jana Nussbauma za 26 tisíc zlatých a po jehož smrti v roce 1899 ji zdědil Karel Schiller z Lanškrouna, rod obec následně vlastnil až do roku 1945, kdy mu byl zkonfiskován. V letech 1850–1867 pod správu Jamného spadalo i Rybné. Od roku 1869 sem přísluší vesnice Lipina. V letech 1869–1950 spadalo Jamné pod okres Jihlava, v letech 1950–1961 pod okres Jihlava-okolí a od roku 1961 opět pod okres Jihlava. Od roku 1950 sem přísluší Rytířsko. Původně se jednalo o čistě moravskou obec, ale k 7. dubnu 2010 k ní byly od obcí Zhoře a Dobroutova připojeny pozemky a domy urbanisticky splývající s osadou Lipinou, takže nyní obec zasahuje i do Čech.\n\nJamné leží v okrese Jihlava v Kraji Vysočina. Nachází se na mírném návrší 8 km jižně od Polné, 3 km jihozápadně od Lipiny, 4,5 km jihozápadně od Zhoře, 2 km západně od Rybného a 4 km západně od Nadějova, 3,5 km severně od Kozlova, 5,5 km severovýchodně od Velkého Beranova a 11 km severovýchodně od Jihlavy. Geomorfologicky je oblast součástí Česko-moravské subprovincie, konkrétně na rozmezí Křižanovské vrchoviny a Hornosázavské pahorkatiny a jejich podcelků Brtnická vrchovina a Jihlavsko-sázavská brázda, v jejichž rámci spadá pod geomorfologické okrsky Řehořovská pahorkatina a Beranovský práh. Průměrná nadmořská výška činí 530 metrů. Nejvyšší bod o nadmořské výšce 542 metrů se nachází jižně od obce a východně od Rytířska. Obcí protéká řeka Šlapanka, do které se z jihu vlévá Rybenský potok. Na Šlapance se severovýchodně od vsi nachází řada rybníků – Horní Trouba, Býčina, Skopaný rybník a Kovárna. Na návsi se nachází dva veliké rybníky, Selský rybník a Barbora a jihozápadně od Jamného se rozkládá Mlýnský rybník. V obci rostou tři památné lípy. Památná lípa malolistá stojí u kostela a pochází z poloviny 18. století. Dosahuje výšky 30 metrů a obvod kmene činí 485 centimetrů. Další dvě památné lípy na hřbitově pochází zhruba z přelomu 18. a 19. století. Jsou vysoké 27 metrů, obvody kmenů jsou 393 a 416 cm.\n\n220 obyvatel je ekonomicky aktivních, podle posledního sčítání obyvatelstva v roce 2001 je v obci 302 věřících. V roce 1900 zde žilo 596 katolíků, 5 Židů a 1 evangelík, podle sčítání obyvatelstva v roce 1930 tu bylo 614 katolíků a 1 člověk jiného vyznání. V roce 1890 tu žilo 503 českých obyvatel v 73 domech, tři občané se hlásili k židovství. Podle sčítání 1930 zde žilo v 108 domech 571 obyvatel. 564 obyvatel se hlásilo k československé národnosti a 4 k německé. Žilo zde 570 římských katolíků. V roce 2002 byla obec plynofikována.\n\nObec se člení na 2 části – Jamné a Lipina, má dvě katastrální území (pojmenované „Jamné u Jihlavy“ a „Rytířsko“) a tři základní sídelní jednotky – Jamné, Lipina (na katastrální území Jamné u Jihlavy) a Rytířsko.\n\nJamné je členem Dobrovolného svazku obcí Mikroregionu Polensko a místní akční skupiny Českomoravské pomezí. V listopadu 2019 se v obci uskutečnilo místní referendum o podpoře výstavby větrné elektrárny. , obyvatelé natrvalo odmítli záměr výstavby větrných elektráren v místním referendu. \n\nObec má devítičlenné zastupitelstvo.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 18. června 2003. Obecní symboly jsou převzaty z erbu stavebníka tvrze Jana Šleglovského ze Šicendorfu. Na křídle gryfa je položen kříž připomínající církevní vrchnost (jezuity), kteří se zasloužili o největší rozvoj obce a výstavbu kostela, sýpek, přestavbu renesanční tvrze a zhotovení sochy sv. Jana Nepomuckého\n\nZnak: V červeno-modře děleném štítě stříbrná polovina kozla se zlatou zbrojí a zlatým křídlem s volným modrým tlapatým křížem přiléhající k dolní polovině zlatého gryfa s červenou zbrojí.\n\nVlajka: List tvoří dva vodorovné pruhy, červený a modrý. V červeném pruhu bílá polovina kozla se žlutou zbrojí a žlutým křídlem s volným modrým tlapatým křížem, přiléhající k dolní polovině žlutého gryfa s červenou zbrojí v modrém pruhu. Poměr šířky k délce je 2:3.\n\nPůsobí zde zhořská zemědělská společnost, půdu dále obhospodařují 2 soukromí zemědělci. Sídlí tu firma vyrábějící kontaktní a kabelové systémy a společnost zabývající se výrobou zápustkových výkovků a kovoobráběním. Služby tu poskytuje zdravotní středisko, kulturní dům, dva obchody s potravinami (jeden je firmy LAPEK, a.s.), dva hostince a pobočka České pošty. Dále tu sídlí firmy SWR JIHLAVA, spol. s r.o., Realinvest, spol. s r.o., Galya style, s.r.o., A.G.J. - produktion, s.r.o., KOSYKA, s.r.o., PBK a.s. a ABC ZET CZ, s.r.o.\n\nJižní částí katastru obce prochází dálnice D1 s exitem 119 - Velký Beranov. Po východní hranici katastru a částí Lipina prochází silnice II/351 v úseku Polná - Třebíč. Dále územím prochází silnice II/353 v úseku Žďár nad Sázavou - Jamné - Rytířsko - D1 - Jihlava a silnice III. třídy č. 3532 Rytířsko - Kozlov a č. 3533 Jamné - Rybné. Dopravní obslužnost zajišťují dopravci ICOM transport a ZDAR. Autobusy jezdí ve směrech Jihlava, Arnolec, Věžnice, Kamenice, Nadějov, Bohdalov, Žďár nad Sázavou, Polná a Měřín.\n\nŠkolu zde založili v roce 1785, školní budovu vystavěli po zrušení jezuitského řádu na místě shořelých statků, na dvě třídy byla přestavěna v roce 1890. Před výstavbou školní budovy se vyučovalo tzv. pořídkou, tedy každý den v jiném domě. Později vyučoval nějaký tkadlec v pastouškách (dnes čp. 42). V roce 1901 školu navštěvovalo 96 žáků. V současnosti zde funguje základní škola se dvěma třídami 1.–5. ročník s kapacitou 35 dětí a mateřská škola pro 25 dětí. Základní školu v roce 2012/2013 navštěvovalo 24 žáků. Na druhý stupeň dojíždějí žáci do škol v Jihlavě. Do školky docházejí také děti z Rybného, Věžnic a Nadějova. Místní knihovna spadá pod Městskou knihovnu v Jihlavě.\n\nFotbalové hřiště a víceúčelové hřiště nechala obec vybudovat v roce 2009. Tělocvičná jednota Sokol Jamné, která je součástí župy Plk. Švece, má 55 členů, kteří se věnují turistice a volejbalu. Fotbalový tým A hraje v sezoně 2014/2015 okresní přebor a družstvo B IV. třídu mužů, skupina A v okrese Jihlava. Působí zde Sbor dobrovolných hasičů Jamné.\n\nPověst se šíří o kříži stojícím v kostele, který byl údajně postaven v místech, kde došlo k několika vraždám a loupežím. Na původním stanovišti v polích jím měli lidé otáčet jako ochranou před bouřkami a krupobitím.\n\n\nV obci se narodila Marie Stejskalová, jež se později stala hospodyní v rodině skladatele Leoše Janáčka a jejíž vzpomínky přepsala Marie Trkanová do knihy \"U Janáčků\" (ISBN 80-86137-11-2)\n\nMerzligen – jedná se o malou obec ve Švýcarsku\n\n\n"}
{"id": "120516", "url": "https://cs.wikipedia.org/wiki?curid=120516", "title": "Letkov", "text": "Letkov\n\nLetkov je vesnice a obec v okrese Plzeň-město v Plzeňském kraji. Žije v ní obyvatel.\n\nPrvní písemná zmínka o vsi je z roku 1325.\n\nDo konce roku 2006 byla obec součástí okresu Plzeň-jih, od 1. ledna 2007 byla převedena do okresu Plzeň-město. V roce 2014 v obci žilo 624 obyvatel.\n\nJihovýchodně od vesnice se nachází letiště Letkov.\n\n\n"}
{"id": "120517", "url": "https://cs.wikipedia.org/wiki?curid=120517", "title": "Čmelíny", "text": "Čmelíny\n\nObec Čmelíny se nachází v okrese Plzeň-jih, kraj Plzeňský. Leží pět kilometrů východně od Nepomuku, obcí protéká potok Víska. Žije zde obyvatel.\n\nČmelíny se nachází v nadmořské výšce 444 m n. m. Okolní vesnice jsou: Liškov na severu, Víska a Kladrubce na východě, Podhůří na jihu, Mohelnice na jihozápadě a Tojice na západě.\n\nPrvní písemná zmínka o obci pochází z roku 1384.\n\n\nSeverně od obce v lese se nachází přírodní památka Bouřidla.\n\n\n"}
{"id": "120518", "url": "https://cs.wikipedia.org/wiki?curid=120518", "title": "Dolní Město", "text": "Dolní Město\n\nDolní Město () je obec 10 km severně od Humpolce v okrese Havlíčkův Brod v Kraji Vysočina. Žije zde obyvatel. Protéká tudy Pstružný potok, který je levostranným přítokem řeky Sázavy.\n\nPrvní písemná zmínka o obci pochází z roku 1386.\n\nV roce 2016 získala obec ocenění v soutěži Vesnice Vysočiny 2016, konkrétně obdržela Zlatou cihlu v kategorii C - nové venkovské stavby, zatímco Zlaté cihly v kategoricíh A a B nebyly uděleny. V roce 2017 získala obec ocenění v soutěži Vesnice Vysočiny 2017, konkrétně obdržela Bílou stuhu za činnost mládeže. V roce 2018 získala obec ocenění v soutěži Vesnice Vysočiny 2018, konkrétně obdržela Diplom za příkladnou péči o historickou zástavbu obce. V roce 2019 získala obec ocenění v soutěži Vesnice Vysočiny 2019, konkrétně obdržela Cenu naděje pro živý venkov - za místní spolkový život a občanskou společnost v obcích.\n\n\n\n\n"}
{"id": "120519", "url": "https://cs.wikipedia.org/wiki?curid=120519", "title": "Černíč", "text": "Černíč\n\nObec Černíč () se nachází v okrese Jihlava v kraji Vysočina. Žije zde obyvatel. Leží v nadmořské výšce 485 m, 6 km jižně od Telče na Moravské Dyji, která na severozápadní straně obce protéká Černíčským rybníkem, jenž je přírodní památkou pro svou květenu. Údolí Moravské Dyje je v těchto místech značně široké (až 500 m) neboť do ní ústí z pravé strany říčka Myslůvka. Celá tato lokalita je značně zamokřená s rašelinnými loukami. Obcí prochází železniční trať Kostelec u Jihlavy - Slavonice, postavená v roce 1902. Železniční zastávka Slaviboř, vzdálená od obce 500 m, je společná pro Černíč i její místní část Slaviboř.\n\nNázev se vyvíjel od varianty Czirnicz (1350), Czerncz (1353), Circze (1385), Cžernicže (1678), Czierniest (1718), Cžernitz (1720), Czernitz (1751), Czernitz a Černice (1846, 1872), Černíč (1881), Czernitz a Černič (1915) až k podobě Černíč v roce 1924. Místní jméno vzniklo přidáním přivlastňovací přípony -jъ k osobnímu jménu Črník či Černík (od slova černý).\n\nPrvní písemná zmínka o obci pochází z roku 1350. V roce 1365 se stala Černíč součástí Telčského panství. Podle vceňovacího operátu žilo v roce 1843 v obci 121 obyvatel v 17 domech a 27 domácnostech. Desátky byly odváděny klášteru v Nové Říši, faře v Kostelní Myslové a panství v Telči. V tomto dokumentu je také při výčtu místních živností uveden 1 mlynář, 1 krejčí a 1 kovář. Z toho je zřejmé, že v té době již stál pod Černíčským rybníkem mlýn. U mlýna se dochovala vodní tvrz, chráněná památkovým úřadem. Tato usedlost měla číslo popisné 1 a nebyla povinná robotou. Její majitel měl právo nosit bílé kalhoty a bílý klobouk.\n\nK elektrifikaci obce došlo v roce 1932 připojením na síť ZME Brno. Od roku 1960 byly k obci připojeny jako místní části obce Slaviboř a Myslůvka. V současné době je v obci 21 obytných domů, které jsou až na dva obydleny trvale žijícími obyvateli. V obci nikdy nebyla škola, žactvo chodilo do obecné školy do Radkova, do měšťanky do Telče. Nyní žáci převážně navštěvují základní školu v Telči.\n\nPodle sčítání 1930 zde žilo v 18 domech 97 obyvatel. 95 obyvatel se hlásilo k československé národnosti a 1 k německé. Žilo zde 85 římských katolíků a 12 evangelíků.\n\nObec je rozdělena na tři místní části (Černíč, Myslůvka a Slaviboř). Každá z částí má své samostatné katastrální území (pojmenované „Černíč“, „Myslůvka“ a „Slaviboř“) a tři stejnojmenné základní sídelní jednotky.\n\nČerníč je členem Mikroregionu Telčsko a místní akční skupiny Mikroregionu Telčsko.\n\nObec má devítičlenné zastupitelstvo, v jehož čele stojí starosta Štěpán Komárek.\n\nV obci sídlí firmy Zemědělské družstvo Telč a BRYPA spol. s r.o. Obcí prochází silnice II. třídy č. 406 z Dačic do Telče a III. třídy č. 40622. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Telč, Třešť, Jihlava, Bítov, Myslůvka a Řásná. Obcí prochází cyklistická trasa č. 5124 (ze Strachoňovic do Velkého Pěnčína) a zeleně značená turistická trasa (ze Slaviboře do Velkého Pěnčína).\n\nDěti dojíždějí do základní školy v Telči. Tělovýchovná jednota Podyjí Černíč má dva fotbalové týmy mužů, mladší a starší přípravku a dvě družstva mladších a starších žáků. Tým A hraje v sezoně 2014/2015 Okresní přebor a mužstvo B IV. třídu mužů, skupina B v okrese Jihlava. Působí zde Sbor dobrovolných hasičů Černíč.\n\n\n\n\n"}
{"id": "120520", "url": "https://cs.wikipedia.org/wiki?curid=120520", "title": "Plazy", "text": "Plazy\n\nObec Plazy se nachází v okrese Mladá Boleslav, kraj Středočeský. Rozkládá asi pět kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1322.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Plazy s 407 obyvateli v roce 1932 byly evidovány tyto úřady, živnosti a obchody: 3 hostince, kolář, kovář, krejčí, pekař, 5 rolníků, řezník, 2 obchody se smíšeným zbožím, 2 trafiky, truhlář, zámečník.\n\n\nSilniční doprava\n\nOkolo obce probíhá silnice I/16 Mělník - Mladá Boleslav - Plazy - Jičín - Trutnov.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka \"Kolomuty\" (jen pro osobní dopravu) ve vzdálenosti 1 km ležící na trati 064 mezi Mladou Boleslaví a Dolním Bousovem. Nejbližší železniční stanicí (pro veškerou dopravu) je \"Mladá Boleslav město\" ve vzdálenosti 5 km ležící na téže trati.\n\nAutobusová doprava\n\nV obci měly zastávku v květnu 2011 autobusové linky jedoucí do těchto cílů: Dobrovice, Jičín, Kněžmost, Kopidlno, Libáň, Mladá Boleslav, Sobotka. Je tudy i vedena linka 32 MHD zajišťovaná společností Dopravní podnik Mladá Boleslav s. r. o. Linka je na trase Mladá Boleslav, aut. stanoviště - Dolní Stakory.\n\n\n"}
{"id": "120521", "url": "https://cs.wikipedia.org/wiki?curid=120521", "title": "Budeč (okres Žďár nad Sázavou)", "text": "Budeč (okres Žďár nad Sázavou)\n\nBudeč () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o vsi pochází z roku 1377.\n\nVe druhé polovině 19. století byla u obce těžena železná ruda magnetit. V 50. letech 20. století zde probíhal průzkum ložiska, ukončený roku 1961 výpočtem zásob, těžba nebyla zahájena. Zbytky byly zcela zahlazeny do roku 1970.\n\nV letech 1997–2010 působil jako starosta František Fabík, od roku 2010 tuto funkci vykonává Ing. Jiří Chalupa.\n\n\nKaple leží na volném prostranství v centrální části návsi. V roce 2014 a 2015 probíhalo projektovaní její stavby, na jejíž realizaci se začalo pracovat v roce 2006. Stavba byla ukončena v srpnu roku 2008. Kaple byla navržena architektem Karlem Roseckým a o její výstavbu se postaral projektant Milan Pelikán. Kaple se stala stavbou roku kraje Vysočina 2008 v kategorii \"\"Stavby občanské vybavenost\".\"\n\n\n\n"}
{"id": "120522", "url": "https://cs.wikipedia.org/wiki?curid=120522", "title": "Lipovec (okres Chrudim)", "text": "Lipovec (okres Chrudim)\n\nObec Lipovec se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1401.\n\n\nMístní pán si chtěl koupit loveckého chrta, ale protože na něj neměl peníze, rozhodl se ho vyměnit za kostelní zvon. Když ale zvon spouštěli z věže, vysmekl se a skutálel se do řeky, přičemž zvonil „Zvon svatý Jan, za chrta dán!“ Zvon se nepodařilo najít, jednou však u řeky pradlena máchala přízi a zvon se jí do ní zachytil, žena zlostně zaklela a zvon se potopil navždy.\n\n\n\n"}
{"id": "120523", "url": "https://cs.wikipedia.org/wiki?curid=120523", "title": "Skřipel", "text": "Skřipel\n\nObec Skřipel se nachází v okrese Beroun, kraj Středočeský, asi 15 km jižně od Berouna a 13 km východně od města Hořovice. Žije zde obyvatel.\n\nPrvní písemná zmínka o obci pochází z roku 1232.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nMístní jeptišky ve strachu před třicetiletou válkou zakopaly kostelní zvon spolu s jinými poklady do země. Když válka skončila, nikdo už si nepamatoval, kam byl zvon ukryt. Až jednou se pasáku vepřů ztratila největší svině, a když ji pasák našel, seděla u zpola vyhrabaného zvonu. Ten byl pak vykopán a přelit, přičemž na něj byla zapsána a zobrazena tato pověst. Pasák za to dostal svini od svého pána darem.\n\nDopravní síť\n\nVeřejná doprava 2011\n\n\n"}
{"id": "120524", "url": "https://cs.wikipedia.org/wiki?curid=120524", "title": "Roupov", "text": "Roupov\n\nObec Roupov se nachází v okrese Plzeň-jih, kraj Plzeňský, zhruba 7 km jihozápadně od Přeštic. Žije zde obyvatel.\n\nPrvní písemná zmínka o vesnici pochází z roku 1250, ale její okolí je osídleno již od střední doby bronzové, jak dokládají mohylové nálezy v blízkém okolí obce. Ve 13. století byl také založen hrad Roupov, sídelní hrad pánů z Roupova. V roce 1427 byl obléhán husitskými vojsky a tehdejší majitel panství, \"Jan I. z Roupova,\" přešel na stranu husitů, aby zabránil dobytí a zničení hradu. Během husitských válek pánové z Roupova značně zbohatli, protože si rozdělili řadu církevních statků. Roku 1504 byla ves Roupov \"Janem III. z Roupova\" povýšena na městečko.\n\n\"Jan IV. z Roupova\" se při přestavbě hradu v letech 1595–1598 natolik zadlužil, že musel roku 1607 hrad i s panstvím prodat \"Janovi z Klenové, z Janovic a na Žinkovech,\" horlivému katolíkovi a stoupenci císaře Ferdinanda II.\n\nDalší obléhání zažil hrad v dobách třicetileté války, kdy hrad oblehla švédská vojska. Dobýt hrad se jim nepodařilo a tak alespoň vypálili přilehlou obec. V roce 1704, po necelých sto letech v rukou pánů z Klenové, Roupov koupil \"Jan Jiří z Haubenu,\" který ho spojil s Červeným Poříčím. Nový majitel zahynul roku 1716 jako císařský generál v boji proti Turkům.\n\n\n"}
{"id": "120527", "url": "https://cs.wikipedia.org/wiki?curid=120527", "title": "Lukavec u Hořic", "text": "Lukavec u Hořic\n\nObec Lukavec u Hořic se nachází v okrese Jičín, kraj Královéhradecký. Leží asi 4 km severně od města Hořice, 4 km jihovýchodně od města Lázně Bělohrad, 2 km západně od obce Červená Třemešná a necelé 4 km východně od obce Šárovcova Lhota. Žije zde obyvatel. K Lukavci patří také na západě osada Černín a na východě osada Dobeš. Protéká jím Lukavecký potok, přítok řeky Javorky, a probíhá tudy silnice II/501.\n\nPrvní písemná zmínka o obci pochází z roku 1440. Původně šlo o bývalou tvrz, sídlo Lukaveckých z Lukavce. Jan (1543), poslední z nich, zanechal jen dcery a po nich Lukavec kolem roku 1550 převzal Adam Karlík z Nežetic († 1590). Po něm byl prodán Stařimským z Libštejna. Roku 1692 Ferdinand Antonín Mladota ze Solopisk prodal Lukavec Pertoldovi hraběti z Valdštejna, který jej připojil k Bělohradu. V letech 1869–1890 byl začleněn ještě pod názvem Lukavec jako obec do okresu Hradec Králové, v letech 1900–1930 náležel do okresu Nová Paka, v roce 1950 byl v okrese Hořice a od roku 1961 patří do okresu Jičín.\n\n\n"}
{"id": "120528", "url": "https://cs.wikipedia.org/wiki?curid=120528", "title": "Nezbavětice", "text": "Nezbavětice\n\nNezbavětice (německy \"Nesbawietitz\") jsou vesnice a obec v okrese Plzeň-město v Plzeňském kraji. Žije v ní obyvatel. Od roku 2001 je obec zcela plynofikována, vodovod a splašková kanalizace však nejsou dosud zřízeny.\n\nPrvní písemná zmínka o vsi je z roku 1379.\n\nDo konce roku 2006 byla obec součástí okresu Plzeň-jih, od 1. ledna 2007 se stala součástí okresu Plzeň-město.\n\n\n"}
{"id": "120529", "url": "https://cs.wikipedia.org/wiki?curid=120529", "title": "Hradiště (okres Plzeň-jih)", "text": "Hradiště (okres Plzeň-jih)\n\nObec Hradiště se nachází v okrese Plzeň-jih, kraj Plzeňský. Žije zde obyvatel. První písemná zmínka o obci pochází z roku 1227.\n\n\n"}
{"id": "120530", "url": "https://cs.wikipedia.org/wiki?curid=120530", "title": "Vlkoš (okres Hodonín)", "text": "Vlkoš (okres Hodonín)\n\nVlkoš ( nebo \"Wilkosch\") je obec v okrese Hodonín v Jihomoravském kraji, 4 km jihovýchodně od Kyjova. Severozápadní částí obce protéká potok Hruškovice. Žije zde obyvatel. Od roku 2002 je členem Mikroregionu Nový Dvůr.\n\nO obci Vlkoš se poprvé zmiňuje listina sepsaná v Čejkovicích dne 18. října 1248. Latinsky je zde nazvána \"Vlkus\". Ve znaku má obec na modrém štítu vlka ve skoku, který je zespodu probodnut zlatým šípem se stříbrným hrotem. V horních rozích jsou dva vinné hrozny.\n\nZastupitelstvo obce má 9 členů. Voleb do zastupitelstva v říjnu 2010 se účastnilo 533 (tj. 59,69 %) voličů. Ve volbách zvítězila ODS, která získala 19,46 % hlasů a 2 mandáty v zastupitelstvu, dále \"Sdružení nezávislých kandidátů\" (17,4 %, 2 mandáty), \"Sdružení nezávislých kandidátů Vlkoše\" (16,35 %, 1 mandát), Volba pro Vlkoš (11,2 %, 1 mandát), \"Sdružení nezávislí kandidáti \"Pro Vlkoš\" (10,55 %, 1 mandát), \"Sdružení nezávislých kandidátů Za lepší Vlkoš\" (10,48 %, 1 mandát), \"Nezávislí občané\" (8,91 %, 1 mandát), KDU-ČSL (5,94 %, bez mandátu). Starostou byl zvolen Ing. Jiří Flora (ODS) a místostarostou Milan Sluka (\"Nezávislí občané\"). Na ustavujícím zasedání zastupitelstva v listopadu 2014 byl starostou zvolen Milan Sluka.\n\nObec náleží do senátního obvodu č. 79 – Hodonín. Do roku 1960 patřila do okresu Kyjov.\n\nPři sčítání lidu v roce 2001 se 74,5 % obyvatel přihlásilo k české národnosti a 20,9 % k moravské. 61 % se hlásilo k Římskokatolické církvi, 29,2 % bylo bez vyznání a 7,4 % obyvatel vyznání neuvedlo. Průměrný věk byl 37,7 let.\n\nObcí od roku 1884 prochází železniční trať č. 340, zvaná Vlárská dráha. Ve stanici Vlkoš zastavují pouze osobní vlaky a má tak přímé spojení s Brnem. V roce 1906 byla plánována výstavba trati z Vlkoše do Svatobořic, ovšem ta se neuskutečnila.\n\nVlkošem vede i autobusové linky č. 729664 z Kyjova do Hodonína, č. 729665 z Kyjova do Strážnice a č. 729666 z Kyjova do Žeravic.\n\nVe středu obce se kříží silnice I/54, III/42211 od Kelčan a III/4255 od Skoronic. Od železniční stanice vede jižním směrem modře značená turistická trasa přes Vacenovice (5,5 km), Ratíškovice (10 km) a Hodonínskou Doubravu dále.\n\n\n\n\n\n\n"}
{"id": "120532", "url": "https://cs.wikipedia.org/wiki?curid=120532", "title": "Ratíškovice", "text": "Ratíškovice\n\nRatíškovice (německy \"Ratischkowitz\") jsou obec v okrese Hodonín v Jihomoravském kraji, 8 km severně od Hodonína. Ratíškovice patří mezi nejlidnatější vesnice v České republice, žije zde obyvatel.\n\nRatíškovice patří mezi nejstarší obce v okrese Hodonín. O nejvzdálenější minulosti svědčí mnohé archeologické nálezy z jejího katastru. Byla nalezena mamutí stolička a mamutí kost z období mladšího paleolitu, kamenný přeslen z mladší doby kamenné, hliněná nádoba s nářadím z doby bronzové, hliněné nádoby mohylové kultury, užitková nádoba z doby železné, mnohé keramické nálezy pocházely z mladší doby hradištní a z dob slovanského osídlení.\n\nPrvní písemná zpráva o obci je uvedena ve velmi významném dokumentu – v listině Jindřicha Zdíka, syna prvního českého kronikáře Kosmy. Tento biskup pořídil soupis veškerého majetku, patřícího k olomouckému biskupství. Listina obsahuje více než 200 moravských místních jmen a je tedy prvním místopisem Moravy. Listina není datována, ale panuje názor, že datum jejího zhotovení je shodné s datem vysvěcení kapitulního chrámu sv. Václava při olomouckém hradě – tedy rok 1131.\n\nVe 14. století patřily Ratíškovice k markraběcímu komornímu statku ve Bzenci. V letech 1333–1346 byl moravským markrabětem a tudíž i majitelem Ratíškovic pozdější český král a císař Svaté říše římské Karel IV.\n\nVe druhé polovině 14. století patřily Ratíškovice spolu s dalšími vesnicemi k farnosti Milotice. Roku 1496 byla ves Ratíškovice odkoupena pány z  Lipé od Vratislava z Pernštejna. 18. května 1594 byla Janem IV. z Lipé podepsána kupní smlouva s Juliem, hrabětem ze Salmu a Neuburku nad Innem a jeho syny Weikhartem a Karlem. Jan IV. z Lipé se totiž snažil uhradit své velké dluhy a mezi jím prodanými dvaceti vesnicemi byly i Ratíškovice.\n\nV letech 1592–1606, v období tureckých válek, vládly v celém kraji velmi neutěšené poměry. Po uzavření míru se v lesích potulovali vrazi a lupiči. Město Hodonín mělo svého kata, šibenici a mučící nástroje. Dne 20. ledna 1613 se sešli zástupci okolních vesnic s purkmistrem a městskou radou s žádostí o pomoc. Po dohodě o vzájemné pomoci byla sepsána \"katovská listina\", na kterou vtiskly všechny obce svou pečeť. Je to nejstarší ratíškovická pečeť – zdobí ji tři žaludy se dvěma hvězdičkami a na jejím obvodu je nápis Wess Ratisskowicze. Z této pečeti také vychází současný ratíškovický znak, který navrhl v roce 1991 akademický malíř Zbyněk Kočvar.\n\nRoku 1614 bylo hodonínské panství prodáno Zdeňkovi Žampachovi. V roce 1618 začali čeští stavové odboj proti Habsburkům a tím vznikla třicetiletá válka. Zdeněk Žampach se v průběhu stavovského odboje proti Habsburkům postavil veřejně na stranu císaře Ferdinanda II. Štýrského. Proto byla stavy nařízena konfiskace jeho majetku, který byl koncem roku 1619 předán Matyáši z Thurnu. Boje a šarvátky probíhaly na celém území, ani Ratíškovice nezůstaly ušetřeny.\n\nPo ukončení války roku 1648 se stal majitelem hodonínského panství – a tím i Ratíškovic – Bedřich z Oppersdorfu. Ten velmi utužil poddanství – nedodržoval císařská robotní nařízení, zvyšoval robotní dny, peněžní a naturální dávky a ve všech obcích musely být sepsány knihy sirotčí, purkrechtní a kšaftovní. Tím vznikl přehled o majetkových změnách. Roku 1691 byl sepsán oppersdorfský urbář, podle kterého bylo v Ratíškovicích obsazeno 37 usedlostí.\n\nRoku 1750 převzal statky hodonínského panství uherský hrabě Josef ze Czoborů de Czoborcent-Michali. Byl však velmi marnotratným hospodářem a kvůli své rozhazovačnosti upadl do konkursu. Jeho Moravské statky a  s nimi Hodonín a Ratíškovice dne 10. července 1762 odkoupil za 1 005 500 zlatých rýnských sám císař František I. Štěpán Lotrinský. Císařovna Marie Terezie za své vlády připravila nový soupis pozemků a komise přešetřovaly poměry v jednotlivých obcích.\n\nVesnice zůstávala v soukromém vlastnictví císařské rodiny až do vydání tolerančního patentu a zrušení roboty dne 1. července 1848. Pak se stala samostatnou hospodářskou jednotkou a byla dál převážně zemědělskou obcí. Na úrodných polích se pěstovalo žito, ječmen, oves, brambory, řepa cukrovka a kukuřice, selo se také proso a konopí. Byl vytvořen vlastní obilný fond, udržovaný až do konce 19. století.\n\nTeprve na rozhraní 19. a 20. století začali někteří muži pracovat v hnědouhelných dolech v Dubňanech a Miloticích. Kolem roku 1850 byla v Ratíškovicích založena cihelna.\n\n\nK historickým zajímavostem obce patří římskokatolický farní kostel, vystavěný v letech 1855– 1857, a to v místě, kde původně stála kaple sv. Josefa. Kostel byl postaven podle plánů hodonínského stavitele Josefa Lichta ve slohu historického romantismu. Ke kostelu přiléhá budova fary a hřbitov. Součástí mobiliáře kostela je dřevěná soška Panny Marie s Ježíškem v náručí, je jednou z nejhodnotnějších součástí chrámového mobiliáře. Jde o dílo datované kolem r. 1400, barokní korunka je instalována dodatečně. Původ sošky a cesta, jak se toto gotické dílo dostalo do ratíškovické farnosti, jsou zastřeny tajemstvím.\n\nZajímavou ukázkou lidového umění je hřbitovní brána. Byla zhotovena v r. 1957 ke stému výročí postavení ratíškovického kostela místním mistrem kovářského řemesla Františkem Hnilicou. Dále se v katastru obce nachází několik desítek křížů, pomníků a kapliček postavených v minulých staletích. Poslední z těch starších je pomník padlých z roku 1947.\n\n\n\nDlouholetou tradici má degustace a košt vína, mezinárodní festival dechových hudeb nebo vánoční jarmark. V obci působí od roku 1889 sbor dobrovolných hasičů. Příspěvková organizace Osvětová beseda zastřešuje několik souborů zaměřených hlavně na zpěv.\nKulturní dění v obci je po celý rok velmi plodné. Působí zde pět folklorních souborů – \"Robky ze séčky\", \"Mužský pěvecký sbor\", \"Dolina\", \"Slovácký krúžek\" a \"Dětský folklorní soubor\". Známé jsou také dechové hudby \"Dolanka\" a mládežnická \"Veselá muzika\", před nedávnem byla také znovu založena \"Dětská cimbálová muzika\".\n\nFolklorní život začíná plesovou sezónou, kdy se koná krojovaný ples, pokračuje velikonočními zvyky (tzv. \"šlahačka\"), oslavami svátků svatých Cyrila a Metoděje, hodovými slavnostmi, které se konají vždy druhý víkend v říjnu a jsou po právu největší folklorní událostí za celý rok. Mimoto ještě v létě probíhají různá další setkání (zpívání pod Náklem, setkání u Liliového kříže).\n\nVýznamnou součástí života obce je sport, zejména fotbal. FK Baník Ratíškovice hraje od sezony 2019/20 v Přeboru Jihomoravského kraje. Klub byl založen v roce 1930. Mezi jeho největší úspěchy patří dorostenecký titul mistra Československa z roku 1955, v seniorské kategorii pak účast v celkem pěti sezonách II. ligy (1960/61, 1963/64, 1999/00, 2000/01 a 2001/02) a účast ve finále Poháru ČMFS v ročníku 1999/00.\n\nRatíškovice obklopuje z velké části rozsáhlý smíšený les Doubrava. Název vypovídá spíše o historické podobě lesa, neboť převaha dubových porostů byla potlačena, a to ve prospěch lesů borových. Nicméně i dnes zde najdeme svědky časů minulých – statné dubové solitéry. Les nejenom blahodárně ovlivňuje klima okolí obce, ale je i rájem houbařů. V obci a jejím okolí se nachází řada vodních ploch, mokřadů a tůněk. Největší z nich je vodní nádrž Hliník vzniklá v místě těžiště jílů pro místní cihelnu. Nádrž má plochu necelých 5 ha a dosahuje v některých místech hloubky až 15 m. Využíván je rybáři i plavci. Ratíškovice jsou také jediným známým tuzemským místem výskytu smrtelně jedovaté muchomůrky jarní.\nZastupitelstvo má 15 členů a městská rada 5 členů. V letech 1984 až 1992 byl starostou obce František Slezar, v letech 1992 až 1998 Miroslav Küchler, od roku 1998 do roku 2014 Josef Uhlík.\nPři ustavujícím zasedání zastupitelstva 3. listopadu 2014 byla starostkou zvolena bývalá vedoucí odboru životního prostředí Krajského úřadu Jihomoravského kraje a jednička kandidátky KDU-ČSL Anna Hubáčková. Místostarostou zůstal Radim Šťastný z uskupení Ratíškovice 2018. Kromě něj a starostky v radě zasedli Vladimíra Motlová a Vojtěch Koten (Ratíškovice 2018) a ředitel základní školy Josef Hanák za křesťanské demokraty. Bývalý starosta a lidovecký poslanec Josef Uhlík se stal předsedou finančního výboru. Po komunálních volbách v roce 2018 byl starostou zvolen opět Josef Uhlík.\n\n\n"}
{"id": "120533", "url": "https://cs.wikipedia.org/wiki?curid=120533", "title": "Sobíňov", "text": "Sobíňov\n\nSobíňov () je obec v okrese Havlíčkův Brod v Kraji Vysočina. Žije zde obyvatel.\n\nV roce 2015 získala obec ocenění v soutěži Vesnice Vysočiny 2015, konkrétně obdržela diplom za podporu využívání volného času. V roce 2016 získala obec ocenění v soutěži Vesnice Vysočiny 2016, konkrétně obdržela Oranžovou stuhu za spolupráci obce a zemědělského subjektu. V roce 2017 získala obec ocenění v soutěži Vesnice Vysočiny 2017, konkrétně obdržela Zelenou stuhu za péči o zeleň a životní prostředí. V roce 2019 získala obec ocenění v soutěži Vesnice Vysočiny 2019, konkrétně obdržela Zlatou stuhu a stala se vesnicí Kraje Vysočina.\n\nPrvní písemná zmínka o obci pochází z roku 1358, kdy je připomínán Ješek zvaný Kokot ze Sobíňova (Jesconis dicti Kokot de Sobyenow), který byl patronem kostela v \"Sopotech\", dnešní součásti Sobíňova.\n\nV roce 1373 je zmiňován Ondřej ze Sobíňova jako patron kostela v Běstvině. Po smrti jeho syna Jana byl statek převeden na Stoška z Dolan, který byl majitelem minimálně do roku 1405. Dále se předpokládá, že ves patřila pánům z Kunštátu, kteří v roce 1515 prodali celé panství Mikuláši mladšímu Trčkovi z Lípy. V roce 1538 prodali jeho dědicové ves Karlu z Valdštejna a na Skále. Jeho dcera Kateřina se provdala za Zachariáše z Hradce, který postavil renesanční část zámku v nedaleké Přibyslavi. V roce 1597 Jáchym Oldřich z Hradce prodal panství \"Zejdlicům ze Schönfeldu\".\n\nV roce 1623 byl majetek Rudolfa Zejdlice zabaven královskou komorou pro účast v protihabsburském povstání. Majetek pak koupil kardinál František z Ditrichštejna. Jeho potomci spravovali panství až do roku 1848, kdy došlo ke zrušení vrchnostenských správ.\n\nZa druhé světové války v okolí operovaly partyzánské skupiny doplněné o místní dobrovolníky. Počátkem května 1945 došlo k nerovnému boji s Němci a na silnici mezi \"Sobíňovem\" a Ždírcem nad Doubravou zemřelo přes 30 dobrovolníků.\n\nV letech 2006-2010 působil jako starosta Václav Ležák, od roku 2010 tuto funkci zastával Jaromír Moravec, od roku 2014 je starostou Miloš Starý.\n\nSoučástí Sobíňova jsou Sopoty, dříve osada německých horníků z Moravy, kteří zde dolovali stříbro. Název prý vznikl od soboty, během které horníci nesměli pracovat, aby se připravili na nedělní bohoslužbu. Jiné prameny uvádějí, že bohoslužba byla sloužena v sobotu. Kostel je poprvé připomínán roku 1358 a to je také první zmínka o \"Sopotech\".\n\nSopoty byly poutním místem, zejména díky obrazu blahoslavené Panny Marie, který sem při sňatku darovala Johana Teresie Kustošová ze Studence, která si brala Viktora z Wollsteinů v roce 1652.\n\nKvůli velkému počtu poutníků byly Sopoty v roce 1697 převedeny z farnosti Přibyslav na dostupnější farnost Krucemburk. V sedmnáctém století za správy Ferdinanda z Ditrichštejna zde o poutích vypomáhali i bosí augustiniáni z Německého Brodu. Karel z Ditrichštejna nechal v letech 1749 - 1752 kostel nákladně přestavět v barokním stylu.\n\nVikář Josef Varhánek zjistil, že jsou v Sopotech přechovávány a čteny protestantské knihy, které sem putovaly ze Saska a ze Žitavy od příbuzných místních lidí a obchodníků. I díky tomu zde vzniklo v roce 1761 kaplanství a v roce 1860 farnost. V roce 1843 byla ke kostelu přistavěna věž.\n\nOsada Markvartice patřící k Sobíňovu, je poprvé připomínána roku 1242 jako o strážním místě na Libické stezce. Listina Smila z Lichtenburka zde uvádí v roce 1257 jméno Benda z Markvartic, což by ukazovalo na existenci šlechtického sídla. To ale nebylo nikdy potvrzeno. V roce 1314 je v dochovaných dokumentech zmiňováno jméno Ulrika z Markvartic a roku 1415 Jana z Markvartic. Název osady byl odvozen od slova markvart (stráž na pomezí).\n\nMá dvě části a to starší část Huť a mladší část se jmenuje Stráň. V osadě Nová Ves - Huť, dnešní součásti Sobíňova, se tavilo železo a koncem 16. století zde byl zřízen železářský podnik s dýmačkou a hamrem. V sedmnáctém století zde pak vznikla vysoká pec na dřevěné uhlí. Nedostatek dřeva v okolí vedl však k postupnému útlumu, k prodeji biskupovi Janu Vratislavovi a časem k úplnému zastavení výroby.\n\nMezi Novou Vsí a Sopotami se nachází přírodní rezervace Niva Doubravy podél řeky Doubravy.\n\nTato osada dostala své jméno po cihlářské hlíně, která se v těchto místech kdysi dávno získávala.\n\n\nSobíňovem prochází silnice II. třídy č. 345 a železniční trať Pardubice - Havlíčkův Brod. V zastávce \"Sobíňov\" (umístěné v Sopotech) zastavují pouze osobní vlaky.\n\n\n\n"}
{"id": "120535", "url": "https://cs.wikipedia.org/wiki?curid=120535", "title": "Vlkov (okres Žďár nad Sázavou)", "text": "Vlkov (okres Žďár nad Sázavou)\n\nVlkov (katastrální území Vlkov u Osové Bítýšky, ) je obec v okrese Žďár nad Sázavou v Kraji Vysočina. Žije zde obyvatel.\n\nObcí prochází železniční trať Havlíčkův Brod - Křižanov - Brno, na které je zde zřízena železniční stanice \"Vlkov u Tišnova\".\n\nPrvní písemná zmínka o obci pochází z roku 1364.\n\n\n"}
{"id": "120536", "url": "https://cs.wikipedia.org/wiki?curid=120536", "title": "Kochánky", "text": "Kochánky\n\nObec Kochánky se nachází ve Středočeském kraji v okrese Mladá Boleslav. Leží 18 km jihozápadně od Mladé Boleslavi. Žije zde obyvatel.\n\nPrvní písemná zmínka o obci je z roku 1002.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kochánky s 873 obyvateli v roce 1932 byly evidovány tyto živnosti a obchody: výroba cementového zboží, cihelna, holič, 3 hostince, 2 koláři, 2 kováři, krejčí, 3 obuvníci, pekař, 4 rolníci, řezník, 3 obchody se smíšeným zbožím, spořitelní a záložní spolek, 2 trafiky, 2 truhláři.\n\n\n\nSilniční doprava\n\nObcí prochází silnice III. třídy. Obec leží poblíž dálnice D10 uprostřed mezi exity 21 a 27.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční zastávka (bývalá stanice) \"Zdětín u Chotětova\" ve vzdálenosti 4,5 km ležící na trati 070 v úseku z Neratovic do Mladé Boleslavi.\n\nAutobusová doprava\n\nObcí projížděly v květnu 2011 autobusové linky jedoucí do těchto cílů: Benátky nad Jizerou, Brandýs nad Labem-Stará Boleslav, Lysá nad Labem, Mladá Boleslav, Praha.\n\n"}
{"id": "120537", "url": "https://cs.wikipedia.org/wiki?curid=120537", "title": "Třebnouševes", "text": "Třebnouševes\n\nObec Třebnouševes se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1143. Obec několikrát změnila jméno.\n\n\n"}
{"id": "120538", "url": "https://cs.wikipedia.org/wiki?curid=120538", "title": "Kundratice (okres Žďár nad Sázavou)", "text": "Kundratice (okres Žďár nad Sázavou)\n\nKundratice () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1358.\n\n\n"}
{"id": "120539", "url": "https://cs.wikipedia.org/wiki?curid=120539", "title": "Nové Dvory (okres Žďár nad Sázavou)", "text": "Nové Dvory (okres Žďár nad Sázavou)\n\nNové Dvory () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1444.\n\n\n\n"}
{"id": "120540", "url": "https://cs.wikipedia.org/wiki?curid=120540", "title": "Čestlice", "text": "Čestlice\n\nObec Čestlice (něm. \"Tschestlitz\"), se nachází v okrese Praha-východ, kraj Středočeský. Rozkládá se asi šestnáct kilometrů jihovýchodně od centra Prahy a šest kilometrů západně od města Říčany. Žije zde obyvatel. Většinu zastavěné rozlohy obce zabírá Obchodní a zábavní zóna Čestlice ležící u dálnice D1.\n\nJméno vsi (Šestlice) se poprvé uvádí k roku 1228, kdy náležela jako součást k statkům svatojiřského kláštera (a to až pravděpodobně do 20.let 14 století), protože až od roku 1320 se objevují písemné doklady o jiných držitelích Čestlic. Prvním zapsaným jménem (držitelem) byla roku 1324 Vojslava, manželka Slávka ze Čestlic (patřícího do rodu Říčanských z Říčan), ale již příštího roku prodává již jako vdova své věnné dědictví \"s vólí synů Ješka, Ctibora a Slávka\" pravděpodobně Seydlinovi z Prahy a Písku. Ručitelem obchodu byl Havel z Lipna. Roku 1331 se v Čestlicích uvádí Vilém Vznata ze Záp, který se svým bratrem Vícemilem z Kvilic a se dětmi směnil svůj díl v Čestlicích za jejich dědičný majetek v Kvilicích s doplatkem. Rudolf z Průhonic daroval v Čestlicích roku 1336 tři dvory k faře Průhonic. Pánům z Říčan, resp. jejich průhonické větvi, patřily pak Čestlice až do roku 1372. Roku 1380 měl vesnici Jan Kantor, děkan u svatého Apolináře v Praze, a pražský měšťan Bartoloměj Štuk. Ten prodal roku 1383 svůj díl pražskému měšťanovi Františkovi Kamaréřovi, od jehož nástupce Albrechta Kamaréře tento díl koupil Mikuláš (Mikš). Ještě roku 1408 se uvádí Mikuláš z Čestlic se synem rovněž Mikulášem. Vlastník druhé části vsi děkan Jan Kantor zemřel v roce 1389. V roce 1418 byl v Čestlicích stále ještě uváděn Mikuláš, ale není zřejmé jestli šlo o otce nebo o syna. Dcera Mikuláše Alžběta se provdala za Litmíra z Háje, který zemřel před rokem 1423. Ještě v roce 1423 se Alžběta provdala za Lidéře z Radkovic na Roztokách, ale v roce 1429 opět ovdověla a posléze se provdala za Záviše z Valdštejna, na kterého o pět let později přepsala veškerý majetek, který v Čestlicích vlastnila.\n\nZáviš prodal roku 1457 polovinu tvrze a dvora v Čestlicích (zde je poprvé doložena tvrz) s polovinou pusté vsi, kterou roku 1427 vypálili vojáci, manželům Martinovi Bořkovi z Lukavce a Anně ze Žernosek. Anna držela svou polovinu ještě roku 1465. Druhou polovinu čestlické tvrze a vsi vlastnil Vilém z Chlebova a Čestlic, snad vnuk Mikuláše z Chlebova, který svůj díl prodal před rokem 1465 Janovi a Heřmanovi z Říčan. Roku 1496 patřily Heřmanovi ze Sulic. Kdy tvrz zpustla není známo, ale kolem roku 1508 je zapsán již jen poplužní dvůr.\n\nRoku 1541 byly Čestlice připsány k majetku průhonických (v té době v držení pánů Zápských ze Záp), kam patřily až do roku 1927, kdy pozemky patřící ke dvoru byly rozparcelovány (pozemková reforma). Zbytek o výměře 61 ha byl prodán majitelem Sylva-Tarucou Josefu Livorovi z Vykáně u Českého Brodu.\nDějiny územně správního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Čestlice \"(385 obyvatel, katol. kostel)\" byly v roce 1932 evidovány tyto živnosti a obchody: holič, 3 hostince, kovář, krejčí, obuvník, pohřební ústav, pojišťovací jednatelství, sklad rakví, 3 řezníci, 2 obchody se smíšeným zbožím, spořitelní a záložní spolek pro Čestlice, trafika.\n\nV 90. letech 20. století vyrostla na západ od obce podél dálnice D1 obchodní zóna. Ta svou rozlohou přesahuje rozlohu obytné části Čestlic. Zahrnuje několik velkých nadnárodních obchodních řetězců (Makro, Kika, Albert, Bauhaus), obchodní centrum Spektrum a například autosalony. Od roku 2008 se zde nachází největší akvapark ve střední Evropě, Aquapalace Praha.\n\n\nÚzemím obce prochází dálnice D1 se sjezdem 8 (Čestlice). Dále zde prochází silnice III. třídy:\n\nŽelezniční trať ani stanice na území obce nejsou. Nejbližší železniční stanicí je \"Praha-Uhříněves\" ve vzdálenosti 4 km ležící na trati 221 z Prahy do Benešova.\n\nPříměstské autobusové linky projíždějící obcí vedly v roce 2011 do těchto cílů: Praha-Uhříněves \"v pracovních dnech\" , Modletice, Praha-Opatov, Říčany \"denně\" , Praha-Opatov, Velké Popovice \"v pracovních dnech\" .\n\n"}
{"id": "120541", "url": "https://cs.wikipedia.org/wiki?curid=120541", "title": "Vidochov", "text": "Vidochov\n\nObec Vidochov se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1386.\n\n\n\n"}
{"id": "120542", "url": "https://cs.wikipedia.org/wiki?curid=120542", "title": "Újezd (okres Zlín)", "text": "Újezd (okres Zlín)\n\nObec Újezd se nachází v okrese Zlín ve Zlínském kraji. Žije zde obyvatel.\n\nČást katastru obce leží v přírodním parku Vizovické vrchy, část v chráněné krajinné oblasti Bilé Karpaty.\n\nPrvní písemná zmínka o obci pochází z roku 1261 ze zakládací listiny cisterciáckého kláštera ve Vizovicích, kterým byla obec darována klášteru. Listina je datovaná k 21. srpnu, dochoval se však pouze její opis pravděpodobně z 60. let 14. století. V té době byla obec pojmenována \"Wilperk\" (hora s divokou zvěří) neboli \"Ugesd\". Od roku 1578 pak nese jméno \"Augezd\".\n\n20. května 1884 za prudkého větru v obci vypukl požár, který zničil celou vesnici. Shořelo 105 obytných domů spolu s kostelem a farou. Při požáru uhořel jeden občan a shořela také obecní kronika.\n\nŠkola byla založena již v roce 1656, větší školní budova byla postavena 1884, která ve stejném roce vyhořela a byla znovu zbudována. Současná školní budova byla postavena v roce 1956. V roce 2009 byl Újezd zvolen Vesnicí roku 2009 ve Zlínském kraji.\n\nObci se daří získávat dotace z fondů Evropské unie, díky kterým byla v posledních letech například kompletně rekonstruována základní a mateřská škola, náves, vystavěn obslužný objekt u lyžařského vleku a také dvě čistírny odpadních vod.\n\nV roce 2008 se v obci natáčel film České televize pojmenovaný \"Skrývačky\". Hlavní část natáčení probíhala v domě, nacházejícím se asi 200 metrů od lyžařského areálu, ale také v místním obecním úřadě, knihovně, kavárně a u kostela. V komparzu hráli převážně obyvatelé obce.\n\n28. srpna 2011 obec oslavila 750 let od první písemné zmínky o obci. Slavnostní mše svatá byla přenášená v přímém přenosu televizní stanicí Noe. Při této příležitosti byla vydána kniha \"Obec Újezd: 750 let dějin: 1261–2011\" popisující dějiny a přírodu v obci.\n\n\n\n\n"}
{"id": "120544", "url": "https://cs.wikipedia.org/wiki?curid=120544", "title": "Ptýrov", "text": "Ptýrov\n\nObec Ptýrov se nachází v okrese Mladá Boleslav, kraj Středočeský. Rozkládá se asi dvanáct kilometrů severně od Mladé Boleslavi a tři kilometry jihozápadně od města Mnichovo Hradiště. Žije zde obyvatel.\n\nV budově úřadu se nachází hospůdka s vynikající obsluhou. Před ní je dětské hřiště i s menším fotbalovým hřištěm a tenisovým kurtem, který byl v roce 2017 rekonstruován.\n\nKousek od úřadu, směrem k Farmě Ptýrov, se nachází památník padlých v první světové válce.\n\nPrvní písemná zmínka o obci pochází z roku 1345.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 5 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovala v pracovních dnech května 2011 autobusová linka Mnichovo Hradiště-Klášter Hradiště nad Jizerou-Mladá Boleslav \"(7 spojů tam, 9 spojů zpět)\" .\n\n"}
{"id": "120545", "url": "https://cs.wikipedia.org/wiki?curid=120545", "title": "Zborovice", "text": "Zborovice\n\nZborovice je vesnice v okrese Kroměříž ve Zlínském kraji. Žije zde obyvatel. Starostou od roku 2019 je Vítězslav Hanák a místostarostkou MUDr. Zuzana Plesníková a místostarostou Lumír Cheryn.\n\nPrvní písemná zmínka o obci je z roku 1276. Po výstavbě a otevření železniční trati Kroměříž - Hulín společností Kroměřížská dráha (která byla uvedena do provozu dne 28. 11. 1880) pokračovala, na popud cukrovaru ve Zborovicích, stavbou tratě Kroměříž - Zborovice, dnes v jízdním řádu označená číslem 305. Dráha do Zborovic byla slavnostně otevřena dne 23. 10. 1881 a následujícího dne byl zahájen provoz nákladní dopravy. Osobní doprava byla zahájena dne 1. 11. 1881.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n\n"}
{"id": "120546", "url": "https://cs.wikipedia.org/wiki?curid=120546", "title": "Smrčná", "text": "Smrčná\n\nObec Smrčná (dřívější název \"Simmersdorf\") se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Zmierzna (1257), Smirczna (1304), Symonsdorf (1352), Smrzna a Symonsdorf (1367), Smrcžnau (1596), Summensdorf (1626), Smrczny (1629), Sumesdorff (1654), Simmersdorf (1787), Simmersdorf a Smržna (1843) až k podobám Smrčná a Simmersdorf v roce 1893. České jméno Smrčná je odvozeno od názvu zdejšího potoka, který znamenal vodu tekoucí mezi smrky nebo smrčím. Německý název Simmersdorf vznikl z pojmenování Simonsdorf a znamenal Simonova ves.\n\nObec sestává ze tří základních sídelních jednotek:\n\nPrvní písemná zmínka o obci pochází z roku 1233. V letech 1976–1990 byla součástí města Jihlava.\n\nV roce 2018 získala obec ocenění v soutěži Vesnice Vysočiny 2018, konkrétně obdržela Diplom za vzorné vedení kroniky. V roce 2019 získala obec ocenění v soutěži Vesnice Vysočiny 2019, konkrétně obdržela Diplom za společenský život v obci a Zlatou cihlu za rekonstrukci kostela sv. Mikuláše.\nSmrčná leží v okrese Jihlava v Kraji Vysočina. Nachází se 6,5 km jihozápadně od Štoků, 12 severozápadně od Jihlavy, 5,5 km severně od Hybrálce, 5,5 km východně od Větrného Jeníkova a 7 km jihovýchodně od Úsobí. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Jeníkovská vrchovina. Průměrná nadmořská výška činí 584 metrů. Nejvyšší bod, Roháč (684 m n. m.), leží jižně od obce. Východně od Smrčné stojí Venušín (679 m n. m.) a severně Suchý kopec (645 m n. m.). Obcí protéká Smrčenský potok, do něhož se v obci vlévá Zlatý potůček. Na Smrčenském potoce západně od vsi leží Černý rybník, na jižní hranici katastru se pak na stejném potoce rozkládají rybníky Trpaslík a Zadní rybník. Na návrší nad historickou návsí obce roste památná lípa malolistá s výškou 25,5 metru. Část území evropsky významné lokality Vysoký kámen u Smrčné zasahuje i do katastru Smrčné.\n\nPodle sčítání 1921 zde žilo v 102 domech 915 obyvatel, z nichž bylo 470 žen. 479 obyvatel se hlásilo k československé národnosti, 429 k německé. Žilo zde 722 římských katolíků, 4 evangelíci a 49 příslušníků církve československé husitské.\n\nObec leží na katastrálním území \"Smrčná na Moravě\" a má tři základní sídelní jednotky – Na Vranově, Smrčná a Vilémovské Chaloupky.\n\nSmrčná je členem mikroregionu Sdružení Vrchovina a místní akční skupiny Českomoravské pomezí.\n\nObec má sedmičlenné zastupitelstvo, v jehož čele stojí starosta Josef Nechvátal.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 25. března 2005. Znak: V zeleno-červeně polceném štítě vpravo stříbrný vykořeněný smrk s kmenem podloženým zlato-černě polceným vozovým kolem, vlevo zlatý gotický dvojklíč převýšený stříbrnou, zlatě zdobenou mitrou se stříbrnými fimbriemi. Vlajka: List tvoří tři svislé pruhy, červený, zelený a žlutý, v poměru 1:2:1. V zeleném pruhu bílý vykořeněný smrk s kmenem podloženým žlutoᾢčerně polceným vozovým kolem. Poměr šířky k délce listu je 2:3.\n\nV obci sídlí firmy PERFEKTAS s.r.o., Bar Kub,s.r.o., Pálenice Smrčná s.r.o., pobočka České pošty a obchod firmy LAPEK, a.s..\n\nÚzemím obce prochází dálnice D1 a silnice III. třídy:\n\nDopravní obslužnost zajišťují dopravci ICOM transport a Dopravní podnik města Jihlavy. Autobusy jezdí ve směrech Jihlava, Úsobí, Havlíčkův Brod, do Smrčné zajíždí i jihlavská MHD (linka č. 765005). Obcí prochází cyklistická trasa č. 5215 z Bílého Kamene do Štoků a zeleně značená turistická trasa.\n\n\n"}
{"id": "120547", "url": "https://cs.wikipedia.org/wiki?curid=120547", "title": "Nový Jáchymov", "text": "Nový Jáchymov\n\nObec Nový Jáchymov se nachází v okrese Beroun, kraj Středočeský. Žije zde obyvatel.\n\nObec leží v severozápadní části okresu Beroun. Západní hranice obce tvoří hranici mezi okresy Beroun a Rakovník.\n\nZástavba Nového Jáchymova se nachází na pravém břehu Habrového potoka a stoupá po úbočí Hudlické hory až k sedlu Pyramida. Západní část je stavebně srostlá s chatovou osadou Trnovka, spadající pod Hudlice a východní Část s dělnickou kolonií Na Černidlech, která patří Otročiněvsi.\nLevý břeh je zalesněn a katastr stoupá k vrcholovým partiím hory Na Skaliskách (447 m.n.m.) a hranice následně sleduje silnici III/23611, západně končí Hořejším rybníkem, východně je zakončena Kolomazným kamenem, starodávnou památkou upomínající, že zde kdysi stála dehtářská dílna.\nPo severní hranici katastru prochází silnice III/23617 propojující Roztoky a Nižbor, přímo obcí silnice III/ 2367 vedoucí do Hudlic a Karlova a III/2369 do Nižboru.\n\nKatastr odvodňuje Habrový potok, levý přítok Berounky, na němž vznikla kaskáda třech rybníků. Dva, Prostřední a Monstranský rybník, jsou na katastru a ve vlastnictví obce, pronajaté MO ČRS. Prostřední rybník je celostátně vyhlášen jako rybářský revír ke sportovnímu rybolovu. Celá obec leží v CHKO Křivoklátsko - biosferické rezervaci UNESCO, v prostředí hlubokých Křivoklátských lesů.\nVzdálenost obce od okresního města Berouna a dálnice D5 je 15 km. Obec a hlavně její okolí je využíváno převážně k rekreaci.\n\nObec patří mezi nejmladší sídla v okrese, byla založena v roce 1810 (podle některých zdrojů první písemná zmínka o obci pochází z roku 1845). Podnět ke vzniku obce dala výstavba železářského podniku s vysokými pecemi, slévárnou a pomocnými provozy, jejichž zakladatelem byl Jáchym Egon Fürstenberg, majitel křivoklátského panství v minulém století. Křivoklátské panství přešlo do majetku Fürstenberků v roce 1731, což byl na Krušné Hoře počátek velkého rozmachu těžby a zahájení dobývání hlubších ložisek železné rudy.\n\nV roce 1772 byla na ložisku založena první dědičná štola (pozdější štola Josef). Důvodem k výstavbě železáren byla dostatečná ložiska železné krevelové rudy pod kopcem Krušná Hora (609 m n. m.) a Hudlickým kopcem (522 m n. m.). Krušnohorské ložisko bylo jednou ze surovinových základen celé podbrdské železářské oblasti (železárny ve Staré Huti, Nové Huti - dnešní Nižbor, v Králově Dvoře, Strašicích, Františkově, Holoubkově a dalších místech), která patřívala k nejvýznamnějším v celých Čechách. Dostatek vody v místních rybnících a hojnost dřeva v okolních lesích dávaly předpoklad k úspěšnému rozvoji podniku. Hutě patřily t.č. mezi nejmodernější ve střední Evropě.\n\nV roce 1810 bylo započato se stavbou tzv. „\"Schichthausu\"“. Vzápětí začala výstavba celého hutního komplexu. V roce 1819 stály vysoké pece se slévárnou. Zvláštností vysokých pecí bylo tzv. „dvojče“ nazvané Karel a Amálie, umožňující produkovat dvojnásobné množství surového železa s menšími provozními náklady. Svými rozměry (výška 13,276 m) bylo dvojče největší vysokou pecí v mocnářství. Současně byla dokončena výstavba pomocných provozů včetně 400 sáhů (758 m) dlouhého vodního náhonu s přívodem vody litinovým potrubím k dmychadlům.\n\nVyráběly se zde nejrůznější výrobky od drobných uměleckých předmětů až po těžké kusy vážící až 100 tun, z nichž některé zdobí dodnes kolonádu v Karlových Varech, pražské domy a ulice, i bojiště Chlum u Hradce Králové (Prusko-rakouská válka). Unikátní 17 m vysoký a 113 tun vážící pětidílný litinový pomník na paměť vítězství vojsk Karla Mansfelda nad Francouzi roku 1813 byl odhalen roku 1825 u Varvažova. Jejich úspěšná činnost trvala do 70. let 19. století, kdy technický pokrok ve výrobě železa přesáhl technické možnosti Fürstenberků (neúspěch se záváděním koksu, nedostatek dřeva, vysoké náklady na dopravu), navíc zdejší hutě téměř zničila velká povodeň v Čechách v roce 1872 a dílo zkázy dokonala velká voda o čtyři roky později. Vysoké dřevouhelné pece byly zastaveny o druhé hodině v noci 30. června 1877. Zbylé zařízení bylo přestěhováno do hutí ve Staré Huti a Králově Dvoře, pece a provozní budovy byly postupně zbourány. Současně skončila dlouholetá historie fürstenberského dolování. Veškerý zbylý důlní a hutní majetek zakoupila vídeňská banka „\"Wiener Bankgesellschaft\"“, od níž jej získala akciová „Česká montánní společnost“. Dodnes se v Novém Jáchymově zachovaly kříže, náhrobky a ohrádky hrobů na lesním hřbitově, který na přelomu 30. let 19. století založil František Nittinger.\n\nSpolu se vznikem hutí se současně rodila obec. Její první název zněl \"Joachimstahl\" na paměť Joachima Egona Füstenberka, později pro odlišení od Jáchymova v Krušných horách byla přejmenována na dnešní „Nový Jáchymov“. Vznikla doslova na zelené louce. Slavná éra novojáchymovského železářství, do něhož je nutno zahrnout také existenci proslavené továrny na smaltované litinové nádobí, založené bratry Bartelmusovými kolem roku 1830 v jižní části obce.\n\nV době rozmachu důlního a hutního podnikání vzkvétal také společenský život v obci. V roce 1828 byla zřízena stálá škola. Kolem roku 1830 založil František Spal slavnou hutnickou kapelu, později povýšenou na knížecí fürstenberskou kapelu, která se zúčastňovala většiny slavností na celém panství. V době největší slávy Nového Jáchymova zde působil také zakladatel Sokola, dr. Miroslav Tyrš.\n\nPo zániku železářského podniku v roce 1889 ochabl společenský život a z Nového Jáchymova odešla řada rodin a obec se stává malou typicky hornickou vesničkou bývalého Rakovnického okresu. Nikdy zde nevznikly zemědělské usedlosti.\n\nNovodobá historie obce začíná po celých dvaceti letech sloučením České montánní společnosti s Pražskou železářskou společností a obnovením těžební činnosti na Krušné Hoře. Železorudné ložisko se tak stalo součástí komplexu rudných a uhelných dolů, vápencových lomů a hutních podniků v Králově Dvoře a Kladně. V roce 1915 byla zahájena doprava rudy dokončenou visutou samospádovou lanovou dráhou do Králova Dvora (délka 6971 m), v březnu roku 1918 byla zakončena výstavba venkovního elektrického vedení z Králova Dvora s místní strojovnou, rozvodnou a trafostanicí. V dubnu tohoto roku byl závod připojen na síť a byl zastaven provoz parních lokomobil.\n\nV obci Nový Jáchymov \"(502 obyvatel, četnická stanice)\" byly v roce 1932 evidovány tyto živnosti a obchody: lékař, autodoprava, 2 holiči, 2 hostince, krejčí, 3 obuvníci, řezník, 4 obchody se smíšeným zbožím, švadlena, trafika.\n\nI v období druhé světové války byl život v obci spojen s těžební činností. Krušnohorští havíři zajišťovali pro destrukční činnost odbojových skupin v celém křivoklátském kraji i mimo něj, trhaviny, rozbušky a zápalné šňůry. Ani poválečná léta nepřinesla snadnější život. 25. října 1945 schválila vláda dekret o znárodnění průmyslu, dolů a bank. Skončilo tím podnikání Pražské železářské společnosti a v roce 1946 byl důl začleněn do národního podniku Středočeské železorudné a uhelné doly Kladno, od roku 1950 do n.p. Železorudné doly Nučice, v roce 1958 do n.p. Železorudné doly a hrudkovny Ejpovice. Posledním provozovatelem byl n.p. Rudné a nerudné doly Ejpovice. Významným obdobím pro rozvoj obce byla modernizace dolu Krušná Hora, doprovázená nárůstem nových pracovních sil - horníků. Z tohoto důvody bylo v druhé polovině 50. let postaveno v obci „pohotovostní“ hornické sídliště se 46 byty. Po jejich obsazení se počet obyvatel v obci zvýšil na 700. Došlo k oživení společenského a kulturního života. Počátkem 60. let byla v obci postavena nová škola a vybudován vodovod v celé obci. Zásadním zlomem v historii bylo v roku 1967 úplné zastavení těžební činnosti z důvodu neefektivního zpracování železné rudy a následně došlo k likvidaci důlního provozu.\n\nV 70. letech byla vybudována řada větších i menších staveb vesměs dobrovolnou svépomocnou prací aktivních občanů - členů nejrůznějších společenských organizací (Tělovýchovná jednota, SDH, apod.). Postupně byla vybudována přístavba školy pro školní družinu, rekonstruováno veřejné osvětlení, vybudována požární zbrojnice, šatny na fotbalovém hřišti, přírodní kluziště, tenisové kurty. V průběhu 60. a 70. let bylo v okolí postaveno více než 280 chat a obec i její okolí se stalo rekreační oblastí pro mnohé občany z Berounska, Kladenska a hlavně z Prahy.\n\nPo roce 1989 byly opraveny fasády všech obecních budov, opraveny některé místní komunikace asfaltovým povrchem, rozšířeno a rekonstruováno veřejné osvětlení, vybudováno dětské hřiště. Na rozvoji obce se podílí i několik významných podnikatelů z obce. Mezi největší patří firma Energie -stavební a báňská a.s. která vlastní rekreační areál Hotelu Diana, další je Autobusová doprava Vratislav Hrubý, Stavební práce Jan Kalinič, Elektroservis Petr Šimon, Smíšené zboží Janouškovi a Neumannovi.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2011\n"}
{"id": "120548", "url": "https://cs.wikipedia.org/wiki?curid=120548", "title": "Kamenná Lhota", "text": "Kamenná Lhota\n\nKamenná Lhota () je obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1380.\n\n\n\n"}
{"id": "120549", "url": "https://cs.wikipedia.org/wiki?curid=120549", "title": "Kovanec", "text": "Kovanec\n\nObec Kovanec se nachází v okrese Mladá Boleslav, kraj Středočeský. Rozkládá se asi deset kilometrů západně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1546.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kovanec s 294 obyvateli v roce 1932 byly evidovány tyto živnosti a obchody: 2 hostince, kolář, kovář, obuvník, 5 rolníků, obchod se smíšeným zbožím, 2 trafiky.\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční dopravna Skalsko ve vzdálenosti 2,5 km ležící na trati 076 z Mělníka do Mladé Boleslavi.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Bělá pod Bezdězem, Bezno, Mladá Boleslav, Mšeno, Praha.\n\n"}
{"id": "120550", "url": "https://cs.wikipedia.org/wiki?curid=120550", "title": "Kostelní Hlavno", "text": "Kostelní Hlavno\n\nObec Kostelní Hlavno (nem.: Kirchenhlawno; (stare) \"Glauen\") se nachází v okrese Praha-východ, kraj Středočeský. Rozkládá se devět kilometrů severně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1052.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kostelní Hlavno \"(683 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: biograf Sokol, holič, hospodářské strojní družstvo, 3 hostince, kolář, 2 kováři, 3 krejčí, obchod s obuví Baťa, pekárna, 10 rolníků, 2 řezníci, sedlář, 4 obchody se smíšeným zbožím, spořitelní a záložní spolek, obchod se střižním zbožím, trafika, truhlář, 4 obchody se zemskými plodinami.\n\nChrám v obci na návsi, zasvěcený sv. Petru v okovech, se poprvé připomíná v roce 1339. Byla to stavba gotická, přifařena k ní byla všechna tři Hlavna (tj. také Sudovo Hlavno a Hlavenec). Po roku 1800 byl starobylý chrám zbořen, protože hrozil sesutím a vystaven chrám nynější, který byl 8. listopadu 1807 vysvěcen.\n\nZasvěcení hlavenského kostela svatému Petru v okovech je v Česku neobvyklé. Vychází z legendy o sv. Petrovi. Sv. Petr, původním jménem Šimon, rybář z Betsaidy, se stal následovníkem Ježíše a jedním z dvanácti apoštolů. Ježíš ho nazval Petrem a přirovnal ke „skále“, na které bude stát vybudovaná církev („Petr“ znamená „skála“). V době, kdy král Herodes pronásledoval apoštoly a dal popravit sv. Jakuba Většího, byl zatčen a uvězněn i Petr. Když ve vězení spal mezi dvěma vojáky, zjevil se mu anděl a vyvedl ho nikým nepozorován z vězení a ven z města. Umění toto téma vyobrazuje obvykle tak, že Petr je v cele spoután řetězy a dotekem ho probudí anděl, zjevující se v zářivém světle. Vojáci v brnění spí. Tato událost vykládána jako symbol osvobozené církve. Petrovy okovy jsou dle tradice dnes uloženy v bazilice San Pietro in Vinculis v Římě (podle níž byly zasvěceny další kostely – viz \"Kostel svatého Petra v okovech\").\n\nDopravní síť\n\nVeřejná doprava 2011\n\n"}
{"id": "120551", "url": "https://cs.wikipedia.org/wiki?curid=120551", "title": "Měňany", "text": "Měňany\n\nObec Měňany se nachází v okrese Beroun, kraj Středočeský, asi 7 km jižně od Berouna. Žije zde obyvatel.\n\nV obci se nachází rybník, hasičská zbrojnice, obchod s autodíly a dvě hospody.\n\nPrvní písemná zmínka o obci pochází z roku 1389.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nObec Měňany se skládá ze dvou částí na dvou stejnojmenných katastrálních územích:\n\nProjekt centrálního vytápění obce na biomasu získal v listopadu 2008 jako první v Česku ocenění Energy Globe Award jako nejlepší energeticky úsporný projekt v Česku. Projekt Česko reprezentoval na světovém finále soutěže v roce 2009 v Bruselu.\n\nDopravní síť\nVeřejná doprava 2011\n\n"}
{"id": "120552", "url": "https://cs.wikipedia.org/wiki?curid=120552", "title": "Svratouch", "text": "Svratouch\n\nObec Svratouch (německy \"Swratauch\") se nachází v okrese Chrudim v Pardubickém kraji. Žije zde obyvatel.\n\nNejvětším podnikem v obci je výrobní družstvo Dílo Svratouch, zabývající se výrobou z plechu.\n\nPrvní písemná zmínka o obci pochází z roku 1392, a to v listině, kterou prodával rychmburské panství Smil z Rychmburka Otovi Berkovi. V roce 1485 je Svratouch uváděn jako ves, patřící pod rychtu ve Svratce. Na konci 16. století byla ve Svratouchu sklárna. Roku 1651 je v ní doložen sklářský mistr Lorenc Preisler. Koncem 17. století měl Svratouch samostatnou rychtu. V té době byla obec pány na Rychmburku považována za „kacířské hnízdo“, neboť zde žilo velké množství tajných nekatolíků. Po vydání tolerančního patentu v roce 1781 se ve Svratouchu přihlásilo k evangelické víře 48 rodin, hned v prosinci 1781 zde byla založena evangelická matrika a v roce 1783 postavena i modlitebna a založena evangelická škola. Katolická škola vznikla v roce 1835, obě školy byly sloučeny v roce 1877.\n\nObyvatelé obce se vedle rolnictví živili především hrnčířstvím, tkalcovstvím a od konce 19. století také klempířstvím, které se v brzké době stalo nejrozšířenějším zaměstnáním obyvatel. Svratouch byl v té době největší obcí okresu Hlinsko po samotném okresním městě, žilo zde více než 1700 lidí.\n\nDne 9. 5. 1945 byl Svratouch, spolu se sousední Svratkou bombardován sovětským letectvem, terčem útoku byla prchající německá vojska. Bylo poškozeno několik domů a dvě osoby těžce raněny. Do 30. září 1950 patřila k obci i Česká Cikánka. K 1. říjnu 1950 byla Česká Cikánka usnesením pléna ONV v Hlinsku, ze dne 14. září 1950, z obce Svratouch vyčleněna a připojena ke Svratce.\n\nKostel byl zbudován v roce 1783 jako první evangelická modlitebna v celém okolí, dle starších úvah se jednalo o první postavený evangelický kostel po vydání Tolerančního patentu Josefa II. V roce 1911 byl přestavěn a přidána byla i věž s cibulovou bání.\n\nKaple ve střední částí obce byla vybudována v roce 1933.\n\n\n"}
{"id": "120553", "url": "https://cs.wikipedia.org/wiki?curid=120553", "title": "Věžky (okres Kroměříž)", "text": "Věžky (okres Kroměříž)\n\nObec Věžky se nachází v okrese Kroměříž ve Zlínském kraji. Žije zde obyvatel. Obec Věžky se nachází 11 km západně od Kroměříže.\n\nPrvní písemná zmínka o obci pochází z roku 1348. Od roku 1960 je sloučena s obcí Vlčí Doly.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nSamospráva obce od roku 2017 vyvěšuje 5. července moravskou vlajku. \n\n\n\n\n"}
{"id": "120554", "url": "https://cs.wikipedia.org/wiki?curid=120554", "title": "Vídeň (okres Žďár nad Sázavou)", "text": "Vídeň (okres Žďár nad Sázavou)\n\nVídeň je obec v okrese Žďár nad Sázavou v Kraji Vysočina. Žije zde obyvatel. Východně od obce se nachází přírodní památka Dobrá Voda.\n\nPodle některých názorů nesouvisí název obce se jménem rakouské metropole. Přesto historickou souvislost s rakouskou Vídní dokládá nejen středověký tvar jména vesnice „Wienna“, ale také nejstarší známá podoba obecní pečeti s typickou věží vídeňského chrámu sv. Štěpána. Jméno tak nejspíše souvisí s nejstaršími počátky osady, která náleží k nevelkému okruhu, osídleného z rakouského Podunají a projevujícího se německou podobou místního jména i okolních traťových názvů.\n\nPrvní písemná zmínka o obci pochází z roku 1370.\n\n\n\nOd roku 1895 v obci působí Sbor dobrovolných hasičů. Samospráva obce pravidelně vyvěšuje 5. července moravskou vlajku. \n\n\n"}
{"id": "120555", "url": "https://cs.wikipedia.org/wiki?curid=120555", "title": "Prosetín (okres Chrudim)", "text": "Prosetín (okres Chrudim)\n\nObec Prosetín (německy \"Prosetin\") se nachází v okrese Chrudim, kraj Pardubický. Leží 17 km na jihovýchod od Chrudimi a 3 km na západ od Skutče. Žije zde obyvatel.\n\nPrvní písemná zmínka o obci pochází z roku 1445. V roce 1934 bylo změněno z významového důvodu dřívější jméno \"Prasetín\" na \"Prosetín\".\n\n\n"}
{"id": "120556", "url": "https://cs.wikipedia.org/wiki?curid=120556", "title": "Kostelec (okres Jičín)", "text": "Kostelec (okres Jičín)\n\nObec Kostelec se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1320.\n\n"}
{"id": "120557", "url": "https://cs.wikipedia.org/wiki?curid=120557", "title": "Vlkava (okres Mladá Boleslav)", "text": "Vlkava (okres Mladá Boleslav)\n\nObec Vlkava se nachází ve Středočeském kraji v okrese Mladá Boleslav. Rozkládá se 17 km jižně od Mladé Boleslavi. Katastrální výměra obce je 774 ha a žije zde obyvatel. Součástí obce je i vesnice Bor.\n\nObec Vlkava je poprvé připomínána roku 1046. Ve 14. století bylo na Vlkavě několik vladyckých statků, od roku 1415 se uvádí středověká tvrz, kdy větší část vsi s tvrzí držel Hereš Masák z Vrutice. Po roce 1601 Chlivenský opustil zchátralou dřevěnou tvrz, postavil na Vlkavě zděný zámeček z kamene se dvěma kuchyněmi, světničkami, komorami a sklepy. Na místě původní dřevěné tvrze zde zbylo jenom prostranství ke skladování lesního, většinou palivového dříví. Roku 1636 se stal majitelem statků Vlkava Otta Bedřich hrabě z Harrachu. Roku 1736 byl na Vlkavě postaven nový zámek v barokním slohu. Nový zámek dali postavit tehdejší majitelé panství Harrachové. Ti postavili u zámku i pivovar. Nedaleko bývala vinice 8 korců, z níž se tlačívalo kolem 80 věder vína.\n\nRoku 1789 koupil zámek a statky Vlkavu Filip Nerean kníže z Fürstenberka a připojil jej k loučeňskému panství. V roce 1873 barokní zámek z části vyhořel, zřítila se jeho věž i s hodinami a zvonem a znakem hrabat Harrachů. Obec tím ztratila krásnou architektonickou dominantu. V roce 1874 vyhořel lihovar (tzv. vinopalna, která stála na západ od obytné budovy zámku). Růst obce byl doprovázen výstavbou občanské vybavenosti, z nichž podstatnou se stala roku 1910 výstavba obecné (dnes mateřské) školy.\n\nK roku 1921 se panství propadlo do velkých dluhů, hospodařilo tak špatně, že dluhy nebylo již možno platit. V roce 1924 byla provedena parcelace velkostatku tak, že dělníci dostali odstupné, jež mnozí využili k nákupu pozemků. Kdo ze zaměstnanců dvora nechtěl penzi či odstupné, ten byl nucen dvůr opustit a v mnoha případech se z obce odstěhovat, pokud v ní neměl svůj vlastní domek. Pro mnohé tu znamenala pozemková reforma počátek samostatného zemědělského hospodaření. Po provedení pozemkové reformy povolil Pozemkový úřad bývalému velkostatkáři Thurn Taxisovi prodat volně zbývající statky.\n\nV letech po první světové válce ovlivnila výstavbu obce místní podnikatelská aktivita i družstevní výstavba rodinných domů na pozemcích prováděné parcelace velkostatku. Obec se stala rovněž vyhledávaným místem letních pobytů městského obyvatelstva, na východním okraji území obce sousedícím s katastrem obce Loučeň, byla vybudována u lesního rybníka Jivák chatová osada. V roce 1930 měla obec historicky největší počet 595 trvale bydlících obyvatel.\n\nV obci Vlkava \"(přísl. Bor, 599 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody: cukrovar, obchod s cukrovinkami, holič, 3 hostince, kolář, kovář, 2 obuvníci, 2 pekaři, pivovar, 2 řezníci, 2 obchody se smíšeným zbožím, spořitelní a záložní spolek pro Vlkavu, trafika, velkostatek.\n\nNa sklonku druhé světové války se někteří vlkavští a čachovičtí občané zmocnili vojenských skladů nedaleko Jiváku s cílem podpořit Pražské květnové povstání ukořistěnými zbraněmi a municí. Obci tehdy hrozil osud Lidic a pravděpodobně jen díky rychlému postupu vítězných vojsk nebyla Vlkava vypálena. Po požáru cukrovaru byl rozvoj obce ochromen zničením místního zpracovatelského průmyslu.\n\nDíky příznivé dopravní poloze obce se při silnici I/38 vybudovala ve Vlkavě čerpací stanice pohonných hmot a motorest.\n\nVlkava je ve svazku obcí \"Svatojiřský les\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nMajitel panství kníže Thurn Taxis prodal v roce 1921 nejen pivovar, ale i panský hostinec ve Vlkavě pivovaru v Klášteru Hradiště nad Jizerou. Roku 1925 byla postavena ve vlkavském pivovaru nová stáčírna piva, sklep na sudové pivo a strojní umývárna na elektrický pohon a pořízen byl i parní stroj. V pivovaru se vařilo pivo světlé i černé. Roku 1942 byl na rozkaz ministerstva výživy pivovar ve Vlkavě zrušen a byl zde zřízen jen sklad Dobrovického pivovaru. Roku 1948 byla část bývalého pivovaru dána do pronájmu Jednotě hospodářského družstva v Nymburku a zřízena zde moštárna. Sklepy bývalého pivovaru byly zužitkovány ke skladování ovoce na zimu, kdežto lednice u velkostatku byla využita ke skladování brambor, v půdních prostorách se skladovalo obilí.\n\nMajitel loučeňského panství (zahrnovalo panství Loučeň, panství Vlkava, a panství Dobrovice) Karel Anselm Thurn-Taxis (18. 6. 1792 – 25. 8. 1844), císařský tajný rada, nejvyšší zemský komoří v království Českém a generálmajor à la suite se výrazně zapsal do hospodářského rozvoje nejen svého panství ale celého širokého okolí. V roce 1831 založil v Dobrovici cukrovar, který nesl ochrannou známku \"TTD – Thurn Taxis Dobrovice\", jež je dodnes používána akciovou společností Tereos TTD.\nPo jeho smrti rozvíjel dále otcovu hospodářskou činnost princ Hugo Maxmilián Thurn-Taxis (3. 7. 1817 – 28. 11. 1889), nejvyšší komorník císaře Františka Josefa I., člen dvorské rodinné rady a poslanec na Zemském sněmu českém a v Říšské radě. V roce 1870 byl při železniční stanici Vlkava (od období JŘ 2007/2008 přejmenované na Čachovice) postaven nový cukrovar, který poskytl nebývalý rozvoj pracovních příležitostí obyvatelstvu obce i okolí. Později začal budovat řepařskou drážku z Vlkavy do Nového Ronova (dnes Oskořínek).\n\nPolabské řepařské drážky vznikaly na přelomu 19. a 20. století a jejich délka přesáhla 130 kilometrů. Spojovaly ve vzdálenostech i více než deseti kilometrů katastry řepařských obcí s cukrovary, kam přivážely cukrovou řepu přímo z polních skládek. Provoz na vlkavské úzkokolejce rozchodu 760 mm však musel v roce 1899 zahajovat již syn Huga Maxmiliána, princ Alexandr Jan Vincenc Thurn-Taxis (1. 12. 1851 – 21. 7. 1939), který po šesti měsících od úmrtí otce převzal panství (Loučeň, Dobrovice, Mcely, Vlkava, Niměřice a Cetno). Za jeho hospodaření byla řepařská drážka v roce 1923 rozšířena severní odbočkou mezi obcemi Jizbice a Patřín do obcí Mcely a Studečky.\n\nŽelezniční stanice Vlkava a vlečka cukrovaru fungovaly za druhé světové války jako překladiště zbraní pro vojenské sklady, které byly vybudovány v lesích východně od Vlkavy. Překladiště zbraní bylo na konci války zničeno a cukrovar vyhořel. Cukrovar a provoz na řepařské drážce nebyly nikdy obnoveny, úseky vedoucí po polích jižně od lesního komplexu zůstaly zachovány, ale byly hustě zarostlé vegetací se sotva znatelnou pěšinou.\n\nNa podzim roku 2006 se začalo v trase bývalé řepařské drážky s odstraňováním náletových stromů a křovin a 1. června 2007 byla slavnostně otevřena asfaltová cyklostezka Čachovice – Patřín – Loučeň, nazvaná \"Taxis\". Cyklostezka je 5,3 km dlouhá a v úseku od bývalého cukrovaru až po myslivnu „V Sloupčí“ tj. v délce 4,4 km využívá původních náspů i mostků řepařské drážky.\n\nAsi na počátku 16. století byl založen velký Vlkavský rybník na západním okraji obce. Rybník je napájen říčkou Vlkavou, kterou však zdejší obyvatelé spíše nazývají Doubravka. Pod rybníkem vybudoval v polovině 16. století Kašpar Granovský z Granova panský mlýn. Pozdější majitel Vlkavy Adam Linhart z Najenperka se také soudil roku 1610 s hejtmanem v Benátkách o spornou maximální výšku hladiny Vlkavského rybníka: Šlo o to, aby mlýn měl dostatek vody, ale i o to, aby nadměrná voda nepoškodila císařské louky.\n\nNa konci 17. století zde byl mlynářem Jan Brixi, zakladatel tzv. vlkavské větve hudebního rodu Brixiů. Jan Brixi byl otcem Šimona Brixiho, dědem velkého barokního skladatele Františka Xavera Brixiho a hudebníka Jana Josefa Brixiho. V držení potomků Jana Brixiho byl mlýn až do roku 1810.\n\nMlýn přestal být provozován roku 1877, kdy přešel do majetku cukrovaru a byl zde přistavěn nový dům čp. 64. Rybník dnes obhospodařuje Rybářství v Chlumci nad Cidlinou a.s., které hospodaří na vodních plochách v kraji Královéhradeckém, Pardubickém, Středočeském a Libereckém.\n\n\nSilniční doprava\n\nObcí vede silnice I/38 Kolín – Nymburk – Vlkava – Mladá Boleslav – Doksy – Jestřebí.\n\nŽelezniční doprava\n\nÚzemí obce protíná Trať 071 Nymburk – Mladá Boleslav. Železniční stanice na území obce není. Nejblíže obci je železniční stanice Čachovice ve vzdálenosti 1 km ležící na trati 071 z Nymburka do Mladé Boleslavi.\n\nAutobusová doprava\n\nV obci zastavovaly v červnu 2018 autobusové linky jedoucí do těchto cílů: Dobrovice, Lysá nad Labem, Mladá Boleslav, Nymburk.\n\n"}
{"id": "120558", "url": "https://cs.wikipedia.org/wiki?curid=120558", "title": "Čížov", "text": "Čížov\n\nObec Čížov (německy \"Zeisau\") se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Czyzow (1358), Czizow (1360), Czeyzaw, Czyzow (1386), Czizow (1481), Czyzow (1504), Czeusaw (1545), Zeisaw (1601), Zeyszaw (1678), Zeyssau (1718), Zeisau (1720), Zeyssau (1751), Zeisau, Čyžow (1846), Zeisau a Čyžov (1872) až k podobě Čížov v roce 1881). Německý název byl přejat z českého Čížov. Místní jméno vzniklo přivlastňovací příponou k osobnímu jménu Číž (pták čížek).\n\nPrvní písemná zmínka o obci pochází z roku 1358. V roce 1558 vesnici koupilo město Jihlava. V letech 1869–1879 patřila jako osada k obci Rančířov. V letech 1961–1988 byla součástí obce Vílanec, poté v letech 1989–1991 součástí města Jihlava, zcela se osamostatnila k 1. lednu 1992.\n\nČížov leží v okrese Jihlava v Kraji Vysočina. Nachází se 7 km jižně od Jihlavy, 3 km severozápadně od Rosic a 8,5 km severně od Stonařova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 525 metrů. Nejvyšší bod, Kamenný vrch (659 m n. m.), leží na východní hranici katastru obce. Katastrem protéká řeka Jihlávka, do které se na jižní hraně území Čížova vlévá zleva Popický potok, poté zprava Rosický potok a u autobusové zastávky v obci zprava Čížovský potok, který pramení na území Čížova u Kamenného vrchu. Západním cípem protéká potok Okrouhlík, na němž leží pět rybníků: Popický rybník, Horní Okrouhlík, Střední Okrouhlík, Dolní Okrouhlík a Rančířovský rybník I.\n\nKolem Okrouhlických rybníků se rozprostírá chatová osada Okrouhlík. Tato osada byla založena v roce 1945, ale několik chat původních německých obyvatel zde bylo již před válkou. V současné době má osada 146 chat, nachází se v ní hospoda u Billa a osada žije čilým společenským životem. V létě je k dispozici travnatá pláž a Horní a Střední Okrouhlík s relativně čistou vodou. V zimě je osada napojena na síť udržovaných lyžařských stop Lyžařské Jihlavsko, vycházejících z města Jihlava. Sníh je však stále vzácnější.\n\nPodle sčítání 1930 zde žilo v 42 domech 244 obyvatel. 14 obyvatel se hlásilo k československé národnosti a 229 k německé. Žilo zde 244 římských katolíků.\n\nObec se rozkládá na katastrálním území \"Čížov u Jihlavy\" a člení se na dvě základní sídelní jednotky – Čížov a Čížov-západ.\n\nSoučástí katastru obce je i chatová osada Okrouhlík, rekreační oblast nadregionálního významu. Přestože Okrouhlík čítá 146 obydlí od původních chat až po nově postavené rodinné domy, stálí obyvatelé v něm žijí pouze v několika obydlích.\n\nObec má sedmičlenné zastupitelstvo, v jehož čele stojí od roku 2006 starosta Přemysl Moravec.\n\nV obci sídlí firmy Casa Partida, spol. s r.o., Okrouhlík FM, s.r.o, Cerebro s.r.o, FM – Credit s.r.o., PRODAKT s.r.o., Stomatologické centrum ARTDENT s.r.o., Tokar & spol. s.r.o., M-K-M, spol. s r.o. a ATD Jihlava, s.r.o.. Obcí prochází silnice I. třídy č. 38 z Vílance do Rančířova a místní komunikace III. třídy č. 03827. Dopravní obslužnost zajišťují dopravci ICOM transport, Radek Čech - Autobusová doprava a TRADO-BUS. Autobusy jezdí ve směrech Jihlava, Dačice, Bítov, Nová Říše, Stará Říše, Zadní Vydří, Opatov, Vílanec, Loučky, Stonařov, Želetava, Budeč, Znojmo, Telč, Hrotovice a Moravské Budějovice.\n\n\n"}
{"id": "120559", "url": "https://cs.wikipedia.org/wiki?curid=120559", "title": "Mileč", "text": "Mileč\n\nObec Mileč () se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "120560", "url": "https://cs.wikipedia.org/wiki?curid=120560", "title": "Držkov", "text": "Držkov\n\nObec Držkov (německy \"Drschke\") se nachází v okrese Jablonec nad Nisou, kraj Liberecký. Žije zde  obyvatel.\n\nPrvní písemná zmínka o obci pochází z roku 1352. Obec má archeologicky doložené osídlení již z 10.–11. století. Držkov ležel na zemské stezce spojující Turnov s Novosvětským průsmykem. Držkov byl součástí panství Návarov, v jehož vlastnictví se vystřídali Valdštejnové, Vartenberkové, Hazenburkové a rod Smiřických. Po bitvě na Bílé hoře se stal majitelem panství Albrecht z Valdštejna, který je postoupil vdově po generálu Lamottovi. V roce 1669 byl postaven v Držkově zděný kostel Sv. Bartoloměje, který byl do současné podoby, přestavěn v polovině 19. století.\n\nObec byla až do šedesátých let devatenáctého století obcí zemědělskou. V té době se zde začala rozšiřovat sklářská výroba (korále, kroužky) a obec se začala měnit na průmyslovou. Tento přechod završil na přelomu století vznik dvou textilních továren (tkalcoven). V roce 1909 byl Držkov povýšen na městys. Jeho největší rozkvět probíhal ve 20.–30. letech dvacátého století. Počet domů se tehdy zvýšil o třetinu – na 210, počet obyvatel dosáhl tisícovky, obec byla elektrifikována, byl postaven obecní vodovod a z části i kanalizace a přes určitý útlum spojený se světovou hospodářskou krizí dosáhl Držkov vysokého životního a kulturního standardu a to zejména díky sklářské výrobě bižuterního a uměleckého charakteru (korále, ryté sklo). Po Mnichovu se Držkov stal hraniční obcí (ještě v protektorátu). Po válce se vedle průmyslu rozvíjí i intenzívní zemědělství.\n\n\n"}
{"id": "120561", "url": "https://cs.wikipedia.org/wiki?curid=120561", "title": "Suchá (okres Jihlava)", "text": "Suchá (okres Jihlava)\n\nObec Suchá (německy \"Dürre\") se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty ze Suché (1408), Sucha (1415), Dürre (1720), Dirre (1751), Dirre, Düren a Sucha (1798), Duerre a Sucha (1846), Dürre a Suchá (1850, 1872), Suchá (1881) až k podobám Suchá a Dur v roce 1924. Místní jméno je odvozeno od přídavného jména suchá či německy dürre a odkazovalo na říčku či půdu a louky, které při nedostatku vody vysychají či nemají dostatečnou vlhkost.\n\nPrvní písemná zmínka o obci pochází z roku 1359. V roce 1530 vesnici koupilo město Jihlava.\n\nV letech 1869–1880 byla osadou Prostředkovic. V roce 1961 se místní částí obce staly vesnice Beranovec a Prostředkovice.\n\nSuchá leží v okrese Jihlava v Kraji Vysočina. Nachází se 12 km jižně od Jihlavy, 2 km severně od Stonařova a 10 km východně od Třeště. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 542 metrů. Nejvyšší bod, Suchá (633 m n. m.), leží v severní části obce. Obcí protéká řeka Jihlávka, do které se severně od obce zprava vlévá Sokolíčský potok a následně zleva Lovecký potok.\n\nPodle sčítání 1930 zde žilo v 43 domech 214 obyvatel. 11 obyvatel se hlásilo k československé národnosti a 202 k německé. Žilo zde 214 římských katolíků.\n\nObec se člení na 3 místní části – Beranovec, Prostředkovice a Suchá, které leží na 3 stejnojmenných katastrálních území (pojmenované „Beranovec“, „Prostředkovice“ a „Suchá u Jihlavy“) a má tři stejnojmenné základní sídelní jednotky.\n\nObec má sedmičlenné zastupitelstvo, v jehož čele stojí starostka Miroslava Bártů.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 22. října 2008. Znak: V zeleném štítě doleva vykračující stříbrný čelně hledící býk, z jehož hřbetu vyrůstá zlatý snop. Vlajka: Zelený list s bílým k vlajícímu okraji vykračujícím, čelně hledícím býkem, z jehož hřbetu vyrůstá žlutý obilný snop. Poměr šířky k délce listu je 2 : 3.\n\nV obci sídlí firma PYXES s.r.o. Obcí prochází evropská silnice E59 a komunikace I. třídy č. 38. Dopravní obslužnost zajišťují dopravci ICOM transport, TRADO-BUS a Radek Čech - Autobusová doprava. Autobusy jezdí ve směrech Jihlava, Dačice, Bítov, Nová Říše, Stará Říše, Zadní Vydří, Opatov, Vílanec, Loučky, Stonařov, Želetava, Budeč, Znojmo, Telč, Hrotovice a Moravské Budějovice. Obcí prochází žlutě značená turistická trasa ze Sokolíčka na Špičák.\n\nMístní děti dojíždějí do základní školy ve Stonařově. Působí zde Sbor dobrovolných hasičů Suchá.\n\n\n\n"}
{"id": "120562", "url": "https://cs.wikipedia.org/wiki?curid=120562", "title": "Heřmanice (okres Havlíčkův Brod)", "text": "Heřmanice (okres Havlíčkův Brod)\n\nHeřmanice () jsou obec v okrese Havlíčkův Brod v Kraji Vysočina. Žije zde obyvatel. V údolí západně od obce protéká Doubravka, která je pravostranným přítokem říčky Hostačovky.\n\nPrvní písemná zmínka o obci pochází z roku 1281.\n\nV letech 1869-1960 sem jako osada příslušely Bučovice, které sem opět spadají jako místní část od 24. listopadu 1990.\n\n\n\n"}
{"id": "120563", "url": "https://cs.wikipedia.org/wiki?curid=120563", "title": "Bílov (okres Nový Jičín)", "text": "Bílov (okres Nový Jičín)\n\nBílov (německy \"Bielau\") ve starých listinách psán jako \"Bělov\", \"Byelow\", je obec, která se nachází v okrese Nový Jičín v Moravskoslezském kraji. Žije zde obyvatel. Bílov je situován jako obec na kopci, který je osídlen směrem k jihu. Historie obce je písemně doložena k roku 1329. Stejný letopočet má ve štítě dům č.p. 1, což je budova fojtství.\n\nVznik obce nelze přesně datovat. Podle nálezů z různých míst na katastru obce, kdy byly nalezeny předměty z mladší doby kamenné (hlíněná cívka, broušené a štípané kamenné nástroje tzv. pazourky). Lze usoudit, že toto území byl osídleno lidmi, kteří žili na nedalekém území Štramberka – Šipka (jeskyně). Obec patří do území přírodního parku Oderské vrchy.\n\nJméno obce bylo odvozeno od majitele obce, tedy jím mohl být člověk, který se jmenoval Bilo nebo Biel (Běl). První písemná zmínka o obci pochází z roku 1329, kdy je v latinsky psaných dokumentech uveden název obce ve tvaru Below, od roku 1517 pak v současném tvaru Bílov.\n\nObec patřila do majetku rodu pánů z Kravař. V roce 1316 získal Vok I. z Kravař od krále Jana Lucemburského Fulnek a k tomu Klimkovice a Bílovec. Dalšími majiteli byli jeho synové, bratři Jan I. řečený Jašek z Kravař a Drslav z Kravař. V tomto období zesnul rychtář Rudlin, vdova Bořislava získala fojství jako dědičné. \n\nV roce 1389 založil Beneš z Kravař a Krumlova ve Fulneku klášter zákoníků sv. Augustýna. V roce 1391 daroval Lacek z Kravař a Helfštejna tomuto klášteru obec Bílov a Starou Ves. V roce 1421 si vzal Jan z Kravař Anežku, dceru Přemka Opavského a nechal ji zapsat statky Fulnecko-Bílovské. \n\nZa husitských válek se zde vystřídalo několik majitelů. Jedním z nich byl Vaněk Třicátník z Vojetína a po něm jeho syn Jan Třicátník, ten až do roku 1480. Po nich pak Jan ze Žerotína a jeho syn Bernart z Žerotína do roku 1520, kdy po soudním sporu museli panství vrátit. Od 16. století byla obec opět součásti Fulneckého kláštera sv. Augustýna. Po jeho zrušení v roce 1784 se obec stala součásti Pustějovského panství.\n\nV 19. století byl na jižním konci vystavěn hospodářský dvůr znám jako Blücherův dvůr (německy \"Blücherhof\"). Místně označován jako Dolní dvůr, Spodní dvůr. Ten byl součásti majetku Gebharda II. Blüchera z Wahlstadtu. Souřadnice 49°42'52.0\"N 17°59'27.9\"E. Dnes již neexistuje.\n\nSoučástí Bílova byla do roku 1947 osada Labuť (německy \"Wipplarsdorf\").\n\nObec patřila do několika politických okresů: Opava 1850–1855 a 1868–1896, Bílovec 1855–1868 a 1896–1960, Nový Jičín od 1960.\n\nObec náležela do územního celku Sudety s převahou obyvatel s česky psaným příjmením. Seznam obyvatel z roku 1590 byl: 15 s českým příjmením, 13 s německým, jeden byl neurčen. Nejstarší pozemková kniha z let 1656–1707, která byla vedena do roku 1682 česky.\n\nMezi léty 1610–1621 byl poměr Čechů a Němců obyvatel vyvážený, tedy 50:50. Mnoho rodin bylo jistě smíšených a se znalostí obou jazyků. Fojtství byly převážně v českém držení. Na počátku 18. století došlo k posílení německého vlivu ze strany území Kravařska.\n\nPři sčítání lidu 15. února 1921 bylo: \n\nPo osvobození 2. května 1945 a odsunu německého obyvatelstva, byla obec osídlena českými obyvateli hlavně z Bílovecka, Valašska, Jablunkovsko a ze Slovenska.\n\nVětšina dosídlených obyvatel našla uplatnění v zemědělských podnicích (JZD Bílov , Státní statek Bílovec , Velkovýkrmny Velké Albechtice), v bíloveckém podniku Koh-i-noor, průmyslových podnicích ve Fulneku, Odrách a Ostravě.\n\nV obci je řada míst, která jsou po staletí známá a slouží jako identifikační body v krajině:\n\n\nV obci je řada možností pro společenské a kulturní využití, vč. přístupu k orgánům samosprávy. Přehled lze nalézt i na obecní mapě. \n\nBílov patři od roku 1945 pod správu města Bílovec. Počátkem roku 2010 získal samostatnost. Obecní znak vychází z pečetidla, které je datováno k roku 1706.\n\nVznik školy je doložen k roku 1605. Do konce 18. století se vyučovalo v domě č.p. 34. Na počátku 19. století byla postavena nová škola s č.p. 99 (\"dnes mateřská škola\"). Počátkem 20. století, tedy v roce 1900, byla postavená jednopatrová škola č.p. 5 (tzv. německá škola). Od roku 1926 byla zřízena v jedné z budov statku jednotřídní česká škola. V roce 1927 se výuka přesunula do budovy č.p. 99. Vedle sebe byly tedy dvě školy – německá v č.p. 5 a česká v č.p. 99.\n\nPo Mnichovské dohodě, přesněji 7. října 1938, byla česká škola uzavřena a učilo se pouze německy. Po odsunu německého obyvatelstva v roce 1945, bylo zahájeno české vyučování. Prvním českým učitelem byl dne 16. června 1945 jmenován Miloslav Kašpar Pilich (* 7. února 1902, Chudobín u Litovle č.p. 31 tj. budova školy, jeho otec Jan Pilich byl nad-učitel v Chudobíně). Od roku 1945 byla škola tzv. dvojtřídka, kdy v jedné třídě se učili žáci 1. a 3. ročníku, a v další třídě 2. a 4. ročníku.\n\nZákladní škola byla zrušena k 31. lednu 2018, rozhodnutím ZO obce.\n\nV roce 2014 bylo dostavěno víceúčelové sportovní zařízení s hřištěm, tenisovým kurtem s umělým povrchem. \n\nNedaleko cesty Bílovec – Fulnek byla vystavěna vodní nádrži jménem Hubleska, která slouží místnímu rybářskému spolku. \n\n\n\nPrvní dům v obci byl vždy rychta (při zahájení číslování domů v roce 1771 dostala číslo 1), nebo také fojství. V opavských zemských deskách je Bílov zapsán s privilegiem na fojství z roku 1572. Známými fojty v obci byli členové rodu Schenků (česky Šenků), kteří nechali před kostelem vysadit lípu. \n\nKostel sv. Vavřince byl původně dřevěnou stavbou. V kostele je zvon s latinským nápisem pochází z roku 1495. V letech 1709–1731 byla dřevěná stavba nahrazena kamennou. V roce 1733 byla postavena věž. V roce 1771 byl rozšířen a zvednut o jedno patro. V roce 2012 došlo k rekonstrukci střechy věže.\n\nKolem kostela byl hřbitov. V roce 1915 byl zakoupen pozemek za obcí poblíž lesa, který je znám jako Buš. Za dob socialismu, byl hřbitov zlikvidován (kříže a náhrobky byly zbořeny, hroby byly zavezeny vrstvou zeminy). Od kostela byla možnost sejít na hlavní cestu, po kamenných schodech. Průchod je zazděn, zůstaly jen schody.\n\nV kostele je dřevěný betlém, který je instalován vždy na období Vánočních svátků.\n\nPrní fara byla v obci zřízena za působení probošta Tomáše Šilera (†1624), kdy obce Bílov, Stará Ves a Pustějov zakoupily selský dvůr a udělaly z něj faru. V roce 1814 byla v obci vystavěna nová fara s číslem popisným 100. Stála hned vedle domu rychtáře (fojtství) s číslem popisným 1. Dnes na tomto místě stoj dům č.p. 98.\n\nFarářem v obci po roce 1910 byl Emil Pilich (* 29. srpen 1881, Chudobín u Litovle č.p. 31 tj. budova školy, jeho otec Jan Pilich byl nad-učitel v Chudobíně). Na faře mu byla hospodyní jeho sestra Františka Maria Pilchová (* 14. únor 1895). Provdána dne 4. leden 1919, za Františka Schenka (* 21. březen 1891, Bílov č.p. 1, rychta). Manželství bylo bezdětné.\n\nDnes bohuslužby zajišťuje Farnost Bílovec. \n\nBoží muka se nacházení na silničním tahu Bílovec–Fulnek, při sjezdu do obce. \n\nKříž u kostela sv. Vavřince. \n\nKříž na silniční tahu Bílovec–Fulnek. \n\nKříž u autoservisu (poblíž domu č.p. 159). \n\nMorový sloup z roku 1549 se nachází na horním konci obce.\n\nPod budovou č.p. 123 (bývalá hospoda) se nachází staré sklepy datované do počátku 16. století, byly součásti Fulneckého kláštera sv. Augustýna.\n\nV obci bylo několik mlýnů , z nichž se dochovaly pouze mlýnské kameny, které jsou poblíž Božích muk.\n\n\nV první světové válce padlo celkem šest obyvatel Bílova za C. K. mocnářství: Petr Barta ročník 1894, Rudolf Böhm ročník 1884, Josef Brosmann ročník 1892, Josef Domes ročník 1890, Franz Holan ročník 1888, Emil Staněk ročník 1888. \n\nJeden obyvatel se stal členem Československých legií: Adolf Hekur ročník 1897. \n\nNaproti školy je Památník obětem 2. světové války. \n\nV obci se nachází dvě památné lípy, které byly vysázeny po ukončení 2. světové války po stranách kříže, který je umístěn u kostela sv. Vavřince.\n\nNa katastru obce je postavena rozhledna v lokalitě zvaná Kanihůra. Vyhlídková plošina je umístěna ve výšce 26,25m a vede k ní venkovní ocelové schodiště se 137 schody.\n\nV katastrálním území obce, v lese Hubleska se nachází vila rodiny Mathiase Salchera zakladatele společnosti Massag (č.p. 111).\n\nNa místě, kde je dnes sportovní centrum byl podzemní rezervoár vody pro obec a hospodářské dvory.\n\nÚzemím obce prochází tyto komunikace:\n\n\n"}
{"id": "120565", "url": "https://cs.wikipedia.org/wiki?curid=120565", "title": "Nové Sady (okres Žďár nad Sázavou)", "text": "Nové Sady (okres Žďár nad Sázavou)\n\nNové Sady () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1356.\n\nV letech 1992-2006 byl starosta obce Jan Klíma, 2006–2010 působil jako starosta František Pirochta, od roku 2010 tuto funkci vykonává Karel Klíma.\n\n\nÚzemím obce prochází dálnice D1, silnice II/602 v úseku Velká Bíteš – Nové Sady – Velké Meziříčí a silnice III/3924 v úseku Nové Sady – Holubí Zhoř.\n\n"}
{"id": "120566", "url": "https://cs.wikipedia.org/wiki?curid=120566", "title": "Konecchlumí", "text": "Konecchlumí\n\nObec Konecchlumí se nachází v okrese Jičín v Královéhradeckém kraji, zhruba 10 km vjv. od Jičína. Žije v ní obyvatel.\n\nPrvní písemná zmínka o obci pochází z roku 1226. Na přelomu 16. a 17. století vlastnil vesnici Vilém starší Konecchlumský z Konecchlumí, jeden z 27 vůdců stavovského povstání popravených v roce 1621 na Staroměstském náměstí.\n\n\n\n"}
{"id": "120567", "url": "https://cs.wikipedia.org/wiki?curid=120567", "title": "Úlibice", "text": "Úlibice\n\nObec Úlibice se nachází v okrese Jičín v Královéhradeckém kraji. Žije zde obyvatel.\n\nPrvní písemná zmínka o obci pochází z roku 1355. Od 1. července 1980 do 23. listopadu 1990 byla obec spolu se svou částí Řeheč součástí města Jičín.\n\n\nV Úlibicích se nachází také Úlibická bažantnice, přírodní rezervace se starým lužním porostem a staletými duby.\n\n\n"}
{"id": "120568", "url": "https://cs.wikipedia.org/wiki?curid=120568", "title": "Nová Lhota (okres Hodonín)", "text": "Nová Lhota (okres Hodonín)\n\nNová Lhota (německy \"Neu Lhotta\") je obec v okrese Hodonín v Jihomoravském kraji, v CHKO Bílé Karpaty, 19 km jihovýchodně od Veselí nad Moravou. Je to nejvýše položená obec Jihomoravského kraje (484 m n. m.). Žije zde obyvatel.\n\nNovou Lhotou protéká Lhotský potok. Součástí Nové Lhoty je malá rekreační osada Vápenky ležící severovýchodně od obce a společně mají 690 stálých obyvatel.\n\nPrvní písemná zmínka pochází z roku 1598. Původní obyvatelé byli dřevorubci najatí vrchností Strážnického panství. Protože dřevorubci měli na kácení \"lhutu\", říkalo se jim Lhotaři a místu, kde stavěli své první osady, Lhotka. Tato osada se skládala z horní a dolní vesnice. Jižní část, rozkládající se na svahu stráně zvané Lazy, nesla název Stará Lhotka a severní, níže položená a později vzniklá, se jmenovala Nová Lhotka. V roce 1751 byl v obci sepsán Raškův kancionál.\n\nDominantou obce je barokní kostel svatého Matouše postavený v 18. století. Na území obce najdeme několik domů postavených ve stylu lidové vesnické architektury 19. století. Vápenky byly založeny v 18. století jako dělnická osada. V osadě se dochovala zajímavá kolonie dělnických domků. Kolonie je chráněná jako památková zóna. Název osady je odvozen podle vápence, který se tu v minulosti těžil.\n\nV roce 2016 byl vytvořen obecní znak podle pečeti z roku 1619.\n\n\n\n\n"}
{"id": "120569", "url": "https://cs.wikipedia.org/wiki?curid=120569", "title": "Strážovice", "text": "Strážovice\n\nStrážovice ( ) jsou obec v okrese Hodonín v Jihomoravském kraji, 5 km západně od Kyjova. Žije zde obyvatel. Od roku 2002 je členem Mikroregionu Babí lom.\n\nArcheologické nálezy zde dokládají kulturu se zvoncovitými poháry, únětickou i lužickou kulturu. Poprvé je obec zmiňována v roce 1131 v listině Jindřicha Zdíka jako statek břeclavského kostela. V roce 1605 byla ves vypálena vojskem Štěpána Bočkaje a roku 1623 opět vypleněna. V roce 1923 byl založen hřbitov a roku 1928 byla obec elektrifikována.\n\nZastupitelstvo obce má 7 členů. Voleb do zastupitelstva v říjnu 2010 se účastnilo 316 (tj. 68,4 %) voličů. Ve volbách zvítězilo místní uskupení \"Sdružení Občané za demokracii\", které získalo 27,82 % hlasů a 2 mandáty v zastupitelstvu, dále \"Sdružení nezávislých kandidátů\" (26,85 %, 2 mandáty), KDU-ČSL (24,06 %, 2 mandáty) a KSČM (21,27 %, 1 mandát). Starostou byl zvolen MVDr. Vladimír Ždánský (KDU-ČSL) a místostarostou Jan Válek (\"Sdružení nezávislých kandidátů\"). Na ustavujícím zasedání zastupitelstva v listopadu 2014 byl starostou zvolen Petr Markus.\n\nObec náleží do senátního obvodu č. 79 - Hodonín. Do roku 1960 patřila do okresu Kyjov.\n\nPři sčítání lidu v roce 2001 se 85,7 % obyvatel přihlásilo k české národnosti a 12,8 % k moravské. 65 % se hlásilo k Římskokatolické církvi, 28 % bylo bez vyznání a 5,5 % obyvatel vyznání neuvedlo. Průměrný věk byl 38 let.\n\nStrážovicemi vedou autobusové linky č. 729661 z Kyjova do Násedlovic a č. 729106 z Kyjova do Brna. Z Kyjova je přímé železniční spojení s Brnem po trati č. 340 (tzv. Vlárská dráha). Obcí prochází silnice I/54 a k jihozápadu vybíhá silnice III/41924 do Stavěšic. Přes Strážovice vede zeleně značená turistická trasa, po které je možné přijít na Strážovský kopec (1 km). Trasa vede většinou polními cestami do okolních obcí.\n\n\n\n\n"}
{"id": "120570", "url": "https://cs.wikipedia.org/wiki?curid=120570", "title": "Líšná (okres Žďár nad Sázavou)", "text": "Líšná (okres Žďár nad Sázavou)\n\nLíšná () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1500.\n\n\n"}
{"id": "120571", "url": "https://cs.wikipedia.org/wiki?curid=120571", "title": "Mirošov (okres Žďár nad Sázavou)", "text": "Mirošov (okres Žďár nad Sázavou)\n\nMirošov () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1338.\n\n\n"}
{"id": "120572", "url": "https://cs.wikipedia.org/wiki?curid=120572", "title": "Vidonín", "text": "Vidonín\n\nVidonín () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1354, v němž se připomíná majitel zemanského dvora Jan z Vidonína.\n\n\n\n\n"}
{"id": "120573", "url": "https://cs.wikipedia.org/wiki?curid=120573", "title": "Přezletice", "text": "Přezletice\n\nObec a vesnice Přezletice, (něm. \"Predletitz\", v historii (doloženo např. v letech 1437, 1533, 1844) a lidově též ve variantě \"Předletice\") se nachází v okrese Praha-východ, kraj Středočeský. Rozkládá se v sousedství Prahy-Vinoře, asi patnáct kilometrů severovýchodně od centra Prahy a osm kilometrů jihozápadně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o vsi je z roku 1352, kdy ji koupil pekař Pecold Čepice od vdovy Freclina z Posenpacha, hofrychtéře měst královských.\n\nOd konce 16. století byly Přezletice připojeny ke Ctěnicím. Přezletice spadaly v minulosti vždy do vinořské farnosti a k vinořské škole.\n\nJako nejvýznamnější rodák je zmiňován někdejší rychtář Přezletic Josef Černý, řečený Josef Miran nebo též Miran z Přezletic, který se zúčastnil selského povstání na jaře roku 1775 a následně byl 29. března 1775 u Invalidovny v místech pozdějšího Karlína oběšen. Jsou po něm pojmenovány Miranovy duby ve Vinořském háji, zasazené údajně v době povstání. Na jednom z nich je kovová pamětní tabulka, kterou nechal umístit Josef Fuxa.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Přezletice \"(přísl. Ctěnice, 870 obyvatel)\" byly v roce 1932 evidovány tyto živnosti a obchody: holič, 4 hostince, kolář, konsumní družstvo, kolář, 2 lomy, obchod s mlékem, 2 obuvníci, obchod s palivem, pekař, 3 pískovny, řezník, 7 obchodů se smíšeným zbožím, 2 trafiky, truhlář, velkostatek Schoeller, zámečník.\n\nNa jaře roku 2007 požádalo zastupitelstvo obce Přezletice o zahájení jednání o procesu připojení k Praze. Rada hl. m. Prahy tuto žádost podpořila a pověřila jednáním náměstka primátora Rudolfa Blažka. Ještě v roce 2007 náměstek Blažek předpokládal připojení obce v roce 2010, obec však svou žádost posléze stáhla.\n\nJádrem Přezletic je prostranství Horní náves a jihovýchodně od něj souběžná ulice Dolní náves. Mezi oběma návsi stojí obecní úřad. Severovýchodně od centra obce je areál bývalého zemědělského družstva, později využívaný firmou Nowastav.\n\nKolem původního centra Přezletic vyrostlo mnoho ulic s rodinnými domky – většina z těchto ulic má názvy podle stromů. Připravuje se další rozsáhlá výstavba. V severozápadní části vsi, u dnešní křižovatky Čakovické a Veleňské ulice, býval historický hostinec Kocanda při dnes již zaniklé původní cestě z Prahy do Brandýsa. Zůstal zachován v názvu ulice Na Kocandě. U Kocandy je i menší průmyslový objekt (firma Ekoplastik).\n\nU jihozápadního okraje území Přezletic stojí, na území Vinoře, osada Ctěnice a ctěnický zámek. Se Ctěnicemi byly Přezletice od konce 16. století spojeny. V cípu území Přezletic přilehlém ke Ctěnicím je zahrádkářská osada.\n\nJižním okrajem Přezletic protéká Ctěnický potok, který je zde regulován do otevřeného kanálu vedeného po přímce na východ směrem k Podolance. Z Přezletic se do Ctěnického potoka vlévá bezejmenný přítok, který protéká jižní částí vesnice. Ten napájí malý rybníček či spíše otevřenou nádrž na východě obce u Cukrovarské ulice.\n\nV severní části katastrálního území Přezletic se nachází staropleistocenní sídliště Zlatý kopec. Bylo známo již po polovině 20. století, samostatný archeologický výzkum zde byl zahájen roku 1975. Bylo odkryto téměř celé sídliště archantropů se zbytky chat, ohniště a smetiště s kostmi, zbytky potravy a zahozenými nástroji. Údajně zde byl nalezen jeden z nejstarších dokladů používání ohně v Evropě.\n\nNa Zlatém kopci stojí dvůr, který míval právo hor viničných.\n\nNa jihu sousedí Přezletice s pražskou čtvrtí Vinoř (na okraji jejího území u Přezletic je Vinořský háj zvaný též \"Ctěnický háj\"), na východě s obcí Podolanka, na severu s obcí Brázdim, na severozápadě s obcí Veleň, na jihovýchodě s pražskou vsí Miškovice.\n\nPřezleticemi prochází žlutě značená pěší turistická trasa z Veleně přes Ctěnice a Vinořský háj a síť vyznačených cyklotras.\n\nDopravní síť\n\nVeřejná doprava\n"}
{"id": "120574", "url": "https://cs.wikipedia.org/wiki?curid=120574", "title": "Suchov", "text": "Suchov\n\nSuchov () je obec v okrese Hodonín v Jihomoravském kraji, 14 km jihovýchodně od Veselí nad Moravou. Žije zde obyvatel. K obci patří osady Suchovské Mlýny, Zámečníkovy Mlýny a Podhajské Mlýny.\n\nPrvní písemná zmínka o obci pochází z roku 1500. Obec založily rodiny Horňáků pocházejících od slovenské Žiliny.\n\nSuchov náleží mezi devět obcí Horňácka, etnografického subregionu Slovácka.\n\n\nV roce 1882 zde založil učitel a spisovatel Matouš Béňa spolek Súchovská republika. V roce 2010 byla založena tradice s odkazem na vznik Súchovské republiky – Po stopách Súchovských republikánů – folklorní pochod ze Suchova do Velké nad Veličkou.\n\n\n"}
{"id": "120575", "url": "https://cs.wikipedia.org/wiki?curid=120575", "title": "Matějov", "text": "Matějov\n\nMatějov () je obec v okrese Žďár nad Sázavou v kraji Vysočina. Žije zde obyvatel. Leží v CHKO Žďárské vrchy, 800 metrů od historické česko-moravské hranice, na moravské straně.\n\nPrvní písemná zmínka pochází z roku 1320, kdy ves s názvem \"Tassendorf\" založil Tas z Lomnice. V té době zde žili němečtí kolonisté. V roce 1366 osadu prodala sestra Jana z Tasova (vdova po Adamovi z Konice) Janu z Meziříčí. Dále vesnici vlastnili: 1411 Lacek z Kravař, 1416 Jindřich z Kravař, 1420 Jiří a Václav ze Strážnice, 1477 Jan z Lomnice, 1531 Jan z Pernštejna, 1552 Helt z Klementu, 1706 Františka Rosalie Kinská, 1709 opat Václav Vejmluva ze Žďáru, 1784 majitelé panství Novoveselského, 1826 Josef Vratislav z Mitrovic, od nějž Matějov koupil rod Ditrichštejnů.\n\nRoku 1892 místní založili sbor dobrovolných hasičů. V roce 1929 byla do vsi zavedena elektřina.\n\nObec Matějov v roce 2008 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\n\n\n"}
{"id": "120576", "url": "https://cs.wikipedia.org/wiki?curid=120576", "title": "Květinov", "text": "Květinov\n\nKvětinov () je obec v okrese Havlíčkův Brod v Kraji Vysočina. Žije zde obyvatel. V údolí při východním okraji obce protéká Úsobský potok, který je levostranným přítokem řeky Sázavy.\n\nPrvní písemná zmínka o obci pochází z roku 1436.\n\n\nDále k obci patří samoty Svitálka u silnice I/34, Horky u Kvasetic a Jalovčí pod Radňovem.\n\n"}
{"id": "120577", "url": "https://cs.wikipedia.org/wiki?curid=120577", "title": "Tymákov", "text": "Tymákov\n\nObec Tymákov se nachází v okrese Plzeň-město v Plzeňském kraji. Žije v ní obyvatel.\n\nPrvní písemná zmínka o vsi pochází z roku 1379.\n\nDo konce roku 2006 byla obec součástí okresu Plzeň-jih a od 1. ledna 2007 je součástí okresu Plzeň-město. Ke dni 31. prosince 2014 zde žilo 906 obyvatel.\n\n\n\n"}
{"id": "120578", "url": "https://cs.wikipedia.org/wiki?curid=120578", "title": "Holedeč", "text": "Holedeč\n\nObec Holedeč () se nachází v okrese Louny v Ústeckém kraji. Žije zde obyvatel.\n\nPrvní písemná zmínka o obci pochází z roku 1318. Tehdy pohnal Jindřich z Holedeče několik šlechticů z okolních vesnic k zemskému soudu za to, že mu učinili škodu \"\"na zbraních a různých domácích věcech\"\". V názvu vesnice je ukryto staročeské vlastní jméno. Může to být Holedek, jak se domníval Josef Mrázek, nebo Goleda podle Antonína Profouse. Pořadí vzniku Holedeče a sousedního Holedečku není jasné: menší Holedeček se stal sídlem církevní správy, když zde vznikl kostel sv. Bartoloměje a později i škola, větší Holedeč byl sídlem majitele panství – podobně jako ve většině jiných případů se ve středověku o vesnici dělilo několik vlastníků. Poslední člen rytířské rodiny, která se psala podle Holedeče, Oldřich, je ve vsi uvedený v roce 1497. Erbovní figurou rytířů z Holedeče byl obrácený klobouk, z něhož vyrůstala kyta (několik per tvořících kytici).\n\nV 16. století se v držení Holedeče vystřídalo několik rodin, mj. Čelechovcové z Kralovic, Hýzrlové z Chodů a Údrčtí z Údrče. V kupní smlouvě mezi Zikmundem Čelechovcem a Jindřichem Hýzrlem z Chodů z roku 1527 je jmenovitě uvedeno všech 16 majitelů statků ve vsi (a všech 6 v Holedečku). Ve smlouvě je rovněž zmíněn panský mlýn. Z roku 1535 je známo první jméno holedečského krčmáře, kterým byl Švehla.\n\nZ hlediska vlastnických vztahů byl pro Holedeč významný rok 1579. Tehdy prodal Jindřich z Údrče Holedeč s Holedečkem městu Žatec. Součástí prodeje byla mj. tvrz, ovčín, mlýn, výsadní krčma a dvůr Radkov. V kupní smlouvě jsou zahrnuty rovněž rybníky, vinice a lesy. Zejména nákup lesů byl důležitý – lesy okolo Holedeče jsou majetkem Žatce i dnes; spravuje je organizace Městské lesy Žatec.\n\nRoku 1843 byl postavený nový most přes Blšanku, z roku 1854 je první zmínka o Novém mlýnu, 1858 byl u vsi nalezený poklad složený ze stříbrných mincí, uložený do země po roce 1471, ze kdy pochází nejmladší ražba. Roku 1870 byla na holedečském katastru postavena stanice Sádek, ležící na Buštěhradské dráze. Místní hasičský spolek vznikl v roce 1879, cyklistický spolek roku 1928.\n\nV noci z 25. na 26. května 1872 zasáhla Holedeč ničivá povodňová vlna Blšanky, nazývané též Goldbach (Zlatý potok), která zpustošila velkou část vesnic ležících na jejím toku. Holedeč byla tou nejpostiženější. Povodeň si zde vyžádala 43 lidských životů. Materiální škody byly odhadnuty na 156 000 zlatých. Na Berounce měla tato povodeň dosáhnout úrovně tisícileté vody.\n\nPodle sčítání lidu v roce 1921 žilo v Holedeči 657 obyvatel, z toho 57 Čechů (9 %) a 600 Němců (91 %). V místní části Holedeček žilo 214 obyvatel, z toho 12 Čechů (6 %) a 202 Němců (94 %). Důležitými událostmi pro Holedeč za 1. republiky bylo v roce 1922 zavedení elektřiny a roku 1934 kolaudace úpravny pitné vody (vodárny). Její projekt zpracovala kancelář L. Bill a spol. z Ústí nad Labem, která také stavbu realizovala. V letech 1967–1969 proběhla rekonstrukce vodárny. V roce 2018 je Holedeč jeden ze tří zdrojů skupinového vodovodu Žatec. V letech 1937–1938 se v okolí Holedeče vybudovala síť lehkých pevnůstek – řopíků.\n\nPo 2. světové válce se národnostní složení obyvatel Holedeče i Holedečku zcela změnilo. V roce 1946 bylo odtud odsunuto 613 Němců. Nahradili je osídlenci z českého vnitrozemí a volyňští Češi. Vnitrozemští kolonisté mírně převažovali – bylo jich zhruba 60 %. Předválečného počtu obyvatel však už nikdy nebylo dosaženo.\n\nOd vzniku obecního zřízení v roce 1849 byla Holedeč vždy samostatnou obcí s výjimkou let 1981–1990, kdy byla součástí Měcholup. Od 24. listopadu 1990 je vesnice opět sídlem obecního úřadu.\n\n\n V roce 1912 bylo poblíž Schneiderovy cihelny při těžbě cihlářské hlíny v hloubce asi tří metrů objeveno tábořiště ze starší doby kamenné. Nalezly se zde pazourkové a křemencové nástroje a zvířecí kosti. Z bohatství nálezů se usuzuje na to, že se jednalo o dílnu, kde se nástroje vyráběly. Teprve v roce 1927, při odborném zpracování nálezu v Národním muzeu, byla na jedné z kostí – mamutím žebru – objevena rytina ryby. Rytina není dochovaná celá. Její stáří se odhaduje na 30 000 let. Pokud je datace správná, jedná se patrně o nejstarší umělecký výtvor v Čechách.\n\nObcí protéká říčka Blšanka. Jihovýchodně od obce se nachází vodárna, vybudovaná v letech 1930–1934, se zachovalým původním vybavením. Podzemní voda je čerpána z několika vrtů v pískovcovém podloží svrchní křídy. Čerpací stanice Holedeč zásobuje velkou část města Žatec pitnou vodou.\n\nPěší turisté a cyklisté mohou navštívit lesní Naučnou stezku Holedeč, která začíná u vodárny asi půl kilometru za obcí. Tvoří ji 6 km dlouhý okruh. Trasa je vedena po zpevněné cestě, prochází jehličnatými lesy a podél výslunné louky \"Na Pískách\" s bohatou teplomilnou vegetací.\n\n\n\n"}
{"id": "120579", "url": "https://cs.wikipedia.org/wiki?curid=120579", "title": "Újezd (okres Beroun)", "text": "Újezd (okres Beroun)\n\nObec Újezd (pro rozlišení od jiných sídel téhož jména někdy označovaná jako \"Újezd u Cerhovic\" či \"Újezd u Hořovic\") se nachází při západním okraji okresu Beroun ve Středočeském kraji, na východním a severovýchodním úbočí \"Dubového vršku\" (530 m). Leží 5 km západně od Hořovic a 22 km jihozápadně od Berouna. Žije zde obyvatel.\n\nPrvní písemná zmínka o obci pochází z roku 1399.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Újezd \"(728 obyvatel)\" byly v roce 1932 evidovány tyto živnosti a obchody: holič, 3 hostince, kolář, kovář, obchod s máslem a vejci, obuvník, pekař, 10 rolníků, řezník, 4 obchody se smíšeným zbožím, Spořitelní a záložní spolek pro Újezd, 2 švadleny, tesařský mistr, 2 trafiky, zahradnictví.\n\n\nDopravní síť\n\nVeřejná doprava 2011\n\n"}
{"id": "120580", "url": "https://cs.wikipedia.org/wiki?curid=120580", "title": "Bohuňov (okres Žďár nad Sázavou)", "text": "Bohuňov (okres Žďár nad Sázavou)\n\nBohuňov () je obec v okrese Žďár nad Sázavou v Kraji Vysočina, zhruba 6 km severozápadně od Bystřice nad Pernštejnem a 10 km východně od Nového Města na Moravě. Žije zde obyvatel.\n\nNázev se vyvíjel od varianty Bohunow (1384), z Bohuniowa (1500), Blahunow (1587), Bohauniow (1609, 1674), Bohaumow (1751). Bohuniow a Bohuňov (1846) až k podobám Bohunow a Bohůňov v roce 1893. Místní jméno znamenalo ves lidí Bohunových.\n\nObec se rozkládá v mírně zvlněné krajině Žďárských vrchů. Geologické podloží je tvořeno převážně rulou a ortorulou. Půda je zde hlinitopísčitá a bývá řazena mezi podzoly a hnědé půdy vrchovin, avšak převážně méně výrazný reliéf zdejší krajiny umožňuje zemědělské využití k pěstování brambor, obilnin, kukuřice a pícnin.\n\nPrvní písemná zmínka o obci pochází z roku 1384. Převážnou část své existence Bohuňov patřil k bystřickému panství. Koncem 17. století se začíná v Bohuňově i Janovičkách pěstovat len. Začátkem 18. století se majitelem bystřického panství, včetně Bohuňova, stal rod Mitrovských z Nemyšle.\n\nV letech 2006 až 2010 působil jako starosta Milan Sláma, od roku 2010 tuto funkci vykonává Bc. Petr Váša.\n\nObec Bohuňov v roce 2006 obdržela ocenění v soutěži Vesnice Vysočiny, konkrétně získala ocenění „hnědý diplom“, tj. diplom za vzorné vedení kroniky. Obec Bohuňov v roce 2014 obdržela ocenění v soutěži Vesnice Vysočiny, konkrétně získala ocenění diplom za kroniku.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 26. listopadu 1999. V zeleno-červeně plamenným řezem děleném štítě vyrůstá stříbrná zlatovlasá dívka od ramen nahoru. Vlajku tvoří bílý žerďový klín s vrcholem ve středu listu a dva vodorovné pruhy, zelený a červený. Poměr šířky k délce listu je 2:3.\n\n\n\n\n"}
{"id": "120581", "url": "https://cs.wikipedia.org/wiki?curid=120581", "title": "Bezděčí u Trnávky", "text": "Bezděčí u Trnávky\n\nObec Bezděčí u Trnávky (německy \"Mitterdorf\") se nachází ve východní části okresu Svitavy na pomezí Boskovické brázdy a Zábřežské vrchoviny. Žije zde  obyvatel. V převážné většině je zachována původní zástavba.\n\nObec byla založena v 11. století, poprvé se Bezděčí připomíná v listině z roku 1258, stejně jako její místní část Unerázka (dříve Uneracz). Od roku 1925 nese název Bezděčí u Trnávky.\n\nV obci se udržují velikonoční obyčeje, a to včetně takzvaného hrkání. Dále pálení čarodějnic a Mikuláš. Mezi vyhlášenou místní tradici patří Kácení máje, které se koná vždy poslední sobotu v květnu a sejde se na něm 800 až 1200 lidí. Mezi nové tradice patří od roku 1999 pořádání prázdninového odpoledne pro děti. Akce se koná vždy poslední sobotu v srpnu. Na návsi v Bezděčí se konají prázdninové turnaje v nohejbalu. Už počtvrté proběhla s velkým úspěchem akce Zpívání pod vánočním stromem.\n\nVe spolkové činnosti má největší základnu a tradici Sbor dobrovolných hasičů, který vznikl v roce 1900. Má celkem 58 členů. Další důležitou složkou v obci je Myslivecké sdružení \"Čihadlo\" s 21 členy, které vzniklo v roce 1993. Členové v tomto sdružení jsou i z okolních vesnic jako je Stará Roveň, Chornice, Vrážné, a Městečko Trnávka. Obě výše zmíněné organizace každoročně zajišťují kácení máje. V obci mají své zastoupení i včelaři, kteří patří pod organizaci ve Vranové Lhotě. Dalším spolkem je Klub důchodců, který je staršími občany hojně navštěvován.\n\nSbor dobrovolných hasičů v Bezděčí u Trnávky byl založen v roce 1900. Jeho prvním jednatelem byl učitel Karel Kraus, starostou Leopold Koukal a náčelníkem Mořic Kopřiva.V roce založení sboru byla nová dvouproudová ruční stříkačka. O ruční pohon se muselo starat nejméně osm mužů. Její proud dosáhl do výše dvacet metrů (až na vrchol zvonice). V roce 1924 byla postavena zděná budova hasičské zbrojnice. V roce 1977 se změnil celý vzhled budovy. Část byla přestavěna na klubovnu. V lednu 1942 byla zakoupena nová motorová stříkačka od firmy Sigmund z Lutína a 60 metrů hadic, vše v ceně 24.000,- korun. Nákup stříkačky byl hrazen z pokladny spolku a darů od Družstevního mlýna a pekárny v Plechtinci.\n\nHasiče reprezentují na soutěžích družstva mužů a žen. Hlavním úkolem našich družstev je účast na soutěžích okrsku Městečko Trnávka. Naše činnost se neomezuje jen na akce související s požární ochranou.Již tradičně pořádají mladí hasiči \"Pálení čarodějnic\" za hojné účasti dětí i ostatních občanů. Hlavní kulturní akcí je \"Kácení máje\", které organizují hasiči společně s myslivci. Na ukončení školních prázdnin pořádáme společně s obecním úřadem \"Dětský den\" plný her a soutěží.\n\n\n\nZápadně od obce protéká říčka Jevíčka, která je pravostranným přítokem Třebůvky.\n\n\n"}
{"id": "120582", "url": "https://cs.wikipedia.org/wiki?curid=120582", "title": "Bílé Poličany", "text": "Bílé Poličany\n\nObec Bílé Poličany (něm. \"Weiß Politschan\") se nachází v okrese Trutnov v Královéhradeckém kraji. Žije zde  obyvatel.\n\nPrvní písemná zmínka o obci pochází z roku 1270.\n\n\n"}
{"id": "120583", "url": "https://cs.wikipedia.org/wiki?curid=120583", "title": "Bošice", "text": "Bošice\n\nObec Bošice se nachází v okrese Prachatice, kraj Jihočeský, zhruba 6 km severovýchodně od Vimperka a 15 km severozápadně od Prachatic. Žije zde  obyvatel.\n\nPrvní písemná zmínka o obci pochází z roku 1315.\n\n\n\n"}
{"id": "120584", "url": "https://cs.wikipedia.org/wiki?curid=120584", "title": "Prosíčka (okres Havlíčkův Brod)", "text": "Prosíčka (okres Havlíčkův Brod)\n\nProsíčka () je obec v okrese Havlíčkův Brod v Kraji Vysočina. Žije zde obyvatel.\n\n\nO původu názvu obce existuje několik hypotéz. Některé zprávy popisují, že dříve byla v této lokalitě obec Kalousova Lhota. Název obce vznikl patrně odvozením od osobního jména zakladatele Prosmíra – \"ves lidí Prosmírových\".\nV minulosti se jednalo o dvě samostatné vesnice s názvem Horní a Dolní Prosíčka. První písemná zmínka o obci pochází z roku 1457, už k roku 1452 se ovšem uvádí těžba stříbrné rudy v této oblasti. V zemských deskách je k roku 1457 zaznamenán spor mezi Heřmanem z Ostrova na straně jedné a Burianem Trčkou z Lípy a na Lipnici na straně druhé o dědictví v Prosíčce, v němž zemský soud dal za pravdu Heřmanovi z Ostrova. Jedená se patrně o nejstarší písemnou zmínku o této vsi, majitelé Horních a Dolních Prosíček byli Jan a Jindřich z Říčan a na Ledči.\n\nDalším majitelem Horních Prosíček byl zeman Vilém z Lerojed s manželkou Apolenou Dorotou z Vrbice. Roku 1520 byla ves prodána městu Ledeč nad Sázavou za 45 kop grošů českých. K roku 1545 se uvádí v deskách zemských zpráva o platech ze vsi Dolní Prosíčka. Další zmínka je k roku 1587, kdy ves byla součástí rychty Kozlovské, ve vsi byly 4 usedlosti \"(Jan a později Petr Větrovský, Jan Hlaváček, Urban Vejsadů a Matěj Vodák mlynář)\". Koncem 16. století se Horní a Dolní Prosíčka stala majetkem rodu Trčků z Lípy, a to až do roku 1630, kdy se obec stala majetkem města Ledeč nad Sázavou.\n\nSoupis poddaných podle víry z let 1650–1651 uvádí, že v Horních Prosíčkách žije 31 osob; jmenovitě: \"sedláci Jan Hole s manželkou Dorotou, Jan Kozelka se ženou Dorotou, Michal Novák se ženou Annou a Matěj Pyschko se svojí ženou Annou\". V Dolních Prosíčkách žije 23 osob a jmenovitě se uvádějí: \"sedláci Václav Wietra(Větrovský) se ženou Lidmilou a Václav Nápravník se ženou Magdalenou, chalupníci Václav Semradt se ženou Chateinou (Kateřinou) a Adam N. se svojí ženou Magdalenou\". Berní rula kraje čáslavského z roku 1654 uvádí, že v obci je sedm rolníků, jenž \"qualitetes osedlého\" mají. Jmenovitě: \"Jan Hole, Jan Kozelka (který v roce 1661 vyhořel), Michal Novák, Matěj na Píšově, Václav Větrovský, Václav Urbanů a Václav Nápravník\". Obec Prosíčka byla součástí panství Ledečského, které náleželo Adrianu z Engelfurtu.\n\nRoku 1854 došlo ke sloučení Horních Prosíček (87 obyvatel) a Dolních Prosíče (96 obyvatel). \"Seznam míst v království českém\" z roku 1878 uvádí, že osady Dolní a Horní Prosíčka přísluší pod místní obec Kozlov. V Dolních Prosíčkách je 14 domů a 96 obyvatel. V Horních Prosíčkách žije 87 obyvatel a obec čítá 10 domů. Roku 1902 byl založen sbor dobrovolných hasičů, jeho činnost trvá dodnes. Na frontě první světové války položil v roce 1916 svůj život Jan Pajer z Horních Prosíček čp. 9. V roce 1950 byl umístěn v pořadí již třetí zvon na zvoničku na návsi v Horních Prosíčkách a roku 1957 vzniklo JZD Prosíčka.\n\n\nPod vsí na Olešenském potoce stojí Vodákův mlýn. Mlýn se vždy nazýval po svém majiteli – tedy \"Vodákův\", \"Franclův\", \"Šotolův\" či \"Brodilův\". Tento mlýn je zmiňován již v roce 1587. Na mapě I. vojenského mapování (tzv. Josefského) z roku 1764–68 je mlýn zakreslen a označen jako \"Vodákův mlýn\".\n\n"}
{"id": "120585", "url": "https://cs.wikipedia.org/wiki?curid=120585", "title": "Dolní Brusnice", "text": "Dolní Brusnice\n\nObec Dolní Brusnice, německy \"Nieder Prausnitz\", se nachází v okrese Trutnov, kraj Královéhradecký. Žije zde  obyvatel. Obec leží severozápadně od Dvora Králové nad Labem, na Brusnickém potoku, východně od vrchu Zvičiny. Nejvyšším místem je vrch Kozel (557,8 m), nejnižším místem je hladina Lesu Království, kolem 315 metrů nad mořem.\n\nDolní Brusnice sousedí s obcemi Bílá Třemešná, Třebihošť, Horní Brusnice, Mostek a Nemojov.\n\nPrvní písemná zmínka o obci pochází z roku 1358. V roce 1938 byla obec součástí území postoupeného nacistickému Německu.\n\n\n"}
{"id": "120586", "url": "https://cs.wikipedia.org/wiki?curid=120586", "title": "Vanovice", "text": "Vanovice\n\nObec Vanovice se nachází v okrese Blansko v Jihomoravském kraji. Žije zde obyvatel. Obec se dělí na dvě části, vlastní Vanovice a vesnici Drválovice.\n\nPrvní písemná zmínka o obci se objevuje v listině českého krále Vladislava II. z roku 1176, jedná se ale o falzum. Skutečná historická zmínka pochází z roku 1233. Obec se už odedávna skládala ze dvou osad, a to Drválovic a Vanovic. Od 15. století byla část Drválovic, a o sto let později dokonce i celá obec v držení pánů z Boskovic. Dominantou obce je kostel sv. Václava vystavěný v roce 1233, ke kterému dále náležela fara.\nSbor dobrovolných hasičů byl založen roku 1872. Na hasičském praporu je vyobrazena jejich první čtyřkolová stříkačka. Hasiči úzce spolupracují s vedením obce. Podílí se na každé významnější akci. Jedná se především o zajišťování tradiční předpouťové zábavy, pálení čarodějnic, zajišťování Malohanáckého jarmarku, lampionového průvodu či pořádání rybářských závodů. \n\n\n"}
{"id": "120587", "url": "https://cs.wikipedia.org/wiki?curid=120587", "title": "Hlohovice", "text": "Hlohovice\n\nObec Hlohovice (lidově \"Lohovice\") se leží v okrese Rokycany, kraj Plzeňský. Nachází se 4 km severovýchodně od Radnic a 25 km severovýchodně od Plzně. Žije zde obyvatel.\n\nPrvní písemná zmínka o Hlohovicích pochází z roku 1374, kdy se připomíná Dětřich Skupec (omylem písaře napsáno Skupeř) z Hlohovic (\"Theodricus dictus Skuperz de Hlohouicz\").\n\n\nObec Hlohovice sestává ze čtyř menších vesnic: vedle vlastních Hlohovic jsou jimi Hlohovičky, položené v údolí Vejvanovského potoka asi 2¼ km východně, Mostiště, nacházející se nad Chomelským potokem zhruba 1¾ km jihozápadně a Svinná, vzdálená také asi 1¾ km směrem k zsz.\n\n"}
{"id": "120588", "url": "https://cs.wikipedia.org/wiki?curid=120588", "title": "Brněnec", "text": "Brněnec\n\nBrněnec (německy \"Brünnlitz\") je obec v okrese Svitavy v Pardubickém kraji, zhruba 15 km jjv. od Svitav. Jádro vsi leží v Čechách, ale dnes jsou k němu přivtěleny i části ležící na Moravě, takže obec se rozkládá po obou stranách historické zemské hranice. Žije zde  obyvatel.\n\nPrvní písemná zmínka o obci pochází z roku 1557, kdy patřil pod panství hradu Svojanov.\n\nV prosinci 1789 prošlo Brněncem ruské vojsko, což trvalo několik dní. Přivalilo se ze sousední Moravy, táhlo přes Svojanov a Bystré do Poličky a dále do Čech. Místní obyvatelé si všimli jeho pestrého složení: v čele jeli kozáci s dlouhými píkami, za nimi následovali myslivci, granátníci a mušketýři.\n\nV roce 1843 byl W. F. Stankem v Olomouci odlit zvon pro místní zvonici. V roce 1867 měl Brněnec pouze 19 domů se 105 obyvateli, Podlesí se Zářečím 35 domů a 213 obyvatel.\n\nNa začátku 19. století byly položeny základy místního průmyslu: kupní smlouvou z 13. září 1804 odkoupil František Diebl za 100 zl. pozemky od Jana Schwaba k vybudování papírny. Diebl pak o 10 let později (5. listopadu 1814) svou papírnu se všemi pozemky prodal za 28 000 zl. Jiřímu Schönovi. Další majitel továrny, Jiří Winarský, ji za 30 000 zl. v dubnu 1854 prodal židovskému podnikateli Izáku Löw-Beerovi, který ji vzápětí přebudoval na přádelnu vlny. Z té se postupně stala poměrně významná textilka; ve vlastnictví rodiny Löw-Beerů zůstala následujících 84 let, až do začátku německé okupace Sudet v roce 1938 (Brněnec se tehdy dostal přímo na hraniční čáru Třetí říše a Protektorátu), kdy byla arizována a později (24. února 1940) prodána vídeňské firmě Hoffmann. Textilka byla postupně přeměněna na pomocnou muniční továrnu, pobočku nacistického koncentračního tábora Gross-Rosen ve Slezsku. Právě sem do této továrny v letech 1944–45 sudetoněmecký podnikatel Oskar Schindler umístil cca 1100 židovských vězňů (\"Schindlerův seznam\"), čímž je zachránil před smrtí v nacistických vyhlazovacích táborech.\n\n8. května 1945 byl Brněnec i s okolím osvobozen Rudou armádou a zdejší koncentrační tábor zrušen.\n\nOchotnické divadlo působící od září 1935 v Lidovém domě v Moravské Chrastové. V roce 1985 přejmenován na divadelní soubor E. Vojana Brněnec. Divadlo spolupracuje s členy Městského divadla Brno (Jan Heger-Kučera, František Lešovský).\n\nNarodila se tu malířka Irmgard Lang-Scheer 17.6.1901 . Zemřela 5.2.1986 v Drážďanech. V nedaleké vesnici Bělá nad Svitavou je v kostele Všech Svatých její freska \"Alžběta Durinská rozdávající chléb chudým\" kreslená v roce 1932 při rekonstrukci kostela.\n\nJedná se o open air jednodenní festival. Působí zde především punková scéna z České republiky. Pořádá se každý rok, již od roku 2000.\n\nBrněnec se člení na tři katastrální území:\nV období 1976–1990 náleželo k Brněnci i celé území bývalého města Březová nad Svitavou (obec se od Brněnce odtrhla a roku 1999 získala opět městský status).\n\n"}
{"id": "120589", "url": "https://cs.wikipedia.org/wiki?curid=120589", "title": "Kováň", "text": "Kováň\n\nObec Kováň se nachází v okrese Mladá Boleslav, kraj Středočeský. Rozkládá se asi devět kilometrů západně od Mladé Boleslavi, na levé horní hraně údolí Strenického potoka. Žije zde obyvatel.\n\nPrvní písemná zmínka o obci pochází z roku 1219.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce v současnosti nejsou. Nejblíže obci je železniční dopravna Skalsko ve vzdálenosti 3 km ležící na trati Mladá Boleslav – Mělník.\n\nV minulosti obcí vedla železniční trať Skalsko–Chotětov se stanicí \"Podkováň\". Zrušená železniční trať byla jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Bělá pod Bezdězem, Bezno, Mladá Boleslav, Mšeno, Praha.\n\nV údolí pod obcí se nalézá pivovar Podkováň.\n\n"}
{"id": "120590", "url": "https://cs.wikipedia.org/wiki?curid=120590", "title": "Budislav (okres Svitavy)", "text": "Budislav (okres Svitavy)\n\nObec Budislav se nachází v okrese Svitavy v Pardubickém kraji. Žije zde  obyvatel.\n\nBudislav je rozlehlá vesnice s velkým podílem rekreačních objektů. Přímo v ní se nachází několik pískovcových útvarů (Velké a Malé Hradisko) navazujících na Toulovcovy a Městské maštale s pískovcovými skálami. Celá oblast je sdružena do Mikroregionu Toulovcovy maštale. Severně od obce leží zámek Nové Hrady. V oblasti je síť značených cyklostezek.\n\nPrvní písemná zmínka o obci pochází z roku 1318.\n\n\n\n"}
{"id": "120591", "url": "https://cs.wikipedia.org/wiki?curid=120591", "title": "Ptenín", "text": "Ptenín\n\nObec Ptenín se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1227. Již v roce 1228 stála na místě dnešního zámku dřevená tvrz. Ves s tvrzí byla majetkem kláštera svatého Jiří v Praze. Ve 14. století působili na zdejší tvrzi různí majitelé. Nejdéle Kameničtí (1437–1534) a Vidršpergárové. V roce 1712 koupil část Ptenína hrabě Hrzán z Harasova, sešlou část tvrze přestavěl a započal se stavbou nového zámku. Roku 1737 nabyl Ptenín hrabě Ferdinand Morzin.\n\nObyvatelé se věnovali především zemědělství, žili zde i řemeslníci a horníci, kterí hledali práci v dolech v okolí.\n\nZřízení filiální školy bylo povoleno výnosem biskupské konzistoře v Českých Budějovicích v roce 1830. První školní místnost byla pronajata v domě číslo 55 u Vojtěcha Uřídila.\n\nStavba nové budovy byla zahájena v roce 1934 položením základního kamene na pozemcích, které věnovali ptenínští občané. V roce 1836 byla škola dostavěna a vysvěcena 23. února. Školu navštěvovali žáci z Bolkova, Bukové, Lhoty a Újezdce. Štědrými mecenáši školy i jejích žáků byli hrabě Pálffy a hrabě Kolovrat.\n\nVzhledem k vysokému počtu žáků v jedné třídě (v roce 1852 jich bylo 169 a v roce 1875 již 206) byla výuka rozšířena do pronajatých prostor. V roce 1878 došlo k dostavbě jedné učebny i s bytem učitele a v roce 1896 byla dostavěna druhá. Generální oprava školy proběhla až v letech 1954–1955, přestože byly připraveny plány novostavby už od roku 1939.\n\nPo 2. světové válce se počet žáků snižoval, škola fungovala jen jako jednotřídka a ukončila svoji činnost roku 1976, kdy začali žáci navštěvovat školu v Merklíně.\n\n\n\n\n"}
{"id": "120592", "url": "https://cs.wikipedia.org/wiki?curid=120592", "title": "Krásné (okres Žďár nad Sázavou)", "text": "Krásné (okres Žďár nad Sázavou)\n\nKrásné () je obec v okrese Žďár nad Sázavou v kraji Vysočina. Žije zde obyvatel.\n\nModerní katastr obce se rozkládá po obou stranách historické zemské hranice Čech a Moravy. Většina katastru včetně vlastní vsi Krásné leží na Moravě, v Čechách leží všechny pozemky na levém břehu Svratky včetně samoty Mrhova (původně náležel ke katastru sousední obce Telecí), dále pravobřežní pozemek s parcelním číslem 1165 a úsek řeky Svratky s parcelním číslem 1200.\n\nPrvní písemná zmínka o obci pochází z roku 1390.\n\nV letech 2006–2010 působil jako starosta Milan Kubík, od roku 2010 tuto funkci zastával Aleš Suchý.\n\n\n\n"}
{"id": "120593", "url": "https://cs.wikipedia.org/wiki?curid=120593", "title": "Drahany", "text": "Drahany\n\nMěstys Drahany se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1310. Po dobytí blízkého hradu Drahans (Drahuš), který se v lidovém podání nazývá Starý Plumlov, Janem Lucemburským se Drahany dostaly do rukou krále, ten je ale roku 1322 prodal jako součást plumlovského panství Vokovi z Kravař. V rukou rodu pánů z Kravař zůstaly Drahany až do roku 1495 kdy zemřel poslední člen tohoto rodu – Johanka z Kravař, která měla za manžela Jana Heralta z Kunštátu. Poté přechází Drahany do rukou Pernštejnů a v roce 1599 do rukou Karla z Lichtenštejna.\n\nZa třicetileté války byly Drahany z velké části zničeny, avšak později obnoveny. V roce 1940 se stalo městečko součástí tzv. „vyškovské střelnice.“ Obec byla násilně vystěhována a stala se cílem střelby. Mnoho domů bylo poničeno nebo úplně zbořeno. Po ukončení druhé světové války se většina obyvatel vrátila zpět do své vesnice, mnozí se však nikam vrátit nemohli a osídlili vesnici Libinu na Šumpersku. Roku 1984 byl u kostela nalezen poklad s 556 stříbrnými mincemi z období třicetileté války.\n\nOd 10. října 2006 byl obci vrácen status městyse. Ten původně obec získala roku 1384, ovšem přišla o něj před třicetiletou válkou, a načas jí byl titul městyse navrácen až v novodobé historii, roku 1908. V důsledku zmenšení vojenského újezdu Březina bylo k obci 1. ledna 2016 připojeno katastrální území \"Občiny u Drahan\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nObec leží ve východní části Drahanské vrchoviny, které dala své jméno. Přímo v obci pramení říčka Velká Haná, severozápadně od obce Otinoveský potok. V katastru obce se nacházejí přírodní památky Nebeský rybník a Údolí Velké Hané.\n\n\n\n"}
{"id": "120594", "url": "https://cs.wikipedia.org/wiki?curid=120594", "title": "Mečeříž", "text": "Mečeříž\n\nObec Mečeříž (německy \"Mečeřisch\", \"Metscherschisch\") se nachází v okrese Mladá Boleslav, kraj Středočeský. Rozkládá se asi dvacet kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1046.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Mečeříž s 687 obyvateli v roce 1932 byly evidovány tyto úřady, živnosti a obchody: autodrožka, obchod s dobytkem, holič, klempíř, 2 koláři, konsum Chleborád, 2 kováři, 2 krejčí, 3 mechanici, 4 obuvníci, pekař, pískovna, 2 rolníci, 2 řezníci, 2 sedláři, 2 obchody se smíšeným zbožím, spořitelní a záložní spolek, šrotovník, švadlena, trafika, truhlář.\n\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční stanice ani trať na území obce nejsou. Nejblíže obci je železniční stanice Kropáčova Vrutice ve vzdálenosti 5 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Benátky nad Jizerou, Bezno, Brandýs nad Labem-Stará Boleslav, Kropáčova Vrutice, Mladá Boleslav, Praha.\n\n"}
{"id": "120595", "url": "https://cs.wikipedia.org/wiki?curid=120595", "title": "Lutonina", "text": "Lutonina\n\nObec Lutonina se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1261.\n\n\n"}
{"id": "120596", "url": "https://cs.wikipedia.org/wiki?curid=120596", "title": "Žlebské Chvalovice", "text": "Žlebské Chvalovice\n\nObec Žlebské Chvalovice se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1391, kdy ji Jan z Chvalovic prodal řádu německých rytířů v Drobovicích. Lze předpokládat, že byla založena dříve. Chvalovice patřily od poloviny 16. století žlebskému panství a proto v 19. století obdržely přívlastek Žlebské.\n\nPrvní písemný doklad o její části - Žlebské Lhotce (tehdy Lhotce) je z roku 1360. Od druhé poloviny 16. století jsou zmínky o Lhotce vždy ve spojitosti s Chvalovicemi.\n\n\n"}
{"id": "120597", "url": "https://cs.wikipedia.org/wiki?curid=120597", "title": "Heřmanov (okres Žďár nad Sázavou)", "text": "Heřmanov (okres Žďár nad Sázavou)\n\nHeřmanov je obec na Moravě v okrese Žďár nad Sázavou v Kraji Vysočina. Žije zde obyvatel.\n\nHeřmanov byl založen německými osadníky za období lesní kolonizace ve 14. století pod názvem \"Hermanschlag\". První písemná zmínka pochází z roku 1349, kdy ves patřila k panství Osová, před rokem 1415 přešla pod panství Náměšť nad Oslavou. České jméno Heřmanov se vyskytuje až od 70. let 19. století. Nepravidelný půdorys obce, typický pro lesní kolonizaci, dodnes zachován. Široká náves se zužuje směrem k jihu, starší domy (cca před rokem 1850) jsou k ní obráceny štítem, novější průčelím. Zdejší fara byla založena před rokem 1428, kdy o ní pochází první písemná zmínka. Kostel svatého Mikuláše, stojící na severu vesnice, byl vystavěn roku 1731.\n\nObec v roce 2014 získala ocenění v rámci soutěže Vesnice Kraje Vysočina 2014, tj. konkrétně obdržela Cenu naděje pro živý venkov za místní spolkový život a občanskou společnost v obcích. Obec Heřmanov v roce 2014 rovněž obdržela ocenění v soutěži Vesnice Kraje Vysočina konkrétně získala ocenění Zlatá cihla v Programu obnovy venkova A. V roce 2015 získala obec ocenění v soutěži Vesnice Kraje Vysočina 2015, konkrétně obdržela Oranžovou stuhu za spolupráci obce a zemědělského subjektu a v celorepublikovém hodnocení druhé místo. V roce 2016 získala obec ocenění v soutěži Vesnice Kraje Vysočina 2016, konkrétně obdržela Modrou stuhu za společenský život. V roce 2017 pak obec získala v téže soutěži hlavní cenu, tj. Zlatou stuhu a stala se tak krajským vítězem. V témže roce získala celostátní ocenění Vesnice roku 2017.\n\nV roce 1790 činil počet obyvatel 236 a v roce 1840 pak 287.\n\nKaždý rok se v obci pořádá více než 50 různých akcí. Jde zejména o společenské večery (s tématy jako například zelňačkobraní, burčákobraní, štrůdlobraní nebo klobásobraní). Od roku 2001 se koná soutěž hasičských družstev „Heřmanovská savice“, které předchází slavnostní bohoslužba k svátku sv. Floriána, patrona hasičů. V budově základní školy, jejíž činnost musela obec pro nedostatek dětí pozastavit, vzniklo víceúčelové kulturní zařízení „Komunitní škola Heřmánek“.\n\nV obci se nacházejí dva obchody se smíšeným zbožím, pohostinství, požární zbrojnice, pošta Partner a knihovna, je zde instalován bezdrátový internet. Od začátku 21. století se v obci podařilo zrealizovat celou řadu akcí z Programu obnovy venkova (mj. veřejný vodovod, plynofikaci, rekonstrukci kulturního domu nebo veřejného osvětlení. Bylo vybudováno dětské hřiště a sportovní areál. Peníze získané za Oranžovou a Modrou stuhu i Zlatou stuhu v letech 2015 až 2018 použila obec na rekonstrukci obecních budov. V roce 2019 byla dokončena výstavba kanalizace a ČOV.\n\n\n\n\n\n"}
{"id": "120598", "url": "https://cs.wikipedia.org/wiki?curid=120598", "title": "Střemošice", "text": "Střemošice\n\nObec Střemošice se nachází v okrese Chrudim v Pardubickém kraji, zhruba 8 km severovýchodně od Skutče. Žije zde obyvatel. Nad obcí se nachází přírodní rezervace Střemošická stráň.\n\nPrvní písemná zmínka o obci pochází z roku 1559.\n\n\n\n"}
{"id": "120601", "url": "https://cs.wikipedia.org/wiki?curid=120601", "title": "Prádlo", "text": "Prádlo\n\nObec Prádlo se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1552. Obec je však mnohem starší, neboť byla založena cisterciáky z kláštera pod Zelenou horou (nynější obec Klášter), kteří sem přišli z Ebrachu v Německu roku 1145. Původně šlo o tzv. grangii, tedy hospodářskou usedlost (z fr. \"grange\" = stodola). Název Prádlo je odvozen od tzv. prahů, což byla místa, kde se rýžovalo zlato z říčního písku. Prádlem protékající Úslava byla totiž zlatonosná a dosud jsou na jejích březích patrné tzv. sejpy – hromady vyrýžovaného písku.\n\n\n\nPrádlem projížděl těsně před svou smrtí (1856) se svou kočovnou společností český dramatik Josef Kajetán Tyl. Místní farář Fr. Květoň jej poznal a poskytl „miláčkovi národa“ polévku. Při příležitosti 150. výročí úmrtí J. K. Tyla (19. srpna 2006) byla na kostelní bráně odhalena pamětní deska, připomínající tuto událost.\n\nV Prádle se narodil 15. června 1874 Alexandr Sommer Batěk, známý český chemik, autor současného českého chemického názvosloví, oficiálně přijatého roku 1914. V roce 1975 mu byla na rodném domě odhalena pamětní deska.\n\nNa prádelském katastru u samoty Dubeč došlo 22. února 1944 k pádu Němci sestřeleného amerického bombardéru B-24 Liberator s jedenáctičlennou posádkou. Na místě tragedie byl postaven po roce 1989 prádelskými občany kříž a v roce 1994 obyvateli Nepomucka pamětní deska. V roce 1991 prádelští vykopali trosky letadla, které jsou dnes vystaveny v nepomuckém muzeu. V roce 2004 navštívil Prádlo jediný přeživší člen posádky, p. Raymond André Noury, který se stal čestným občanem.\n\nZ Prádla pochází dědeček bývalého českého prezidenta Václava Klause, Vojtěch Klaus (* 1873).\n\nPrádlo je obec s největším počtem lihovarnických provozů na počet obyvatel v Evropě. Na cca 200 obyvatel jsou zde 3 samostatné firmy (provoz Stocku Plzeň, likérka Jenčík a dcery a firma l’Or).\n\n"}
{"id": "120602", "url": "https://cs.wikipedia.org/wiki?curid=120602", "title": "Nová Telib", "text": "Nová Telib\n\nObec Nová Telib se nachází v okrese Mladá Boleslav, kraj Středočeský. Rozkládá se asi jedenáct kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1378.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Březno u Mladé Boleslavi ve vzdálenosti 5 km ležící na trati 064 v úseku mezi Mladou Boleslaví a Dolním Bousovem.\n\nAutobusová doprava\n\nV obci zastavovala v pracovních dnech května 2011 autobusová linka Mladá Boleslav-Kobylnice-Semčice \"(6 spojů tam, 5 spojů zpět)\" .\n\n"}
{"id": "120603", "url": "https://cs.wikipedia.org/wiki?curid=120603", "title": "Zbraslavec", "text": "Zbraslavec\n\nObec Zbraslavec se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1374.\n\n\n\n"}
{"id": "120604", "url": "https://cs.wikipedia.org/wiki?curid=120604", "title": "Zaječice (okres Chrudim)", "text": "Zaječice (okres Chrudim)\n\nObec Zaječice () se nachází v okrese Chrudim, kraj Pardubický. Žije zde obyvatel.\n\nObec má vlakové spojení (trať Pardubice – Havlíčkův Brod) a protíná jí hlavní silnice (Chrudim–Skuteč). Z občanské vybavenosti je zde základní škola a zdravotní středisko s ordinací praktického lékaře a stomatologa.\n\nNázev vesnice je odvozen ze staročeského osobního jména \"Zajiec\" ve významu ves lidí Zajícových. V historických pramenech se jméno vesnice vyskytuje ve tvarech: de Zagyeczicz (1319), in Zagiecziczich (1385), de Zagyeticz (1408), na Zaječicích (1423), de Zageczicz (1457), z Kunčího a Zaječic (1499), na Zaječicích (1615), Zagecžicze (1654), Zagecžicz (1789) a Zaječice (1848).\n\nPrvní písemná zmínka o obci pochází z roku 1319.\n\nFotbalová historie v Zaječicích začala v roce 1934. 28. dubna byl založen klub \"AFK Zaječice\". Činnost klubu trvala pouze do prosince 1937. Pravděpodobně byl zrušen z důvodu potíží s vybudováním hřiště. Více než 60 let hráli fotbalisté za fotbalové kluby okolních obcí, hlavně Chrasti a Bítovan. Přesto několik místních nadšenců fotbalu postavilo na konci 20. století (roku 1996) na pozemku bývalého hřiště fotbalové branky a pro zábavu začali hrát malou kopanou.\n\nPříležitost k založení fotbalového mužstva se naskytla, když ve fotbalovém klubu TJ Bítovany odmítli zaječické zájemce o členství. Za podpory Vlastimila Křičenského a Petra Nejtka byl založen oddíl malých fotbalistů. Oddíl malých fotbalistů absolvoval v roce 2003 svoji první sezónu a to v počtu 22 hráčů. V roce 2004 byl registrován jako \"Sokol Zaječice\" a vstoupil do soutěží OFS a jeho předsedou byl Vlastimil Křičenský.\n\nFotbalové zápasy se kvůli nevyhovující hrací ploše odehrávaly v Bítovanech. Celek se stále lepšil. V roce 2006-2007 starší přípravka získala mistrovský titul. V dalších letech nastoupila do fotbalových soutěží čtyři mužstva: třída mužů, mladší žáci, starší přípravka a mladší přípravka. Týmy čtyř mužstev velmi dobře reprezentovaly Sokol Zaječice.  9. 2. 2010 se fotbalový klub osamostatnil a byl přejmenován na \"FC Zaječice o.s.\"\n\nV sezóně 2010-2011 za nový klub hraje kopanou šest mužstev: III. třída mužů, OP dorost, I. třída starších žáků, I. třída mladších žáků, OP starší přípravka, OP mladší přípravka. V rámci klubu působí také ženy, které se v roce 2010 oddělily od Sokola Zaječice.\n\nBěhem posledních let došlo na fotbalovém hřišti k vybudování kabin a sociálních zařízení, skladovacích prostorů, výčepu s posezením, tanečního parketu, zastřešeného pódia a dětského hřiště. Na hřišti jsou pořádány akce pro děti a mládež a také taneční zábavy. Obec Zaječice odkoupila pozemky pro vybudování dvou hracích ploch. Díky tomu se fotbalové zápasy mohou konat v domácím prostředí.\n\nV srpnu roku 2015 došlo k požáru fotbalového zázemí (společenské místnosti a kuchyňky).\n\n\n\n"}
{"id": "120605", "url": "https://cs.wikipedia.org/wiki?curid=120605", "title": "Podhorní Újezd a Vojice", "text": "Podhorní Újezd a Vojice\n\nObec Podhorní Újezd a Vojice se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o Vojicích pochází z roku 1357 a o Podhorním Újezdě z roku 1408.\n\n\n"}
{"id": "120606", "url": "https://cs.wikipedia.org/wiki?curid=120606", "title": "Bukovina u Čisté", "text": "Bukovina u Čisté\n\nObec Bukovina u Čisté se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1386.\n\nPočátky dějin obce Bukovina u Čisté jsou velice nejasné. První zmínka je činěna v zápise knih provolacích z roku 1386, kdy je před Petrem z Vartenberka a z Kosti řešeno vznesení odporu Jana řečeného Pecka z Pecky na proklamaci Hrzka plebána v Radimi na tři poplužní dvory v Nedaříži a na vše co k nim přísluší ve Vidochově a v Bukovině. Jan z Pecky vznesl odpor pouze na příslušenství ve Vidichově s tím, že na něj má zapis v zemských deskách. S ohledem na fakt, že Nedaříž a Vidochov jsou v těsné blízkosti Bukoviny u Čisté, lze důvodně předpokládat, že je v zápise z roku 1386 zmíněna právě tato ves. Ze zápisu však nijak nevyplývá kdo Bukovinu v této době vlastnil. Nebyl to ani farář z Radimi a ani Jan z Pecky.\n\nVes je ve starších pramenech známa pod názvem Bukovinka. Tak je jmenována v roce 1543 v zápisu Desek zemských o prodeji panství Pecka syny a dědici Jana Litoborského z Chlumu Haškem, Vilémem a Jiřím, Jindřichovi Škopkovi z Bílých Otradovic. V roce 1566 bylo panství Pecka rozděleno mezi syny Jana Škopka Karla a Adama. Vdova po Karlovi Barbora Miřkovská z Tropčic se podruhé vdala za Kryštofa Haranta z Polžic a Bezdružic, který tak vyženil polovinu pececkého panství. Když Barbora zemřela, oženil se Harant podruhé s Annou Saloménou Hradišťskou z Hořovic, která koupila druhou polovinu Pecky a tak byly obě části panství spojeny v jeden celek. Kryštof Harant jako aktivní účastník stavovského povstání v letech 1618 - 1620 byl 21. 6. 1621 v Praze popraven. Jeho polovina panství Pecka byla konfiskována a posléze prodána pozůstalé vdově. Ta pak celé panství prodala Albrechtovi z Valdštejna. Valdštejn kupoval v okolí další statky a v roce 1628 získal ves Bukovinku od Karla Kapouna ze Svojkova, když před tím v roce 1623, přišel ke statku Čistá po odsouzeném Adamovi Kašparovi Vančurovi z Řehnic. Vše bylo připojeno k panství Hostinné. Albrecht z Valdštejna byl v roce 1634 v Chebu zavražděn a jeho rozsáhlý majetek propadl konfiskaci. Hostinné bylo královskou komorou postoupeno plukovníkovi Vilémovi z Lamboy. Od Lamboyových dědiců koupil v roce 1667 statek Čistou Pertolt Záruba z Hustířan. Jeho syn Jan Rudolf prodal Čistou Pavlovi hraběti Morzinovi a ten ji připojil k Lomnici nad Popelkou. Po více jak sto letech prodal Lomnici nad Popelkou Rudolf hrabě Morzin trutnovskému obchodníkovi Ignáci Falgemu. Od jeho vnuka se Lomnice dostala do držení Karla knížete z Rohanu. Od roku 1850 kdy se Bukovina vymanila z područí vrchnostenského a robotního , tvořila samostatnou obec. V roce 1783 byla Karlem z Morzina založena osada Karlov, která správně spadala pod obec Čistá. Osada byla v roce 1927 sloučena spolu se samotou Hájenkou a devíti čísly popisnými Čisteckých , s politickou obcí Bukovinou. Zvětšená obec se začala nazývat Bukovina u Čisté.\n\nBukovina u Čisté je údolní vsí, která v horní částí přiléhá ke Studenci, ale východním směrem údolí navazuje na obec Dolní Kalná. V obci je zachována řada roubených chalup. Dvě partie jižně od potoka jsou považovány za zvlášť pozoruhodné. Jedná se o malebné, dnes již ojedinělé a nenarušené zasazazení chalup a hospodářských budov do terénu, typické pro podhorské osídlení.\n\nKrajina a příroda v okolí obce je malebná a relativně málo narušená civilizačními vlivy.\n\n\n"}
{"id": "120607", "url": "https://cs.wikipedia.org/wiki?curid=120607", "title": "Obrubce", "text": "Obrubce\n\nObec Obrubce se nachází v okrese Mladá Boleslav, kraj Středočeský. Rozkládá se asi třináct kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1363.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Obrubce s 476 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, katolický kostel, čalouník, družstvo pro rozvod elektrické energie, 5 hostinců, kolář, 2 kováři, 2 krejčí, rolník, řezník, 2 obchody se smíšeným zbožím, obchod s hospodářskými stroji, švadlena, 3 trafiky, truhlář.\n\n\n\nKrom uvedených částí k obci přísluší též osada Všeborsko.\n\nSilniční doprava\n\nObcí prochází silnice I/16 Slaný – Mělník – Mladá Boleslav – Jičín.\n\nŽelezniční doprava\n\nŽelezniční Trať 063 Bakov nad Jizerou – Dolní Bousov – (Kopidlno) je jednokolejná regionální trať, doprava byla zahájena roku 1883. Je provozována v úseku Bakov nad Jizerou – Dolní Bousov v pracovních dnech roku 2011 s přepravním zatížením obousměrně 5 osobních vlaků. Na úseku do Kopidlna je od roku 2007 zastavena osobní doprava. Na území obce leží železniční zastávka \"Obrubce\".\n\nAutobusová doprava\n\nDo obce zajížděly v květnu 2011 autobusové linky jedoucí z těchto cílů: Jičín, Libáň, Mladá Boleslav, Mnichovo Hradiště, Sobotka .\n\n"}
{"id": "120608", "url": "https://cs.wikipedia.org/wiki?curid=120608", "title": "Hodětín", "text": "Hodětín\n\nObec Hodětín () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1521.\n\n\n\n"}
{"id": "120609", "url": "https://cs.wikipedia.org/wiki?curid=120609", "title": "Jenštejn", "text": "Jenštejn\n\nObec Jenštejn (něm. \"Jenstein\", také \"Jenzenstein\" nebo \"Genzenstein\") se nachází v okrese Praha-východ, kraj Středočeský. Rozkládá se asi šestnáct kilometrů severovýchodně od centra Prahy a sedm kilometrů jihozápadně od města Brandýs nad Labem-Stará Boleslav. Sousedí s obcemi Podolanka (na západě), Dřevčice (na severu), Svémyslice (na východě), Radonice (na jihu) a s pražským katastrálním územím Vinoř (na jihozápadě). Žije zde obyvatel.\n\nPrvní písemná zmínka o hradu a obci Jenštejn pochází z roku 1368. Vodní hrad, který založil asi o 30 let dříve dvorský místosudí Jenčík z Janovic, se objevuje v pramenech pod názvem \"Jenczenstein,\" tedy „Jenčův kámen“. Obec vznikla jako podhradí vodního hradu. Od roku 1368 hrad vlastnil notář královské komory Pavel z Vlašimi, po němž ho roku 1379 zdědil jeho syn, pražský arcibiskup Jan z Jenštejna. Tomu hrad roku 1390 odebral král Václav IV.\n\nZa častého střídání majitelů byl pak jenštejnský hrad obýván až do roku 1583. Poslední majitel Jan Dobřichovský z Dobřichova, který hrad získal v r. 1560, ho doslova propil a zemřel zadlužený. Jenštejn byl proto po jeho smrti zabaven českou komorou roku 1587 a připojen k brandýskému panství. Poslední ránu dostal hrad ve třicetileté válce, pravděpodobně v roce 1640, kdy vojska švédského generála Banera, vydrancovala a vypálila městečko Jenštejn a společně s ním vypálila i opuštěný zámek.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Jenštejn \"(398 obyvatel)\" byly v roce 1932 evidovány tyto živnosti a obchody: 2 hostince, kolář, kovář, krejčí, 4 rolníci, 2 řezníci, 2 obchody se smíšeným zbožím, trafika, velkoobchod se zemskými plodinami.\n\nJenštejn se v současnosti rychle rozrůstá díky nové čtvrti řadových domů nazvané Nový Jenštejn. Značná část obyvatel obce dojíždí za prací, za nákupy i za kulturou do Prahy. V Jenštejně chybí obchody, obec má však vlastní poštu a dvě restaurace. Nejbližší kostely jsou ve Svémyslicích, Dřevčicích a Vinoři.\n\nOd roku 2013 v obci funguje Mateřská škola Jenštejn. MŠ má dvě třídy po 24 dětech. V obci není základní škola, obec nemá uzavřený školský obvod ani nemá spádovou oblast. Děti jsou umisťovány podle volné kapacity do ZŠ Praha-Vinoř, ZŠ Satalice, ZŠ Dřevčice, ZŠ Brandýs nad Labem Palachova a ZŠ Brandýs nad Labem Na Výsluní.\n\nV obci je zřícenina hradu Jenštejn ze 14. století. Ve 20. století byla opravena zachovaná hradní věž a roku 1977 zpřístupněna. Na návsi také stojí kaple z roku 1855.\n\nJenštejn se nachází v mírně zvlněné zemědělské krajině v Polabí v průměrné nadmořské výšce 232 m. V nezastavěné části katastru obce převažuje orná půda. Od hradu na západ k Podolance se táhne úzké, asi 10 m hluboké údolí, v němž Jenštejnský potok spojuje několik rybníků; po okrajích údolí vystupují na povrch pískovcové skály. V dolní části je dno údolí porostlé listnatým lesem. Jenštejnský potok se u Podolanky vlévá do Vinořského potoka, který pak teče přes Dřevčice k severovýchodu a v Brandýse nad Labem se vlévá do Labe.\n\nDopravní síť\n\nVeřejná doprava\n\nJenštejnem prochází červená turistická značka z Vinoře, která dále pokračuje po polích na severozápad do Nového Brázdima.\n\nJenštejnem procházejí cyklotrasy 0034 (Ctěnice – Přezletice – Podolanka – Jenštejn – Svémyslice – Zeleneč – Horní Počernice) a 241 (Praha – Benátky nad Jizerou – Mladá Boleslav – Mimoň – Petrovice).\n\n\n"}
{"id": "120610", "url": "https://cs.wikipedia.org/wiki?curid=120610", "title": "Vápenný Podol", "text": "Vápenný Podol\n\nObec Vápenný Podol se nachází v okrese Chrudim, v Pardubickém kraji. Žije zde  obyvatel. Obcí protéká potok Podolka. Nacházela se zde dvě velká jezera, která však byla zasypána.\n\nPrvní písemná zmínka o obci pochází z roku 1513. Od středověku vápencové lomy, těžba vysoce kvalitního vápence ukončena roku 1965. V lomech objeveny dvě nepřístupné krasové jeskyně.\n\nNa jihovýchodním okraji se nacházel léčivý pramen, znám od roku 1586, po roce 1600 do 19. století využíván jako \"Lázně sv. Václava\". Lázeňská budova a kaple pochází z roku 1726, zachován empírový bývalý lázeňský dům s pamětní deskou hudebního skladatele a dirigenta Otakara Ostrčila (1879–1935).\n\nV letech 1882 až 1978 vedla do Vápenného Podola železniční trať, větev trati Přelouč – Prachovice. Za okupace v letech 1939–1945 se v obci ukrýval básník a spisovatel Stanislav Kostka Neumann, pamětní deska je umístěna na bývalé škole.\n\nK 1. 1. 2017 zde žilo 241 obyvatel.\n\n\n\n\n"}
{"id": "120611", "url": "https://cs.wikipedia.org/wiki?curid=120611", "title": "Chodouny", "text": "Chodouny\n\nObec Chodouny se nachází v okrese Litoměřice v Ústeckém kraji asi 5,7 km severně od Roudnice nad Labem. V obci, včetně místní části Lounky, žije obyvatel.\n\nPravěké osídlení okolní krajiny doložil záchranný archeologický výzkum, který severně od vesnice odkryl v poloze \"Na Karkuli\" pohřebiště z období lužické kultury a na stejném místě také sídliště z doby laténské.\n\nPrvní písemná zmínka o obci pochází z roku 1226.\n\n\n\n"}
{"id": "120612", "url": "https://cs.wikipedia.org/wiki?curid=120612", "title": "Soběsuky (okres Kroměříž)", "text": "Soběsuky (okres Kroměříž)\n\nObec Soběsuky se nachází v okrese Kroměříž ve Zlínském kraji. Žije zde obyvatel.\n\nSoběsuky jsou sídlem obecního úřadu. V Soběsukách je kulturní dům, pohostinství, zvonice, památník padlých v 1.a 2. světové válce, sportovní hřiště s dětským koutkem.\n\nPrvní písemná zmínka o obci pochází z roku 1287.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nSdružení dobrovolných hasičů Soběsuky\n\nJezdecký klub Alima - farma\n\nŠachový klub Milovice\n\nJezdecký klub Paráda - farma Skržice\n\nSvaz zahrádkářů\n\nMyslivecký spolek\n\n\n"}
{"id": "120613", "url": "https://cs.wikipedia.org/wiki?curid=120613", "title": "Díly", "text": "Díly\n\nObec Díly se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1839. Obec Díly ale vznikla jako osada obce Postřekov v osmdesátých letech 18. století. V prvním zápise o založení nové obce – osady Nový Postřekov v pozemkových knihách je uvedeno, že vrchnost souhlasí se založením a tím, „aby se zvětšila populace a opatřilo se více potravy poddaným“. Skutečným důvodem byla však vítaná příležitost zvýšit počet robotou povinných poddaných a zhodnotit dosud neobdělávané pozemky. Již v roce 1781, nebo něco před tím začíná obec Postřekov se svolením vrchnosti odprodávat zájemcům malé parcely pro stavbu nových domků se zahrádkami a kousky polí na dosud neobdělávané částečně lesní půdě. Noví držitelé pozemků a majitelé domků byli povinni platit vrchnosti roční činži a konat ruční robotu 13 dnů v roce. Obci pak platili 35 krejcarů ročního poplatku a na ně připadající kontribuci. Obec dostala název Nový Postřekov. Je však součástí obce Postřekova, který je pak přejmenován na Starý Postřekov. Po roce 1952 změněn název na Díly.\n\n\n\n"}
{"id": "120614", "url": "https://cs.wikipedia.org/wiki?curid=120614", "title": "Erpužice", "text": "Erpužice\n\nObec Erpužice (nem. \"Welperschitz\") v okrese Tachov, kraj Plzeňský. Nachází se 6 km severně od Stříbra. Žije zde  obyvatel.\n\nPrvní písemná zmínka o obci pochází z roku 1175.\n\n\n\n"}
{"id": "120615", "url": "https://cs.wikipedia.org/wiki?curid=120615", "title": "Zaječov", "text": "Zaječov\n\nObec Zaječov se nachází v okrese Beroun, kraj Středočeský, zhruba 9 km jihozápadně od města Hořovice, na okraji CHKO Brdy. Součástí obce jsou vesnice Kvaň a Nová Ves, která vznikla jako osada v roce 1710. Žije zde obyvatel.\n\nPrvní písemná zmínka o obci pochází z roku 1578. V roce 2016 zde žilo 1442 obyvatel.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Zaječov v Brdech, které vzniklo k 10. únoru 2014 a před zřízením vojenského prostoru patřilo k obcím Zaječov a Kvaň. Katastrální území Zaječov v Brdech má rozlohu 15,219 726 km² a je zde evidována 1 budova s adresou, 1 obydlený byt a 1 obyvatel. Území obce Zaječov tak od 1. ledna 2016 zasahuje hluboko do nově zřízené Chráněné krajinné oblasti Brdy a zahrnuje i části některých lokalit, využívaných armádou, jako je například bývalá dopadová plocha Jordán.\n\nObci se po srpnových událostech roku 1968 začalo říkat \"Brežněves\", napřed posměšně, pak téměř oficiálně a s hrdostí, protože místní obyvatelé až příliš horlivě vítali sovětské okupanty. Okupační vojska Zaječovským tehdy pomáhala svážet z pole brambory, opravovat stroje či zbudovat cestu kolem družstva. O této družbě vznikl v roce 1970 dokumentární film \"Srpnové pastorále\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zaječov \"(přísl. Nová Ves, Svatá Dobrotivá, 1242 obyvatel)\" byly v roce 1932 evidovány tyto živnosti a obchody: bednář, holič, 6 hostinců, 3 výrobci hřebíků, konsum, kovář, 3 krejčí, výroba kuřáckých potřeb, mlýn, 2 obuvníci, 2 pekaři, 2 porodní asistentky, 4 řezníci, 7 obchodů se smíšeným zbožím, Spořitelní a záložní spolek ve Sv. Dobrotivé, stavební družstvo Lidový dům, 2 švadleny, 3 trafiky, 3 truhláři, zámečník.\n\nV obci Kvaň \"(632 obyvatel, samostatná obec, která se od 1. ledna 1976 stala součástí Zaječova\"\")\" byly v roce 1932 evidovány tyto živnosti a obchody: 3 hostince, kolář, kovář, obuvník, porodní asistentka, 2 trafiky.\n\nObec Zaječov se skládá ze tří částí na třech katastrálních územích:\n\nDopravní síť\n\nVeřejná doprava 2011\n"}
{"id": "120616", "url": "https://cs.wikipedia.org/wiki?curid=120616", "title": "Rohoznice (okres Jičín)", "text": "Rohoznice (okres Jičín)\n\nObec Rohoznice se nachází v okrese Jičín v Královéhradeckém kraji, zhruba 5,5 km severovýchodně od Hořic. Vesnice se rozkládá podél potoka Bystřice a probíhá jí silnice II/284. Na horním (severozápadním) konci zástavba obce navazuje na město Miletín. Žije zde obyvatel.\n\nPrvní písemná zmínka o obci pochází z roku 1267.\n\n\n"}
{"id": "120617", "url": "https://cs.wikipedia.org/wiki?curid=120617", "title": "Česká Bělá", "text": "Česká Bělá\n\nČeská Bělá (; v letech 1869–1890 \"Bělá\") je městys v okrese Havlíčkův Brod v Kraji Vysočina. Leží 9,2 km od Havlíčkova Brodu. Jméno dostal podle barvy vody potoka Bělá, který zde protéká a vlévá se do Sázavy.\n\nŽije zde obyvatel, kteří mohou využívat tři prodejny smíšeného zboží, jedno pohostinství, zdravotní středisko, poštu, školu, mateřskou školku,knihovnu, kadeřnictví, fotbalové hřiště, dále jsou v obci i zemědělské a dřevozpracující podniky, autoopravny, truhlářství a další služby. Ze spolkového života v obci stojí za zmínku tradiční organizace hasičů, chovatelů a myslivců, fotbalový a hokejový oddíl, aktivní je také organizace svazu žen Sluníčko. Česká Bělá je také sídlem římskokatolické farnosti.\n\nPrvní písemná zmínka o obci pochází z roku 1257. Městem se stává již v roce 1278. Původně česká osada se ve 13. století stává těžebním centrem stříbra. Tehdy sem přišli němečtí horníci. Po vyčerpání stříbrných ložisek městys opouští. V 16. století je vlastníkem Jan z Perštýna. V roce 1599 městys kupuje město Německý Brod, které je vlastníkem až do roku 1731. Poté patří hraběti Šporkovi, Štěpánu Langrovi, Františku Sajfertovi. Posledně jmenovaný založil zámecký park. Na konci první světové války zasáhla obec epidemie španělské chřipky, kdy zemřelo 17 místních občanů. Oběti byly i za druhé světové války.\n\nV roce 1961 se stal Cibotín částí obce. V roce 1995 byla otevřena nová škola. V roce 2002 bylo postaveno fotbalové hřiště a zázemí,v roce 2004 vznikl fotbalový klub. Od 10. října 2006 byl obci vrácen status městyse. V roce 2009 byla v České Bělé otevřena pojišťovna, a to na stejném místě, kde byl v České Bělé finanční ústav již před druhou světovou válkou. V roce 2010 byl zprovozněn obchvat městysu, tím se snížil provoz na komunikaci protínající městys. Především se snížil počet projíždějících kamionů, které často v zimních měsících ucpávaly komunikaci. V roce 2012 proběhla oprava mostu přes potok Bělá, což paralyzovalo několik měsíců dopravu v obci. V roce 2013 byla obnovena tradice masopustních průvodů.\n\nObcí protéká potok Bělá, na němž se přímo v obci rozkládají Prokšův rybník a Horní rybník. Východně protéká potok Březina, který se vlévá do Bělé. Jižně stojí Ševcův kopec (569 m). V zámeckém parku v centru obce, vpravo u silnice Česká Bělá-Macourov roste 19metrová památná borovice Jeffreyova a 100 m severně od Kasalova mlýna při pravém břehu Bělského potoka stojí 35metrový památný smrk ztepilý.\n\nPodle sčítání 1930 zde žilo v 174 domech 951 obyvatel. 944 obyvatel se hlásilo k československé národnosti. Žilo zde 887 římských katolíků, 4 evangelíci, 48 příslušníků Církve československé husitské a 3 židé.\n\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 15. června 2015. V červeném štítě znaku se nachází český lev nad zvýšenou zelenou patou, v ní kosmý mlátek šikmo přeložený želízkem, obojí stříbrné. Vlajku tvoří dva vodorovné pruhy, červený a zelený, v poměru 5 : 3. V horním pruhu český lev, v dolním kosmo mlátek šikmo přeložený želízkem, obojí bílé. Poměr šířky k délce listu je 2 : 3.\n\n\n\n\n"}
{"id": "120618", "url": "https://cs.wikipedia.org/wiki?curid=120618", "title": "Zelenecká Lhota", "text": "Zelenecká Lhota\n\nObec Zelenecká Lhota se nachází v okrese Jičín, kraj Královéhradecký. Žije zde obyvatel.\n\nPrvní písemná zmínka o obci pochází z roku 1532.\n\n\n\n"}
{"id": "120619", "url": "https://cs.wikipedia.org/wiki?curid=120619", "title": "Slatiny", "text": "Slatiny\n\nObec Slatiny se nachází v okrese Jičín v Královéhradeckém kraji zhruba 8 km jjv. od Jičína. Žije zde obyvatel.\n\nPrvní písemná zmínka o obci pochází z roku 1357.\n\nNarodil se tu a působil František Vaněk (1864–1912), rolník a politik, na počátku 20. století poslanec Českého zemského sněmu.\n\n\n\n"}
{"id": "120620", "url": "https://cs.wikipedia.org/wiki?curid=120620", "title": "Gruna", "text": "Gruna\n\nObec Gruna (něm. \"Grünau\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1270. K obci patří téměř zaniklá obec Žipotín v romantickém údolíčku a Karlín (dnes chybně označen jako Žipotín) na místě rozparcelovaného dvora při silnici na Mohelnici.\n\n\n\n"}
{"id": "120621", "url": "https://cs.wikipedia.org/wiki?curid=120621", "title": "Uhřice (okres Kroměříž)", "text": "Uhřice (okres Kroměříž)\n\nObec Uhřice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1336, kdy byla uváděny s názvem Uherce. Název Uhřice se datuje až roku 1407. V Uhřicích se nachází zámek přestavěný z bývalé tvrze.\n\nV letech 1909 až 1998 procházela západně od obce železniční trať Nezamyslice – Morkovice, na které byla zastávka \"Uhřice u Kroměříže\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "120622", "url": "https://cs.wikipedia.org/wiki?curid=120622", "title": "Žižkovo Pole", "text": "Žižkovo Pole\n\nŽižkovo Pole (do roku 1921 \"Šenfeld \") je obec v okrese Havlíčkův Brod v kraji Vysočina, 4 km severně od Přibyslavi. Žije zde obyvatel.\n\nPrvní písemná zmínka o obci pochází z roku 1303. Vesnice je horáckého typu, je rozdělena na dvě návsi. Ve středu obou návsí je potok. Obec se vyznačovala důlní činností.\n\nVe vojenském ležení zde 11. října 1424 zemřel husitský vojevůdce Jan Žižka z Trocnova. V roce 1502 daroval Hynek Brožek z Kunštátu obci odúmrť. V roce 1596 se stal vlastníkem vsi Hertvík Žejdlic ze Šenfeldu. Utrakvista Hertvík Žejdlic ze Šenfeldu se v letech 1618 - 1620 zúčastnil stavovského povstání proti Habsburkům. Za to byl odsouzen a jeho majetek zkonfiskován. V této době se stala obec majetkem královské komory, od níž ji získal rod Dietrichštejnů.\n\nObec se původně jmenovala Šenfeld (Krásné Pole) a v červnu 1919 dal řídící učitel Jindřich Bačovský podnět k přejmenování na Žižkovo Pole. Tento název byl výnosem ministerstva vnitra 10. prosince 1921 přijat.\n\nVe 20. století se rozvíjelo především stavebnictví. Na počátku 20. století byl postaven Družstevní lihovar (ke zpracování brambor) (1913–1967), dále tírna lnu (1911–1952). V roce 1953 bylo založeno Jednotné zemědělské družstvo, do kterého vstoupili všichni rolníci a sedláci, od roku 1960 do 1974 pak další obce, a to: Modlíkov, Samotín, Macourov a Dobrá. V roce 1992 přišla transformace a zemědělci z Modlíkova a Dobré se oddělili.\n\n\nMohyla se nachází jižně od obce u silnice do Přibyslavi. Podle tradice poblíž tohoto místa 11. října 1424 zemřel v náručí Michala Koudele z Žitenic Jan Žižka. Na místě Žižkova úmrtí dle pověsti vyrostl bezový keř. Pozemek pro 10 m vysokou mohylu zakoupil v roce 1862 Julius Grégr a věnoval jej pražské jednotě Sokol. V roce 1869 podal člen pražského sokola a přibyslavský rodák Jan Otto v Národních Listech návrh, aby zde byla vybudována kamenná mohyla. Mohylu postavil havlíčkobrodský stavitel Josef Šupich (1842–1923), žák Josefa Zítka, podle projektu Antonína Wiehla a byla odhalena 20. září 1874. Slavnostní odhalení u příležitosti 450. výročí Žižkova úmrtí organizoval František Ladislav Rieger a zúčastnilo se ho kolem 20 000 lidí.\n\nMohyla se skládá se ze čtyř částí:\nV roce 1916 byla Žižkova mohyla i s celým přilehlým okolím byla darována Sokolu v Přibyslavi, později se stala majetkem Města Přibyslav.\n\n\n\n"}
{"id": "120624", "url": "https://cs.wikipedia.org/wiki?curid=120624", "title": "Rozsochatec", "text": "Rozsochatec\n\nRozsochatec () je obec v okrese Havlíčkův Brod v Kraji Vysočina. Žije zde obyvatel. Rozsochatcem prochází silnice II. třídy č. 344 a železniční trať Pardubice – Havlíčkův Brod, na které je zřízena železniční stanice \"Rozsochatec\". Protéká tudy Břevnický potok, který je pravostranným přítokem řeky Sázavy.\n\nPrvní písemná zmínka o obci pochází z roku 1283. Zámek v obci nechal vystavět Sigmund Haugwicz z Biskupicz po opuštění hradu Ronovec.\n\nObec Rozsochatec v roce 2008 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky. Obec Rozsochatec v roce 2011 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Rozsochatec v roce 2012 obdržela ocenění v soutěži Vesnice Vysočiny, konkrétně získala ocenění oranžová stuha, tj. ocenění za spolupráci obce a zemědělského subjektu.\n\n\n\n\n"}
{"id": "120625", "url": "https://cs.wikipedia.org/wiki?curid=120625", "title": "Budislav (okres Tábor)", "text": "Budislav (okres Tábor)\n\nObec Budislav () se nachází 19 km jihovýchodně od Tábora, v okrese Tábor v Jihočeském kraji. Žije v ní obyvatel. Budislaví protéká Černovický potok.\n\nPrvní písemná zmínka o obci pochází z roku 1357.\n\n\n\n\n"}
{"id": "120626", "url": "https://cs.wikipedia.org/wiki?curid=120626", "title": "Doubrava (okres Karviná)", "text": "Doubrava (okres Karviná)\n\nObec Doubrava (dříve \"Dombrová\", pol.: \"Dąbrowa\", něm.: \"Dombrau\") se nachází v okrese Karviná v Moravskoslezském kraji. Žije zde obyvatel.\n\nDoubrava je jednou z mnoha lokalit okresu Karviná, která se rozvíjela díky objevu zásob černého uhlí. A také kvůli uhlí je dnes tato obec postupně devastována. Za pozornost stojí její historicko-urbanistický vývoj na přelomu 19. a 20. století, kulturní památky a další významné objekty, které v Doubravě ještě stojí. A také zánik hornických kolonií, které byly pro tuto oblast tolik typické.\n\nObec Doubrava s rozlohou 778 ha se nachází v severovýchodní části České republiky v Moravskoslezském kraji mezi městy Orlová a Karviná.\n\nTerén obce je členitý, poznamenaný výškovou a tvarovou nestálostí z důvodu poddolování. Severní část chrání Doubravský kopec s nejvyšším bodem 282,2 m n. m. Východní hranice obce se přibližuje k řece Olši, která před regulací toku zasahovala do území Doubravy. Zde je také nejnižší bod obce 220 m n. m. V současné době v této oblasti, vlivem těžby uhlí Dolu Karviná OKD, a. s. v dobývacím poli závodu ČSA, vzniká poklesové pásmo a vytváří se umělé jezero. Další umělá jezera (usazovací nádrže) – jsou v jihovýchodní části obce v dobývacím poli téhož dolu a v severovýchodní části obce z důvodů poklesu půdy důlními vlivy. K západní hranici krajina opět stoupá do výšky 280 m n. m. V této části se nachází odval vytěžené hlušiny bývalého Dolu Doubrava (282 m n. m.). Na této ploše je nyní zábavní park společnosti DinoPark, a. s. pobočka Ostrava. Terén je nestabilní, vlivem důlní těžby jsou zaznamenávány poklesy až o 8 metrů.\n\nČeská část hornoslezské uhelné pánve je také nazývána Ostravsko-karvinská uhelná pánev, případně vžitým názvem Ostravsko-karvinský revír, zkratka OKR.\n\nObec Doubrava se nachází ve východní části ostravsko-karvinského revíru, východně od Orlovské vrásy na severním okraji dílčí karvinské části OKR. Produktivní karbon je zastoupen jak ostravským, tak karvinským souvrstvím. Využívána jsou pouze souvrství karvinská, která dosahují mocnosti 1300 m. Dobývací prostor Doubrava měl plošný výměr 953,7211 ha. Dělí se na vrstvy: 1. sedlové o mocnosti 220 – 270 m, 2. sušské rozdělené sladkovodním horizontem Huberta na spodní a svrchní (spodní mají mocnost 180 – 240 m, svrchní sušské vrstvy v průměru 200 m), 3. doubravské dosahují mocnosti až 250 m. Sloje ostravského souvrství nejsou ani dobývány, ani připravovány.\n\nDobývány byly nejspodnější sloje karvinského souvrství o mocnosti od 1,0 do 6,5 metru uložené ležmo s úklonem asi od 5° do 25° k severozápadu v hloubce kolem 700 až 1000 m. Reliéf karbonu začínal v lokalitě jámy Doubrava 1 v hloubce 10 m pod povrchem. Severním směrem upadal reliéf karbonu prudce do Dětmarovického výmolu. Uložení slojí bylo ploché s převládajícím úklonem 0 až 10°. Za Doubravským zlomem je produktivní karbon uložen o 350 až 450 m hlouběji. Směr vrstev je zvlněný s úklonem vrstev (okolo 25°) k severovýchodu. Část důlního pole na styku miocén-karbon je pokryta vodoplynonosným horizontem. Je uložen na karbonském úbočí od vrstevnice – 500 m, takže plocha této detritické oblasti zaujímala okolo 21 % dobývacího prostoru.\n\nPozůstatkem čtvrtohorního zalednění je Doubravský kopec (náporová moréna).\n\nÚzemí Doubravy patří k povodí Odry. Ústředním tokem je potok Doubrava s pravým přítokem Kotlinky. Protéká ve směru západ-východ souběžně s valem Doubravského kopce a vtéká z levé strany do řeky Olše. Podle historických map a dokumentace povodí Odry řeka Olše spolu s řečištěm Stonávky tvořila částečně východní hranici s katastrem Starého Města. Soutok Olše a Stonávky byl na katastru Doubravy. Při povodních mnohdy koryta měnila polohu, vytvářela nová řečiště a další slepá ramena. Postupnou regulací vodních toků jsou dnes řečiště i soutok výše uvedených řek mimo katastr Doubravy.\n\nV oblasti mezi řekou Olší a Dědinou byly rozsáhlé rybníky. V historické dokumentaci jsou připomínány už v roce 1661. Z tereziánského katastru a II. mapování lze určit polohu rybníků Starý (Alter Teich) a Glownik a u jejich hrází vzniklou osadu Na hrázi.\n\nHrází rybníku Starý procházela část východojižní hranice s katastry Starého Města a města Karviná. Rybníky byly postupně vysoušeny a přeměněny na pole. Dnes v oblasti rybníku Starý je rozsáhlá poklesová kotlina vyplněná vodou. Byla součástí usazovacích nádrží nynějšího Dolu Karviná OKD, a. s. v dobývacím poli závodu ČSA.\n\nPočátky osídlování Těšínska, na jehož území Doubrava leží, jsou doloženy archeologickými nálezy v Chotěbuzi ze starší doby železné (cca 800 – 400 př. n. l.). V 8. až 11. století zde bylo slovanské hradiště.\n\nDoubrava jako sídelní jednotka vznikla podél potoka Doubrava a cesty vedoucí do Orlové, nynější části nazývané Dědina, jako silnicová lánová řadová ves. Pole vybíhala za stavení nebo čtvercovými dvory. V okrajových částech se pak tvořily shlukové osady. Zdejší údolí bylo chráněné proti severním větrům valem Doubravského kopce a otevřené k východu k řece Olze vhodné pro rybolov. Lesy nabízely hojnost zvěře a lesních plodin, stavební a palivové dříví. Vznik Doubravy se předpokládá ke konci 12. století. Písemné prameny dokládají název Doubrava v listině papeže Řehoře IX. ze dne 5. května 1229, z čehož lze usuzovat, že zde už nějakou dobu osada existovala.\n\nNázev Doubrava (Dombrová, Dúbrawa) je patrně odvozen od dubového lesa, ve kterém původní osadníci našli své bydliště a kde začali les kácet a měnit jej v hospodářskou půdu. Jméno Doubrava (Dúbrawa) bylo ještě v užívání začátkem 16. století ve všech právních, kupních a jiných smlouvách nebo listech. Ve 13. století patřila Doubrava k Orlové a poté až do roku 1572 k Fryštátu. V průběhu dalších let přecházela do majetků několika šlechtických rodů. (viz Příloha 1) Do roku 1515 byla v Doubravě dědičná rychta. V roce 1746 koupil Doubravu František Ludvík svobodný pán z Mattencloitu a v držení tohoto rodu zůstala po dalších 156 let. V roce 1902 Richard svobodný pán Mattencloit-Ubelli prodal své slezské statky a odstěhoval se spolu s rodinou do Pyšel u Prahy.\nObjevem uhelných slojí, rozvojem těžby uhlí a zavedením železniční dopravy nastal prudký nárůst obyvatelstva. Pro jeho ubytování se stavěly pro region Ostravsko-karvinský typické kolážní domy soustředěné do kolonií. Významné domy, domy zámožných obyvatel nesly prvky secese. Obec měla části s místními názvy Kopaniny, Dědina, Špluchov, Kozinec, Vrchovec (Vidrholec), Uplíž, Pod Ujalou, Glembovec apod.\n\nEkonomické podmínky Doubravanů nebyly příliš příznivé. Bližší představu o rozsahu majetků můžeme získat např. z karolínského katastru, který zahrnuje polnosti od dvacátých let 18. století. Je vypracován na základě vratislavských měr a vah. Z první rektifikace z let 1721 až 1728 lze vidět rozsah panství v tabulce 1. Ze stabilního katastru z 40. let 19. století vyčteme, že v Doubravě byla celková plocha pozemků 1 334 jiter, její poměry jsou v tabulce 2. V 92 domech bylo 211 bytových stran, z nichž se zabývalo 12 zemědělstvím a řemesly a 3 udávaly jiné zdroje obživy. Zemědělství dominovalo do 50 let 19. století. Objevením a těžbou uhlí zemědělství ustoupilo průmyslu. Nejen omezením zastavěné plochy, ale především znehodnocením půdy vlivem těžby uhlí. V poklesových částech klesla její bonita a snížily se zemědělské výnosy. Při poklesu polí o 5 m klesl zemědělský výnos až o neuvěřitelných 50%.\n\nPřesto se zvyšovaly počty dobytka a hlavně drobného zvířectva, jak vyplývá z tabulky 3. Můžeme to přisuzovat zvýšenému počtu přistěhovalců, kteří udržují tradici drobného zemědělství, zvláště pokud měli možnost najímat si kousky pole od majitelů dolů nebo od sedláků. Vyšší počet koní ukazuje na to, jak bylo významné povoznictví, nejen pro přepravu uhlí a stavebního materiálu, ale i k půjčování koní k polním pracím a práci koní v dolech.\n\nV roce 1931 byla naplněna pozemková reforma. Státní pozemkový úřad přidělil obci Doubravě zbytkový statek se 101 ha za 404 000,- Kč včetně budov. Ostatní pozemky, které k velkostatku náležely, ponechal Vítkovickým kamenouhelným dolům (asi 80 ha) a žadatelům jiných obcí přidělil 20,65 ha. Obec pak pronajala statek Hospodářskému družstvu pro chov dobytka v Kravařích na 15 let za nájemné rovnající se 6% kupní ceny. Velký význam včelařství v Doubravě (mimo údaje v tabulce 3) dokládá i to, že v roce 1931 včelařskému spolku státní pozemkový úřad přidělil 2,35 ha půdy. 13. března 1932 byl založen Včelařský spolek jehož přihlášení členové vlastnili na 100 rojů včel.\n\nMezi nejznámější sedláky patřili: Šiřina se statkem a hospodu v Dědině, Švejdovi se statkem Pod Ujalou, Široký se statkem u cihelny, Viochna s poli a lesem na Doubravském kopci a další. Zemědělstvím se živil jen malý počet obyvatel. Drobní zemědělci byli stále víc zaměstnání na šachtě. Obdělávání malých políček sloužilo k přilepšení v domácnosti nebo zabezpečení v časech krize, a také k pěstování plodin pro drobné zvířectvo. Havíři v nově vzniklých koloniích si najímali kousek půdy od sedláků nebo jim byla za nízký nájem přidělena důlním závodem.\n\nVazbu na drobné hospodaření můžeme zaznamenat i v padesátých létech 20. století, kdy se havíři odmítali přestěhovat do nově zbudované kolonie tzv. finských domů, protože u nich chyběly „šopky“ kůlny pro uložení zemědělského nářadí a místo pro drobné zvířectvo.\n\nPrvní přesné sčítání obyvatel proběhlo v roce 1771. Doubrava měla 76 domů a 680 obyvatel. V roce 1804 klesl počet obyvatel na 494. Jak vyplývá z tabulky 4 nejvyšší počet obyvatel je v roce 1910 a v roce 1921 Prudký nárůst počtu obyvatel v 1869 a 1880 byl zapříčiněn přílivem přistěhovalců především z Haliče. V roce 1930 počet obyvatel začal klesat a klesal i v dalším období i přes snahu zabezpečit výstavbu nových domů viz tabulka 5.\n\nKrátkou stabilizaci počtu obyvatel Doubravy zaznamenáváme po 2. sv. válce, kdy byla potřeba pracovních sil a v obci byla postavena nová kolonie. Od 70. let 20. století nastal výrazný úbytek obyvatelstva. Domy, domky, celé části obce ustoupily těžbě uhlí. Obyvatelé Doubravy začali odcházet do nových, převážně panelových sídlišť v Karviné, Orlové a Havířově. V současné době vlivem útlumu těžby uhlí v OKR a těžkého průmyslu, snížením počtu pracovních míst i tato města zaznamenávají úbytek obyvatelstva.\n\nSnahu o nalezení uhlí od roku 1781 můžeme přisuzovat už Richardu sv. p. Mattencliot, ale chybí o tom písemný doklad. Hornická činnost na území Doubravy začíná tedy až písemně doloženým nálezem uhlí v roce 1822 Antonem sv. p. Mattencloit. Ten nechal pokusnou šachtu hloubit v blízkosti hranice karvinského panství. Po odkrytí 1 m ornice se tehdy objevil produktivní karbon a v hloubce 7 m slabá vrstva uhlí. Jáma byla nazvána Verschus (Pokus). V její blízkosti pak bylo vyhloubeno dalších 20 šachtic o hloubce 20 až 50 metrů. Podle dochovaných záznamů probíhala těžba zpočátku nelegálně, bez řádného povolení příslušného úřadu (Bergamtu), a až roku 1835 bylo Antonu sv. p. Mattencloit řádně propůjčeno sedm důlních měr.\n\nV roce 1854 byla kutací šachtice č. 1 prohloubena do hloubky 152 m a dostala název „Eleonora“; v roce 1855 byla šachtice Versuch prohloubena do hloubky 120,8 m a přejmenována na „Bettinaschacht“.\n\nVzhledem k vysokým nákladům na těžbu Anton sv. p. Mattencloit uzavřel smlouvu s Vítkovickým těžířstvem v roce 1836, na jejímž základě bylo ustanoveno Doubravské a Orlovské uhelné těžířstvo, které realizovalo těžbu na jámách Bettina a Eleonora. V roce 1843 podíl Antona sv. p. Mattencloit přebral S. A. Rothschild. Ten od roku 1846 pronajímal část společnosti a roku 1849 ji odkoupil a začlenil do komplexu majetků nově se formujícího těžířstva Salomona Mayera sv. p. Rothschilda.\n\nV roce 1868 se staly doly Bettina a Eleonora majetkovým základem Doubravsko-orlovské důlní společnosti a v roce 1896 se tato společnost stala součástí Vítkovického horního a hutního těžířstva v přímém držení Gutmanů a Rothschildů. V roce 1914 byly doly přejmenovány na Oddělení Doubrava a v roce 1942 byly začleněny do státního koncernu Herman Göring Werke. V roce 1945 byly oba doly znárodněny a začleněny do Ostravsko-karvinských dolů jako Důl Doubrava.\n\nK 1. 7. 1995 byl do té doby samostatný Důl Doubrava přičleněn k Dolu ČSA. V roce 2005 byl zahájen útlum povrchových provozů (tj. především úpravny) Dolu Doubrava. 23. října 2006 v 15,30 pak byla odstřelena skipová jáma č. 1 (Bettina). Těžba na Dole Doubrava byla ukončena 27. 4. 2007 tak, aby mohlo být ze sousedního Dolu Jan – Karel vydobyto 8 milionů tun uhlí z ochranného ohradníku Dolu Doubrava. 2. listopadu 2007 byla z povrchu zemského odstraněna věž Doubrava II.\n\nDůl Doubrava byl z hlediska dosažené hloubky dobývání nejhlubším dolem v karvinské oblasti a hlavní těžní jáma Doubrava I měla nejspodnější, desáté těžní patro v hloubce 930 m pod povrchem. Byla však prohloubena s ohledem na plnění těžních zařízení pod úroveň 10. patra do hloubky víc než 1000 metrů.\n\nVe vlastnictví rodu Mattencloitů byla cihelna na parní pohon. Po odprodání majetku přešla do vlastnictví Vítkovických kamenouhelných dolů. Do roku 1929 její produkce činila 5 milionu cihel ročně. Od roku 1930 produkce cihelny prudce klesala a po 2. sv. válce její činnost zaniká. V administrativních budovách byla mateřská školka a dnes se na ploše bývalé cihelny rozkládá část DinoParku a rybník, který vznikl z bývalého hliniště.\n\nHlavní obživu přinášely nejen doly v Doubravě, ale i závody, koksovny, doly a další průmyslové podniky v Karviné, Lazích, Orlové a Ostravě. V 60. letech 20. století zde fungoval závod Dyhor dřevozpracující družstvo, na Doubravském kopci byl například také teletník pro chov skotu se silážními věžemi. Po ukončení činnosti v devadesátých létech byly silážní věže sneseny a začal chov brojlerů a krůt – krůtí farma.\n\nNejznámější byla a je pekárna Komendir. V obci do 2. světové válce stále pekla pekárna rodiny Šiřinů, kteří mimo to, že byli jedněmi z největších vlastníků půdy v Doubravě, měli i řeznictví a hospodu. Hospod bývalo kdysi celkem osm a 9. byla v hotelu u doubravského železničního nádraží. Z původního počtu zachovaly 2: v Národním domě a na náměstí, kdysi U Franka, dnes Na Rynku majitel Konečný. Nová hospoda vznikla nedaleko pekárny Komendir.\n\nDle výčtu kronikáře Františka Kondělky bylo v obci v roce 1927 na 150 živností.\n\nPo 2. sv. válce mimo hospod a pekáren bylo v obci 6 obchodů s potravinami (nyní 3), provozovna řemeslných prací a další služby..\n\nObcí procházejí dvě silnice III. třídy, III/47215 Karviná-Sovinec – Kozinec – Špluchov – Doubrava – Finské domky, kde se napojuje na cestu III/47214 Karviná-Doly – Vidrholec – Orlová-Kopaniny. Autobusovou dopravu zajišťuje ČSAD Karviná a. s.\n\nPůvodní cesta, kolem které vznikala Doubrava, je místní komunikací a vede ve směru Doubrava-Dědina – U cihelny – Orlová-Kopaniny. V územním plánu je návrh na její rozšíření a převedení dopravy ze silnice III/47214.\n\nVelký význam pro rozvoj dolů měla železniční doprava. V letech 1867 byly zahájeny stavební práce na Košicko-bohumínské dráze (KBD). 1. února 1869 byl dokončen 32 km úsek Bohumín – Orlová – Doubrava – Karviná – Český Těšín. V roce 1872 byla dráha dostavěna až do Košic. Do roku 1914 byla trať zdvojkolejněna. Už 9. února 1869 byla jáma Bettina spojena železniční vlečkou, napojenou ve stanici Doubrava na nový úsek KBD Bohumín – Těšín.\nZ iniciativy Anselma Rothschilda byla v létech 1870 prodloužena Báňská dráha z Michálkovic do Doubravy s odbočkami k jámám Bettina, Eleonora a Stará strojní v Lazích. Do provozu byla dána 1. září 1870. Tento úsek v roce 1886 odkoupila Severní dráha císaře Ferdinanda.\n\nNapojením jam Bettina a Eleonora železniční vlečkou na KBD a Báňskou dráhu se výrazně usnadnil odbyt uhlí nejen do Ostravy (Vítkovických železáren, Koksovna Karolina), ale i do celé monarchie. Zvýšila se možnost i osobní přepravy za prací v regionu. Doubrava se stala důležitým dopravním uzlem.\n\nVlivem poddolování došlo k poklesům území, kterým zmíněné železniční dráhy procházejí, jejich neustálé opravy vedly k výstavbě přeložky Nový Bohumín – Dětmarovice – Louky nad Olší, která byla oficiálně otevřena v květnu 1963. Na tuto trať byla v roce 1963 převedena většina dopravy z původní KBD. Na staré trase Bohumín – Orlová – Doubrava – Karviná zůstal omezený provoz osobní dopravy a postupně ji nahradila silniční autobusová doprava. Železniční stanice Doubrava zůstala zachována pouze pro nákladní dopravu. Báňská dráhy z Michálkovic byla na bývalou KBD napojena už v Orlové.\n\nDalším důležitým dopravním prostředkem byla elektrická úzkokolejná dráha Slezských zemských drah. Výstavbou spojky Bohumín – Německá (Dolní) Lutyně – Kopaniny (Orlová) – Karviná a její uvedení do provozu 31. 5. 1913 se rozšířila možnost přepravy zboží a osob. V Doubravě byly vybudovány tyto zastávky ze směru Karviná: Pohraniční kolonie (Finské domky) – Obec Doubrava (Svět loutek) – Vidrholec (Vrcholec) – Jáma Bettina (Důl Doubrava) – Orlová-Kopaniny. Pro míjení tramvají zde byly výhybny a to u pekárny Komendír a Důl Doubrava. Opět vlivem důlní činnosti došlo k poklesům a následně k častým opravám drážního tělesa. Úzkokolejná trať byla postupně zkracována. Nejdříve v rozsahu Karviná – výhybna v Doubravě 17. 4. 1964. Doubrava – Kopaniny- Dolní Lutyně – Bohumín 18. 7. 1966 a nakonec byl v provozu úsek Dolní Lutyně – Bohumín do 15. 1. 1971. I tato doprava byla postupně nahrazena dopravou autobusovou, která se snáze vyrovná s terénními nerovnostmi.\n\nDne 15. října 1894 na základě přípisu 52081/1894 byla v Doubravě zřízena poštovní služebna, která byla rozhodnutím 5407/1895 proměněna na poštovní úřad. Poštovní úřad byl otevřen 14. května 1895 v domě č. p. 111 v blízkosti nádraží. Dne 1. 9. 1943 byl úřad přemístěn do středu obce do budovy č. p. 444 a od března 1951 se nacházel v budově č. p. 476. Poštovní úřad byl 30. 6. 1951 přestěhován do místnosti po zrušeném jednatelství spořitelny v budově č. p. 600, kde je dosud.\n\nV červnu 1929 byl uveden do provozu radio-vysílač v Moravské Ostravě. Doubrava měla před vysíláním 60 radioamatérů, koncem roku 1929 už na 150. V roce 1930 bylo registrováno 233 předplatitelů rozhlasu a v roce 1931 už 248. Telefonní spojení zajišťoval 1 veřejný telefon na poště a 14 soukromých telefonů.\n\nPrvní školou byla dřevěnice z roku 1842 č. p. 81, která dosud stojí. Vyučovat se začalo v roce 1850 se v českém jazyce.\nV roce 1872 – 1874 byla založena soukromá závodní škola Vítkovických dolů tj. Bettina a Eleonora, pro děti svých zaměstnanců. Tato jednotřídka byla umístěná naproti nádraží v Doubravě v domě č. p. 104 vedle pošty. V roce 1875 se vyučovalo v domku na náměstí (dnes restaurace p. Konečného), kde po rekonstrukci byly i byty pro učitele a obecní kanceláře. Škola byla jednotřídní. V roce 1898 byla postavena „Jubilejní škola císaře Františka Josefa I.“ u kostela. (Dnes budova domu s pečovatelskou službou).\n\nV roce 1900 vlivem přistěhovalců především z Haliče vzrostla negramotnost, počet analfabetů stoupl na 32 %. Tato skutečnost vyžadovala nové školy a také řešení národnostních sporů. V roce 1906 se vyučovalo v nové české školní budově tzv. červené. V roce 1910 byla stavitelem M. Kabátem postavena školní budova zvaná „měšťanka“, původně jako polská Szkola wydzialowa, kde probíhala výuka důlních techniků – štajgrů (polsky sztygar – \"szkoła sztagarow\"). V této budově probíhá výuka dosud.\n\nS odlivem obyvatel z Doubravy klesal počet žáků tak, že během následujících let se z kdysi plně organizované školy stala malotřídka s pouhými dvěma třídami, 30 žáky a dvěma učiteli. Po osamostatnění obce v roce 1993 se podařilo obnovit výuku natolik, že z dvoutřídky se opět vyučovalo takřka ve všech ročnících.\n\nČeské školky bývaly v Doubravě tři (u cihelny, na Vrchovci a v centru obce v budově tzv. Domu mládeže).\nV Domě mládeže byla rovněž školní družina, knihovna a sál s jevištěm, který se v době Beatlemánie otřásal v rytmu místních skupin jako Spiders, Hrobaři, Juventus Club apod.\n\nV Doubravě žije i polská menšina, která zde dříve měla i svou mateřskou školku a 1. až 5. ročník základní školy.\n26. srpna 1928 byla otevřena budova polské školy Dom Macierzy szkolnej. Stavitelem byl mistr zednický a tesařský Karel Kraus z Doubravy. Do té doby se vyučovalo v domě č.p. 233 na hranicích s Dětmarovicemi.\nKaždoročně byl pořádán \"Běh napříč Doubravou\" s účastí mnoha škol okresu Karviná\n\nSportovní vyžití se ve velké míře odbývalo na fotbalovém hřišti TJ Baník Doubrava-střed, kde byl na místě bývalého (kdysi i závěsnými svítidly osvětleného) kluziště zbudován tenisový kurt, který nyní slouží už pouze pro nohejbal.\n\nV zahradě Národního domu bývaly ještě v 70. a 80. letech minulého století 2 volejbalové kurty, které byly upraveny z původní plochy cvičiště pro hromadná vystoupení cvičenců původního Sokola Doubrava, poté TJ Baník Doubrava.\n\nV sále Národního Domu trénovali místní stolní tenisté pod vedením obětavého pana Niesyta a docházel sem na trénink i tehdy sedmý hráč Československého žebříčku Vlčko, který byl zaměstnancem Dolu Doubrava.\n\nV prostorách Domu mládeže byla i tělocvična, v níž byly položeny základy kulturistiky nejen v rámci Severomoravského kraje, ale možno říci i v rámci celé ČSSR. František Škorpík byl dokonce ve své době i přeborníkem republiky a se svým bratrem Romanem se staral o líheň kulturistických talentů ze širokého okolí.\n\nV obci dosud funguje malebné koupaliště, kde v létě bylo vždy živo po celý den a někdy i po setmění.\n\nFotbalový klub TJ Baník Doubrava-Střed býval líhní talentů pro divizní klub Doubrava Kopaniny, poté přejmenován na TJ Slavia Orlová a pro TJ Baník Karviná.\nDoubravské náměstí bylo místem, kde se jako na jednom z prvních v širokém okolí konaly vždy na 1. máje odpoledne pravidelné motokárové závody, jichž se zúčastňovali i žáci zdejší ZDŠ na motokárách s motorem o objemu do 50 cm³. Motokáry si žáci pod vedením technického všeuměla pana Jana Slonky sami montovali a byli v tomto směru jediní v kraji.\n\nSnad jako perličku lze uvést, že ještě po II. světové válce bývalo v Doubravě i sportovní letiště, odkud se pořádaly vyhlídkové lety a kde přistávaly cvičné větroně, které startovaly pomocí navijáku z Doubravského kopce. Letiště se nacházelo na tehdy holých loukách, přibližně tam, kde byly rybníky, nyní změněné na usazovací nádrže uhelných kalů. Dnes mohou z kopce startovat příznivci paraglidingu.\n\nNa začátek této kapitoly snad zkrácená jedna legenda o zbojníkovi Ondrášovi a jeho druhu, který jej zradil, Jurášovi. Legenda je z časů povstání sedláků na Těšínském panství. Když Juráš byl pod šibenicí, zvolal silným hlasem: Je tady někdo z Doubravy? Po třetím zvolání, když se nikdo nepřihlásil, vytáhl Juráš klíče od pasu a hodil je daleko od sebe, těch se zmocnil černý pes a utekl s nimi neznámo kam. Byly to klíče od doubravského pokladu. Vyprávělo se, že je ukrytý v lese Grychťoku, který byl oblíbeným výletním místem.\n\nMezi významné události nepochybně patří výstavba kostela sv. Hedviky v roce 1898. Doubrava patřila pod farnost v Orlové. Z důvodů velké vzdálenosti a malé kapacity tamějšího kostela, žádali doubravští farníci o výstavbu kostela v Doubravě. Pozemek k výstavbě nového kostela daroval Richard sv. p. Mattencloit-Ubelli. Stavbu pseudorománského kostela navrhl a prováděl architekt Bedřich Fulda z Těšína. Základní kámen byl posvěcen 30. září 1894 a výstavba pokračovala až do roku 1898, náklady činily 90 000zlatých. Do věže kostela byly zavěšeny tři bronzové zvony. Vysvěcen byl 15. října v den svátku patronky Slezska sv. Hedviky (Hedvika Slezská). Na žádost doubravských farníků se kostel stal farním a obec Doubrava samostatnou farností.\n\nBěhem 1. světové války (1916) byly dva zvony sneseny a odevzdány armádě. Nové dva zvony byly vysvěceny v roce 1925. V březnu 1942 všechny tři zvony byly opět sneseny a rekvírovány. V březnu 1940 vyšel v Německu zákon o čtyřletém hospodářském plánu na shromáždění neželezných kovů, jehož realizací byl pověřen Hermann Göring. Jelikož doubravské zvony odpovídaly kategorii „A“ – zvony bez větší hodnoty, byly automaticky určené k dalšímu zpracování. Z okupovaných Sudet a Protektorátu Čechy a Morava putovaly zvony do sběrných míst např. v Ostravě. Zvony z dobytých území (včetně území zabrané Polskem v roce 1938) putovaly přes Polsko (pravděpodobně Ratiboř a Vratislav) do Hamburku. Zvonovina se především používala k výrobě částí odolných mořské vodě (lodní šrouby, pláště ponorek ap.). Nové bronzové zvony byly zavěšeny až v roce 1947.\n\nPřílivem nových obyvatel za prací nastaly významné změny v národnostním složení, sociální struktuře i náboženském vyznání. Střety se nevyhýbaly kostelu (spory o kázání v českém nebo polském jazyce) ani škole. Od roku 1883 se vyučovalo polsky, česko-polsky i česko-polsko-německy. V roce 1899 vznikl polský spolek Jedność. Češi v roce 1902 založili Matici osvěty lidové a 1903 bylo otevřeno středisko společenského a kulturního dění Národní dům.\n\nV roce 1906 Doubravu navštívil rakouský mocnář císař František Josef I. Jako host hraběte Larische sledoval na severní straně jámy Bettiny malé vojenské cvičení.\n\nVýznam obce stále stoupal s jejím rozvojem a tak v roce 1908 byla Dombrova povýšena na městys.\n\nVypuknutím 1. světové války se situace v Doubravě zhoršovala. Civilní správa postupně přešla pod vojenskou, byla prodlužována pracovní doba na šachtě. Nejhorší situace nastala koncem války ve zvyšujícím se nedostatkem potravin, který v roce 1916 vyvrcholil rabováním obchodů za nečinného přihlížení policie.\n\nPočátky nové republiky byly provázeny především spory o Těšínsko mezi Polskem a Československou republikou. Polská vláda do svých nároků zahrnovala i Doubravu. Spor přerostl v sedmidenní válku v lednu 1919. Československo a Polsko se podrobily rozhodnutí konference dohodových velvyslanců, které proběhlo 28. července 1920 v belgickém Spa. Konference velvyslanců přiřkla na Těšínsku Polsku území severně od řeky Olzy. Na Těšínsku obdrželo Polsko 89 obcí s 137 000 obyvateli a v Československu zůstalo 122 obcí s 297 000 obyvateli. Rozhodnutím velvyslanecké konference ve Spa nebyl spor mezi Československem a Polskem ani zdaleka ukončen.\n\nV roce 1922 byl Dombrové potvrzen status městyse a 16. září 1923 se uskutečnily v Dombrové (Doubravě) první volby do zastupitelstva. V roce 1924 byla Dombrová přejmenována na Doubravu. Pro Husův sbor (Církev československá husitská) byl postaven kostel a slavnostně otevřen 4. listopadu 1928. Projekt a stavební práce provedl Čeněk Volný, stavitel z Doubravy.\n\nMezi nejvýznamnější události Doubravy řadíme návštěvu presidenta republiky T. G. Masaryka. Jeho podpis je v Kronice městyse Doubravy s datem 6. června 1930 na straně 63.\n\nDle dobových záznamů v Doubravě slavili kromě církevních svátků hlavně v meziválečném období také 1. máj, 6. července upálení Mistra Jana Husa, 28. října vznik Československé republiky nebo narozeniny T. G. Masaryka. Během roku byl v Doubravě čilý společenský život. Např. v roce 1928 bylo 33 plesů, 61 tanečních zábav a 36 ochotnických divadelních představení nebo v roce 1929 bylo 24 plesů, 58 tanečních zábav na 25 ochotnických divadelních představení.\n\nPrvní promítání filmů se uskutečnila v Königstenově hospodě než bylo 25. 12. 1928 otevřeno kino Slávia, jehož obliba byla velká. Výnosy ze zábavy z kina představovaly skoro 50 % z celkových odvodů. Vzrůst společenského dění brzdila nastupující krize v roce 1930 a následně zhoršující se mezinárodní situace.\n\nPo vzoru Francie bylo rozhodnuto vystavět opevněnou hranici s Německem. Proti nenadálému útoku Německa přes Polsko byly vybudovány lehké objekty tzv. řopíky. Linie vedla v podstatě podél řeky Olše z Bohumína až za Třinec. Výstavbu řídilo velitelství IV. sboru v Olomouci. Okrajem Doubravy procházela část úseku XVII Dětmarovice (Koukolná). Zadání stavebních prací bylo svěřeno 18. září 1937 firmě Ing. Rudolf Kaulich z Moravské Ostravy. Z celkového počtu 31 lehkých objektů na tomto úseku se dochoval pouze jediný, který je v řečišti řeky Olše a je nepřístupný.\n10. října 1938 byla Doubrava obsazena Polskem. 12. října skončilo vyučování v českém jazyce, české spolky byly rozpuštěny, jejich majetek zabaven a přidělen polským spolkům. Z Doubravy bylo vyhoštěno 1100 osob. 2. září 1939 pak Doubravu okupovalo Německo. Po třídenních bojích o Doubravský kopec 3. května 1945 jednotky Rudé armády osvobodily Doubravu.\n\nPo osvobození je Doubrava opět významnou obcí, která hlavně zabezpečovala uhlí pro republiku. V padesátých létech proběhla zemědělská kolektivizace, vzniklo JZD Doubrava, které bylo v roce 1957 začleněno do Báňských staveb OKR a tím také zaniklo. Samostatnost obce skončila 1. 10. 1974, kdy Doubrava byla rozhodnutím tehdejšího OV KSČ připojena k městu Orlová jako její 5. obvod. Obec byla zahrnuta do tzv. žluté zóny – vliv poklesů terénu z důvodů těžby uhlí – v důsledku toho nastal útlum bytové výstavby a obyvatelstvo bylo směrováno do sídlišť v Orlové, Havířově a Karviné.\n\nDoubrava žila bohatým kulturním a spolkovým životem. Po 2. sv. válce opět fungovalo unikátní Divadlo Svět loutek, ochotnický spolek při ZDŠ Doubrava vedený nezapomenutelnou učitelkou paní Marií Mazáčovou.\n\nDalší akce byly v podobě plesů a zahradních slavností všech spolků a organizací působících v obci. Plesy se odbývaly zejména v dosud stojícím Národním domě a také v již neexistující velké klubovně svazu zahrádkářů. Plesová sezóna v tak malé obci byla nezvykle bohatá, neboť kromě tradičního školního plesu, pořádali plesy i zahrádkáři (ČSSZ), chovatelé (ČSCHDZ), požárníci (ČSPO), Polský kulturně osvětový svaz (PZKO) a nakonec vždy bývaly šibřinky, které pořádala místní tělovýchovná jednota TJ Baník Doubrava-Střed.\n\nOpětné nabytí samostatnosti nastalo 24. listopadu 1990. 15. července 1993 byl rozhodnutím předsedy Poslanecké sněmovny Parlamentu ČR č. 10 udělen Doubravě obecní znak – zlato-modře polcený štít, v pravé polovině půl slezské orlice, v levé stříbrný vykořeněný dub a nad ním stříbrná hornická kladívka. Modrý list současně schváleného obecního praporu nese znamení bílého dubu.\n\nPůvodní obec vznikla podél potoka Doubravy a cesty, která vede do Orlové. Dřevěnice byly na okrajích polí a políček. Mattencloitové v druhé polovině 18. století vystavěli zámek, čímž byl dán základ pozdějšího centra obce. Postupnou výstavbou pseudorománského kostela sv. Hedviky v roce 1894 se začal rýsovat základ náměstí. Vedle kostela byla postavena nová školní budova (1898), naproti kostelu radnice (1925). Mezi kostelem a zámkem byla postavena budova první školy (rekonstrukce 1875) později obecní hostinec, který byl v roce 1926 prodán panu Frankovi za 180 000,- Kč, nyní restaurace pana Konečného. K hostinci byla přistavěna budova kina Slávia (otevřeno 1928).\nNaproti této řadě byla postavená řada patrových domů, které měly v přízemí obchody. Tak kolem malého rybníku vzniklo obdélníkové náměstí, jehož konečná podoba byla utvářena za 2. sv. války, kdy byl rybník zasypán a na jeho místě byl vybudován malý park s vodotryskem. Plocha parku se postupně měnila až do současné podoby. Dominantou tohoto centra je kostel.\n\nPostavením Národního domu u silnice vedoucí k Orlové mimo centrum obce vzniká místo pro společenské a kulturní vyžití. Za budovou Národního domu byla zahrada a cvičiště pro členy Sokola. V padesátých a šedesátých létech 20. století tyto plochy sloužily i jako místo Letních slavností tzv. radovánek – organizované tělovýchovné vystoupení škol a zájmových organizací nebo ukázkám nacvičování Spartakiády. V sedmdesátých létech 20. století se zde nacházely tenisové kurty.\n\nVýstavbou dolů Bettina (1854) a Eleonora (1855) byl položen základ průmyslového areálu. Obě jámy tvořily tzv. Oddělení Doubrava Vítkovických kamenouhelných dolů. Modernizací provozu, výstavbou nových vysokých těžních věží dostávala krajina nový industriální prvek.\n\nJihozápadní část Doubravy byla zastavěna objekty Košicko-bohumínské dráhy, protkána kolejišti KBD, báňské dráhy a příslušných vleček a seřadišť vagónů. Železnice urychlila rozvoj zprůmyslňování obce. Urbanizační růst se značně zrychlil hlavně v závěru 19. století a na přelomu 19. a 20. století. K zabezpečení stabilizace pracovní síly byly postaveny hornické kolonie. Na výstavbě se podílely jak doly tak i soukromí stavebníci. V Doubravě jsou jak byty pro havíře tak i pro jiné zaměstnance např. železničáře. Nové kolonie jsou i mimo dosah kostela, škol i společenského a kulturního centra Národního domu. Nevytváří jeden komplexní celek, ale několik významných lokalit.\n\nPo 2. sv. válce byly ještě postaveny tzv. finské domky na dobu 15 let, ale od roku 1962 je výstavba omezována v důsledku intenzívní těžby uhlí. A v roce 1964 byla obec zařazena do IV. kategorie v níž nebyla povolena výstavba nových domů. Stávající domy jsou sklešťovány nebo zbourány (23 domů v r. 1961, 24 domů 1962 …).\n\nNejstarší ze čtyř hornických kolonií bylo „Mexiko“. Byla vklíněná do nevelkého prostoru mezi těžní jámou Doubrava I. (Bettina) a nádražím Doubrava KBD v jihozápadním cípu Doubravského katastru na samé karvinsko-orlovské hranici, nedaleko Lazů. Kolonie byla postavena někdy v létech 1859 – 1860 majiteli domů. První tři domy byly ještě dřevěné ostatní zděné z pálených cihel s šindelovou střechou. V původních domcích pro havíře byly 4 bytové jednotky a pro úředníky jen dvě. Domky byly sestaveny ve 4 řadách. V 1. řadě nejblíže KBD bylo 9 domků, v 2. řadě 10, ve 3. řadě 7 a ve 4. řadě 4 domky. Blíže šachtě byly závodní pekárna s udírnou a mandlovna. Domy byly nepodsklepené, s jednou obytnou kuchyní (6,00 x 5,50 m) se sporákem z cihel a jedním oknem, malou vstupní předsíni (2,1 x 1,50 m), ze které se vcházelo do obytné kuchyně a spíže. Na štítové stěně každého domku byly přistavěny dřevěné „šopky“ (kůlny) pro uskladnění uhlí a dřeva na zimu a také chlívek a záchod. Zahrádky mezi dvory byly rozděleny mezi nájemníky a oploceny.\n\nPro vodu se chodilo do dvou studní vybavených okovy na protilehlých koncích kolonie. Za 45 let existence kolonie do 1. sv. války byla na domech vyměněna jen krytina, kdy původní šindel byl překryt dehtovou lepenkou. Tenkrát domy byly už tak sešlé, že je nebylo možné opravit a musely být zbourány. V roce 1910 byly přistavěny 3 nové domy a také o rok později zahájená renovace a přestavba domů. V prvních dvou řadách domů je celá stavba zvednuta o 120 cm, v každém domku jsou jen dvě bytové jednotky. Staré obytné kuchyně byly zasypány až na přilehlé komory, z nichž vznikly sklepy, a na starém zdivu byla provedena nástavba. Byt pak obsahoval kuchyň s komorou, v níž byly schody do sklepa a na půdu, a pokoj, který byl o plochu komory větší než kuchyně. Do předsíněk, které byly ponechány na jedné straně domku, byly umístěny záchody (suché) a vchody do domku byly z boku. Kůlny byly postavené u domků již z cihel a obyvatelé si je doplňovali jednoduchými dřevěnými přístavky.\n\nVodovod nebyl zaveden ani při této přestavbě. Byla však zřízena kanalizace a na studnách nainstalovány železné pumpy. Tekoucí voda byla zavedena až v roce 1918 do výtokových stojanů na ulici tzv. ťurčků.\n\nKolonie Mexiko nebo také Mexyk, byla výjimečná i tím, že v ní byla první závodní škola v Doubravě v domě č.p. 104, byla zde zřízena první pošta v domě č.p. 111 (1889), kterou přemístili do středu obce v roce 1942. Tady byla udělena první rozhlasová koncese v Doubravě panu Willerthovi (č.p. 121). Také zde bydlel (1901–1915) zakladatel\nSokola na Orlovsku, náčelník a starosta Sokola v Doubravě a spoluzakladatel legií v Itálii Jan Čapek (1876 – 1918), který padl v Itálii a je pohřben současně s legionáři padlými při československo – polské válce o Těšínsko. Bydlel zde kádr kvalifikovaných řemeslníků, kteří museli být kdykoliv po ruce.\n\nMezi dalšími budovami naproti nádraží Doubrava můžeme najít i hostinec, který postavil v roce 1868 žid David Königstein, ve kterém byl sál a jeviště. V roce 1910 hospodu odkoupily Vítkovické kamenouhelné doly a budovu, sál s jevištěm byly rozšířeny a hostinec adaptován na „Závodní hotel“ (Werkshotel).\n\nProti poslední řadě domů kolonie Mexiko, vlevo od silnice vedoucí od nádraží na jámu Bettina, bylo dětské hřiště, které před 1. sv. válkou bylo zrušeno a na jeho místě postavena kasárna pro ubytování pracovníků, kteří do práce dojížděli ze vzdálenějších míst. Budova byla postavena z režného zdiva s rovnou střechou. Za první světové války zde byl umístěn Kohlenkader – Uhelný kádr No. 8 složený z opavských občanů (Landwehr Infanterie Regiment, Ersatz-Battalion – Cadré NRO 15 in Troppau) a pro posílení těžby v dolech 200 ruských zajatců.\n\nDalší kolonií na území Doubravy byla osada, postavená v roce 1895, nazývaná Dozorecká podle ubytovaných úředníků (dozorců) dolů Bettina a Eleonora. Měla původně 4 domy úřednické s 8 byty a stála u vjezdu na Důl Doubrava. Hned na ni navazovaly 3 domy u silnice (č. p. 421, 482, 146) asi pro vyšší techniky. Za nimi stála Vitáskova vila č.p. 516 a kousek níže u silnice k zadní bráně Dolu Doubrava stály ještě dva domy stejného typu jako v Dozorecké osadě (č. p. 511, 512). Naproti přes cestu byly ještě 3 domy (č. p. 227, 228-147, 145). Tyto úřednické domy byly, oproti jiným, vybaveny tekoucí vodou na chodbách uvnitř domů a splachovacím záchodem.\n\nV této osadě bydlel horní rada Ing. Eduard Hořovský (1831 – 1898), jehož osobě byla věnována pamětní deska na bludném balvanu v zahradě domu č. p. 226. Bludný balvan s pamětní deskou byl zničen 10. 10. 1938 při okupaci polským vojskem.\n\nKolonie Šimíčkova nesla svůj název po staviteli prvních domů z roku 1897 Šimíčkovi. V kolonii bylo celkem 20 domů s 55 byty postavených v období 1897 až 1912. Kolonie se nacházela mezi jámou Eleonorou a Kotlinami podél tunelu, který ústil na haldě. Časem se této části začalo říkat Na Kanále. Druhá část Šimíčkovy kolonie se nacházela u Seberova statku. V roce 1910 bylo 13 domů odkoupeno Vítkovickými kamenouhelnými doly.\n\nNová kolonie byla postavena v roce 1921 a měla celkem 10 domů (také proto se jí říkalo Děšyňčoky) s 20 dělnickými byty (č.p. 575-584). Byla postavena podél cesty z křižovatky u pekárny Komendir směrem k zámku. V padesátých letech 20. století byla tato kolonie rozšířená o 75 finských domků, postavených z lehkých stavebních materiálů, které měly jednoduchou montáž a po technické stránce byly vhodné k zástavbě i v členitém terénu se složitějšími geologickými podmínkami. Standard bydlení nebyl vysoký, každý domek vytvářely dvě bytové jednotky (1+1 nebo 1+2) s lokálním topením a nezbytným sociálním zařízením. Zřejmě nejznámější pekárna Komendir, proslulé svým chlebem po celém okrese. Byly tam jediné fronty na chléb, které bylo možno tehdy zahlédnout.\n\nNová kolonie jako jedna z mála stále stojí a je obydlená.\n\nV roce 1932 byla provedena parcelace pozemků obecního velkostatku po 18 – 19 arech v lokalitě dnešního Kozince. Vzniklo 43 parcel, které byly nabídnuty k prodeji jako stavební parcely. Ještě v tomto roce bylo prodáno 36 parcel a následně postaveno 36 rodinných domů. Celkem zde bylo 121 domů. Rodinné domy byly zbourány a na jejích místě vznikla poklesová kotlina s perspektivou ptačí rezervace a klidové rekreační zóny.\n\nV Doubravě se nacházejí 3 kulturní památky. Jsou to socha sv. Jana Nepomuckého, barokní zámek a kostel Husova sboru Církve československé husitské, který byl prohlášen kulturní památkou v roce 2001. Popisy jednotlivých kulturních památek jsou dle Evidenčních listů nemovitých kulturních památek (dále ELNKP), které jsou uloženy v archivu NPÚ ú. o. p. v Ostravě.\n\nSocha sv. Jana Nepomuckého v životní velikosti umístěna na vysokém čtyřbokém soklu, jehož trnož má horní okraj profilovaný. Na přední straně podstavce reliéf 2 zkřížených ratolestí, tvořící rámec vtesaného monogramu P. Marie. Na Bočních stranách podstavce nad trnoží příložka stáčená do volut, zdobení reliéfní větévkou s\nkvětem. Krycí deska profilovaná, na přední straně uprostřed vypnuta do oblouku. Výška podstavce asi 250 cm. Z šedého hrubozrnného kamene. na přední straně trnože letopočet MDCCCLXXI v rámu tvořeném rytou linkou. Socha světce v tradičním šatě s biretem na hlavě, v kontrapostu pravé nohy. V náručí na levé straně drží kříž s korpusem Krista. V pravé ruce drží ratolest a přidržuje střední břevno kříže.\n\nNejstarší dochovaná stavba v lokalitě. Barokní podoba zámku pochází z 2. poloviny 18. století, kdy byl v držení rodiny/rodu Mattencloitů. Zámek je jednopatrový, zděný omítaný objekt na obdélném půdoryse s valbovou střechou krytá plechem. Hlavní i zahradní průčelí je sedmiosé s obdélnými, kastlovými okny. V šíři tří středních os probíhá mělký rizalit, završený trojúhelným štítem s prolomenou dvojicí obdélných oken. Postranní fasády jsou trojosé. Fasády členěny lesénami vysokého řádu, na nárožích svasčitými. Nároží jsou zaoblená, jihozápadní a jihovýchodní nároží rozšiřuje opěrný pilíř. Korunní římsa je profilovaná. Ve 4. a 7. ose hlavního průčelí je prolomen vstup do objektu, v němž jsou osazeny novodobé dveře, dveře v ose rizalitu jsou dvoukřídlé, výplňové. Zámek je z jedné čtvrtiny podsklepen. Prostory sklepení sklenuty valeně. V přízemí v předsíni a chodbě pruské klenby a placky na pasech, z chodby vede dřevěné schodiště do patra. Schodišťový prostor je zaklenut segmentovou klenbou. Přízemní prostory jsou klenuty valeně, valeně s pětibokými výsečemi, zrcadlovou a neckovou klenbou. V přízemí, přepažené místnosti se zrcadlovou klenbou, jev rohu mělká nika, v níž byla pravděpodobně umístěná kachlová kamna. V místnosti s neckovou klenbou je profilovaná římsa a v rohu mělká nika. Patro je plochostropé. Dispozice změněna množstvím vestavěných příček. K zámku je na západní straně krčkem připojen nízký, zděný objekt tzv. drábovny. Nad krčkem, v němž jsou toalety, je patrný zbytek opěrného pilíře.\n\nV přízemí se nacházely hospodářské místnosti, v patře pak domácí kaple a apartmány majitelů včetně velkého salónu o oválném půdorysu jenž byl zdoben štukami. Drábovna byla vybavena kamennou lavicí, na které byli biti vzdorovití sedláci. Před zámkem bylo rozlehlé prodloužené hospodářské nádvoří, uzavřené ze dvou stran budovami pivovaru\n(lihovaru), sýpek, stájí, vozovny, a především velkých ohrad a mlékárny, neboť produkce mléka byla hlavním zdrojem příjmů panství. Na protější straně byl menší park.\n\nJednolodní neorientovaná stavba obdélného půdorysu se železobetonovou vyzdívanou konstrukcí a plochou střechou, hmotově rozčleněna hranolovou věží na jižním nároží jihozápadního průčelí, kvádrem lodi a přízemním přístavkem kanceláří při severozápadním závěru budovy. Jihozápadní vstupní průčelí tříosé, v ose přízemí prolomen obdélný vchod, vložený do ústupkového portálu. Postranní osy přízemí a osy I. patra obdélné, okna členěna geometricky sestavenými skly v kovových rámech. Průčelí rozčleněné lizenovými rámy a završené jednoduchou korunní římsou, na kterou dosedá atika ze železobetonových rámů, původně vyplněných balustrádou. Věž na jižním nároží vystupuje o zvonové patro nad hmotou lodi. Na všech čtyřech stranách prolomena po jednom obdélném oknu. Fasáda věže členěna lizenovými rámy a ukončena profilovanou korunní římsou.\nPostranní průčelí lodi prolomena šesti obdélnými okenními osami, vyplněnými geometricky sestavenými zčásti barevnými skly, osazenými kovovými rámy. Jednotlivé osy odděleny lizénami, na které dosedá profilovaná korunní římsa. Na členění fasád navazuje atika tvořená i v tomto případě železobetonovými rámy bez výplně. Závěr kostela tvořen přízemním přístavkem s rovnou střechou a s trojosým severovýchodním průčelím, u západního nároží prolomeným obdélným vchodem krytým pultovou markýzou. Fasády přístavku komponovány obdobně jako fasády lodi – s lizénami rytmizujícími zdmi, profilovanou korunní římsou a na ni navazující rámovou atikou.\nVnitřní prostor kostela členěn u vchodu na plochostropou předsíň a železobetonové schodiště na kruchtu se zděnou poprsní. Do lodi se předsíň otvírá obdélným vchodem dvoukřídlými dveřmi. Interiér lodi je utvářen železobetonovou rámovou konstrukcí, rytmizující postranní zdi lodi přízedními pilíři, na které dosedá trámový železobetonový strop. Oltářní prostor zvýšen o tři stupně nad prostor lodi. Zeď závěru po stranách prolomena dvěma obdélnými vchody. Střední část závěrové zdi původně opatřena nikou, nyní zazděna. Mobiliář pořízen po 2. světové válce. Dlažby z 90. let 20. století. Prohlášeno za kulturní památku rozhodnutím MK ČR č. j. 16965/2000 ze dne 15. 11. 2001.\n\nV Doubravě se nacházejí dva památné stromy dubu letního. První na úbočí návrší u náměstí a druhý mezi pekárnou Komendir a kolonií Finské domky.\n\nZ bývalých kolonií jsou zachovány dva domy z Úřednické kolonie (č. p. 421 a 482) a Nová kolonie včetně\nfinských domků v blízkosti nynějšího centra obce.\n\nTěžní věže a budovy areálu Dolu Doubrava byly zbourány, aby bylo možné vytěžit 8 milionu tun uhlí z tzv.\nohradníku. Jako poslední 2. 11. 2007 padla příhradová kozlíková 49 m vysoká těžní věž Doubrava II.\nNa náklady obce s přispěním dotací OKD byly opraveny veřejné budovy např. budova radnice, Národního domu,\nkostel sv. Hedviky. A také kulturní památka socha sv. Jana Nepomuckého a kostel Husitského sboru.\n\nPo zakoupení Orlové se zámkem se v roce 1844 Matencloitové přestěhovali tam a ze zámku v Doubravě bylo jen\nsídlo hospodářské správy. Vítkovické horní a hutní těžířstvo zámek využívalo k administrativním účelům. Po 2.\nsv. válce je v užívání Rekultivace OKR jako kanceláře, sklad a z části 2 byty v patře pro své zaměstnance.\nDnes je zámek v držení RPG, a.s., je pronajímán soukromníkům a je v zanedbaném stavu.\n\nKostel Husova sboru představuje kvalitní příklad sakrální meziválečné architektury ovlivněné purismem a\nkonstruktivizmem. Kostel byl v roce 1998 rekonstruován, staticky zabezpečen (skleštěn), zvenčí byly obnovené\nfasády, atika byla zbavena balustrád.\n\nUzavřením Dolu Doubrava a likvidací jeho areálu zmizely industriální dominanty zdejšího regionu. Současně s\ndobýváním uhlí zanikla další části obce. Dceřiné spolky OKD, které vlastnily tyto domy, neměly snahu o\nzachování jedinečného rázu kolonií. V zájmu těžby uhlí raději další domy vykupovaly a nechávaly zbourat.\n\nObdobný stav je i s kulturní památkou zámku, který je v soukromém vlastnictví důlní společnosti. Přesto\nDoubrava má historický potenciál a stojí za to o významné budovy pečovat. Z likvidovaných částí byly například\npřeneseny kříže (Boží muka) do středu obce. Snaha zastupitelstva a občanů Doubravy o zachování obce by měla\nnadále pokračovat v nastoleném směru. Je vidět snahu o opravení významných staveb i zachování tradic.\nNyní se začalo v okrajové části obce sousedící s Orlovou s novou výstavbou rodinných domků, což možná je určitý náznak toho, že Doubrava nezanikne úplně.\nNa odvalu hlušiny Dolu Doubrava byl nově vybudován i zábavní Dinopark, který se ovšem jmenuje „Dinopark Ostrava“, neboť o tom, kde je Doubrava ví asi jen málokdo. A je to škoda, když tato obec bývala kdysi opravdu malebným koutem karvinského okresu.\n\nVzhledem k danému rozsahu zadání mé seminární práce jsem nezahrnul všechny významné nebo zajímavé objekty.\nTaktéž nejsou uvedeny všechny kulturní, společenské a sportovní spolky. Vynechal jsem Důl Doubrava, jeho\nvývoj, zavádění nových strojů, zařízení a technologií vydá na samostatnou práci. Svým způsobem patřil mezi\ndoly, které jako první procházely modernizací a stávaly se průkopníky v těžbě černého uhlí i společenském a\nkulturním životě.\nDo mé práce jsem dodatečně včlenil i původní článek Doubrava z Wikipedia.org.\n\nZaložení Doubravy je předpokládáno do konce 12. století. Vznik vesnice je spojen benediktýnským klášterem\nOrlové. Benediktýnský řád obdržel darem: kapli v Orlové, solný obvod s Doubravou a loukami, vesnice\nChotěbuz, Vrbici, Záblatí, krčmy v solném obvodu a ve vsích Žukov, Těrlicko, (Slezská) Ostrava, důchod zvaný\npřísežní ve všech zmíněných vsích od opolských piastovců. Tento dar se uskutečnil někdy v létech 1223–1229.\nPísemné zmínky jsou z 26. května 1229, kde Řehoř IX potvrzuje benediktýnskému klášteru v Orlové desátky\nmimo jiné i ze vsi Doubrava. Další písemná zpráva je z roku 1268, ve které Opolský kníže Vladislav (1247 –\n1281) potvrdil příslušnost Doubravy k orlovskému respektive týneckému klášteru.\n\nZaběřova za 100 zlatých a za 60 zlatých krčmu.\nse provdala za Jana z Pernštejna poručníka těšínského knížete Václava III. Po její smrti se stal majitelem\npanství Václav Adam\n244 000 zlatých).\nTen připojil statek k Rychvaldu.\nmanželce Anně Marii rozené Odervolfové z Dolní Straduně\nNehospodárností syna Pavla Laryše z Načeslavic přišel statek do konkurzu a za 7 200 zlatých jej koupil Rudolf\nříšský hrabě z Jašína a manželka Juliana Polexina, rozená z Gonim.\njeho syn Antonín, který zdědil Doubravu v roce 1834. Od něj koupil koupil Doubravu jeho bratr Konrád sv. p.\nMattencloit v roce 1853.\nRothschildovi, který jej připojil k své vítkovické uhelné společnosti.\nzákladě zákona č. 128/2000 Sb., o obcích, v platném znění.\n\nTabulka 1\n\nPro plošnou míru pozemků byl používán výsevkový maldr (asi 33 600 m) a šefl, tj. 1/12 maldru (asi\n2800 m).\n\nTabulka 2\n\nTabulka 3\n\nV roce 1935 bylo napočítáno 613 králíků a 138 holubů\n\nTabulka 4\n\nTabulka 5\n\nObci se věnoval Petr Bezruč v básni \"Dombrová\", v níž se stavěl proti snahám českých úředníků přejmenovávat sídla ve Slezsku:\n\n\n\n"}
{"id": "120627", "url": "https://cs.wikipedia.org/wiki?curid=120627", "title": "Soběkury", "text": "Soběkury\n\nObec Soběkury se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o vsi je z roku 1239.\n\nPůsobil tu jako rolník Václav Kropáček (1864–1934), poslanec zemského sněmu a okresní starosta v Přešticích.\n\n\n\n"}
{"id": "120628", "url": "https://cs.wikipedia.org/wiki?curid=120628", "title": "Kámen (okres Havlíčkův Brod)", "text": "Kámen (okres Havlíčkův Brod)\n\nKámen () je obec v okrese Havlíčkův Brod v Kraji Vysočina. Žije zde obyvatel.\n\nPrvní písemná zmínka o obci pochází z roku 1591.\n\nV letech 1990 – 2010 působil jako starosta Václav Bárta, od roku 2010 tuto funkci zastává Petr Pipek.\n\n\n\n"}
{"id": "120629", "url": "https://cs.wikipedia.org/wiki?curid=120629", "title": "Litenčice", "text": "Litenčice\n\nLitenčice (německy \"Litentschitz\") jsou městys v okrese Kroměříž ve Zlínském kraji, 17 km jihozápadně od Kroměříže. Žije zde obyvatel. Součástí obce je i vesnice Strabenice.\n\nPrvní písemná zmínka o obci pochází z roku 1131. Dne 23. října 2007 byl obci vrácen status městyse. Do roku 2018 byl starostou obce Josef Smažinka, v roce 2018 byl po volbách zvolen Petr Valach.\n\nV roce 2018 bylo dokončeno zázemí pro místní hasiče a tím je nová hasičská zbrojnice nedaleko kostela.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "120630", "url": "https://cs.wikipedia.org/wiki?curid=120630", "title": "Blažkov (okres Žďár nad Sázavou)", "text": "Blažkov (okres Žďár nad Sázavou)\n\nBlažkov () je obec v okrese Žďár nad Sázavou v kraji Vysočina. Žije zde obyvatel.\n\nNázev se vyvíjel od varianty Blazcow (1353), Blazkow (1358), v Blasskowie (1459), v Blazkowie (1497), Blažkov (1615), Blažkow (1674, 1718), Blaschkow (1720, 1751) až k podobám Blaschkow a Blažkow v roce 1846. Místní jméno znamenalo ves lidí Blažkových.\n\nPrvní písemná zmínka o obci pochází z roku 1348.\n\nV letech 2006-2010 působil jako starosta Zdeněk Štěpánek, od roku 2010 tuto funkci vykonává Mgr. Petra Tatíčková.\n\nObec Blažkov v roce 2010 obdržela ocenění v soutěži Vesnice Vysočiny, konkrétně získala ocenění diplom za podporu a rozvíjení hasičských tradic.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 27. června 2001. V zeleném štítě znaku stojí nad zlatou patou stříbrný jelen. Vlajku tvoří dva vodorovné pruhy, zelený s bílým jelenem a žlutý, v poměru 10:3. Poměr šířky k délce listu je 2:3.\n\n\n\n\n"}
{"id": "120631", "url": "https://cs.wikipedia.org/wiki?curid=120631", "title": "Radešín (okres Žďár nad Sázavou)", "text": "Radešín (okres Žďár nad Sázavou)\n\nRadešín () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1453.\n\n\nV obci je provozován Hotel Radešín s kapacitou 76 lůžek. V obci sídlí centrum balónového létání s možností vyhlídkových letů horkovzdušným balónem.\n\n\n"}
{"id": "120632", "url": "https://cs.wikipedia.org/wiki?curid=120632", "title": "Dětenice", "text": "Dětenice\n\nObec Dětenice (německy \"Jettenitz\") se nachází v okrese Jičín v Královéhradeckém kraji. Žije zde obyvatel.\n\nPrvní písemná zmínka o obci pochází z roku 1052.\n\n\n\n"}
{"id": "120633", "url": "https://cs.wikipedia.org/wiki?curid=120633", "title": "Brod nad Dyjí", "text": "Brod nad Dyjí\n\nObec Brod nad Dyjí (dříve Kolenfurt, německy \"Guldenfurt\") se nachází v okrese Břeclav v Jihomoravském kraji. Žije zde obyvatel. Nachází se v Mikulovské vinařské podoblasti (viniční tratě: Lusy, Dunajovický kopec, Brodské stráně).\n\nPrvní písemná zmínka o obci pochází z roku 1353. Roku 1930 zde žilo 999 obyvatel, téměř všichni německé národnosti (98,4 %) – tito byli po roce 1945 vesměs vysídleni. Podle německých pramenů vznikla obec v letech 1568–1570 jako nové osídlení ze zničené obce Neudorf. Písemné zmínky o obci pocházejí z roku 1583. Guldenfurt tehdy patřil panství Dürnholz (Drnholec). Za napoleonských válek byla obec zpustošena a v roce 1809 16 měsíců obsazena. Většina obyvatel pracovala v zemědělství a vinařství. Guldenfurtští obyvatelé si po staletí udržovaly své nářečí, typické pro jejich Bavorský původ. Matriky jsou vedeny od roku 1652 a katastry od roku 1792.\n\nPo rozpadu Rakouska-Uherska se stal Guldenfurt součástí nově vzniklé Československé republiky. Dne 8. října 1938 vstoupila na základě Mnichovské dohody do obce německá vojska. Tímto vzniklá státní příslunost k německému Gau Niederdonau trvala až do května 1945. Z mužů, kteří byli za války povoláni do armády, padlo, nebo bylo pohřešováno celkem 126. To bylo tehdy 11 % z celkového počtu obyvatel a obec tak zaplatila nejkrvavější daň z celé jižní Moravy.\n\nPo osvobození se obec vrátila zpět do Československa. Mnozí němečtí obyvatelé uprchli v obavách před represemi ze strany českého obyvatelstva do Rakouska. Na podzim 1945 už žilo v obci jen 500 Němců, přistěhovalo se na 350 nových osídlenců, převážně české a slovenské národnosti. Mezi 15. březnem a 3. říjnem 1946 byly na základě Benešových dekretů odsunuty i zbytky německého obyvatelstva. Dvě rakouské rodiny směly zůstat, později však obec také opustily. Většina odsunutých obyvatel nalezla útočiště v Německu, 70 rodin v Rakousku, po jedné pak ve Švýcarsku a v bývalé NDR. Obec pak byla nově osídlena.\n\nPečeť z 18. století zobrazuje lilii se dvěma hvězdami po stranách. Od 19. století zůstalo pouze písmenné razítko.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nDne 8. srpna 2013 tu byla změřena historicky nejvyšší teplota na území Moravy, a to 39,7 °C. Předchozí moravský teplotní rekord 39,0 °C byl naměřen 13. srpna 2003 rovněž v Brodě nad Dyjí.\n\nSamospráva obce od roku 2016 vyvěšuje 5. července zlatočervenou moravskou vlajku.\n\n\n"}
{"id": "120634", "url": "https://cs.wikipedia.org/wiki?curid=120634", "title": "Hostín u Vojkovic", "text": "Hostín u Vojkovic\n\nObec Hostín u Vojkovic se nachází v okrese Mělník, kraj Středočeský, v  rovinaté krajině dolního Povltaví, zhruba v poloviční vzdálenosti mezi městy Kralupy nad Vltavou a Mělník (8,5 km jihozápadně respektive severovýchodně). Obcí prochází silnice 101, spojující Kralupy s Neratovicemi. Žije zde obyvatel.\n\nV okolí obce je rozšířené zemědělství; kromě obilovin se zde pěstuje chřest lékařský.\n\nPrvní písemná zmínka o obci pochází z roku 1088.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hostín \"(465 obyvatel, katol. kostel)\" byly v roce 1932 evidovány tyto živnosti a obchody: cukrář, 4 obchodníci s dobytkem, 2 holiči, 4 hostince, kovář, 2 obuvníci, pekař, řezník, 5 obchodů se smíšeným zbožím, Spořitelní a záložní spolek pro Hostín, obchod se střižním zbožím, švadlena, trafika, truhlář, obchod s uhlím, velkostatek Vojtěch.\n\n\n\nDopravní síť\n\nVeřejná doprava 2012\n\n"}
{"id": "120635", "url": "https://cs.wikipedia.org/wiki?curid=120635", "title": "Chvaleč", "text": "Chvaleč\n\nObec Chvaleč (německy \"Qualisch\") se nachází v okrese Trutnov, kraj Královéhradecký, na okraji Broumovského výběžku, 10 km severovýchodně od Trutnova. Skládá se z místních částí Chvaleč a Petříkovice. Obcí protéká Chvalečský potok; prochází tudy železniční trať Trutnov – Teplice nad Metují a silnice II/301. Žije zde  obyvatel. Severní části obce prochází Křížová stezka, která vede podle silnice a spojuje obec s Adršpachem. Na místním koupališti se každoročně koná Chvalečská hudební noc. Okolí obce zdobí výtvory ze dřeva.\n\nPrvní písemná zmínka o obci pochází z roku 1329. Podle pověsti se zde žilo již kolem roku 1000.\n\n\n\n"}
{"id": "120636", "url": "https://cs.wikipedia.org/wiki?curid=120636", "title": "Brodce", "text": "Brodce\n\nMěstys Brodce se nachází v okrese Mladá Boleslav, kraj Středočeský. Rozkládá se 10 km jižně od Mladé Boleslavi. Žije zde obyvatel.\n\nPrvní písemná zmínka o obci je z roku 1346. Od 27. června 2008 jsou Brodce opět městysem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Brodce s 1204 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, sbor dobrovolných hasičů, biograf Sokol, bednář, cukrář, 2 holiči, 10 hostinců, hudební škola, kapelník, klempíř, 2 koláři, konsum, kovář, 3 krejčí, malíř, mlýn, obchod s obuví Baťa, obuvník, 2 obchody s ovocem, 2 pekaři, 2 pily, pohřební ústav, 3 pokrývači, porodní asistentka, výroba rákosových rohoží, 4 rolníci, 4 řezníci, sklenář, 4 obchody se smíšeným zbožím, spořitelní a záložní spolek, stavitel, studnař, 3 švadleny, tesařský mistr, 3 trafiky, 4 truhláři, výroba velocipedů, zámečník.\n\n\nSilniční doprava\n\nOkolo obce vede dálnice D10 Praha - Mladá Boleslav - Turnov s exitem 33. Okrajem obce prochází silnice II/275 Bezno - Brodce - Jabkenice - Křinec - Dymokury, obcí prochází silnice II/610 Praha - Benátky nad Jizerou - Brodce - Mladá Boleslav - Turnov.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Chotětov ve vzdálenosti 4 km ležící na trati 070 v úseku z Neratovic do Mladé Boleslavi.\n\nAutobusová doprava\n\nZ obce vedly v květnu 2011 autobusové linky do těchto cílů: Bělá pod Bezdězem, Benátky nad Jizerou, Kladno, Mělník, Mladá Boleslav, Praha, Roudnice nad Labem \n\n"}
{"id": "120637", "url": "https://cs.wikipedia.org/wiki?curid=120637", "title": "Návojná", "text": "Návojná\n\nObec Návojná se nachází v okrese Zlín ve Zlínském kraji. Žije zde obyvatel.\n\nObec Návojná, ležící 9 km jihovýchodně od Valašských Klobouk, je vstupní branou do oblasti zvané Závrší. V letních měsících je v obci k dispozici koupaliště a nedaleko jsou dvě rekreační střediska, Královec a Vršatecké podhradie – to se již nachází na území Slovenské republiky. Závrší, národopisnou oblast na samé hranici se Slovenskem, tvoří široké malebné údolí kolem Návojského potoka a spadají do ní tři vesnice – Návojná, Nedašov a Nedašova Lhota. Lidové zvyky a tradice jsou zde stále neobyčejně živé. Z okolních horských hřebenů jsou nádherné výhledy do celého údolí, ale i na slovenskou stranu, kde se tyčí monumentální Vršatecké bradlo. Krom pro zdejší kraj typické lidové zvyky jako je velikonoční klepání a tragačování, mikulášský průvod s čerty a mnoho dalších.\n\nPoprvé se obec připomíná v roce 1503 jako součást zeměpanského statku při nedalekém hradě Brumově. Až do konce druhé světové války byl dominantou Návojné zámek šlechtického rodu Centner-Manner, který však při pozdějších úpravách pozbyl charakter kulturní památky. Mezi další památky v katastru obce patří několik pěkně zachovalých dřevěnic. Tyto stavby dokonale připomínají architektonický ráz původní osady. Také kříž na návsi z roku 1863 je řazen mezi památky. Mezi zajímavosti a přírodní skvosty v okolí se řadí Návojský dub. Ten byl v roce 1999 vyhlášen jako památný strom. Díky své přírodní kráse patří Návojná a okolí do CHKO Bílé Karpaty.\n\nNávojná byla odedávna součástí brumovského panství, jednoho největších na Moravě. To však bylo roku 1662 rozděleno mezi pět sester Forgáčových. V následujícím období docházelo k dalšímu drobení a nepřehledným změnám majitelů. Teprve v roce 1731 se definitivně stabilizovalo rozdělení panství na tři díly označované Brumov I až Brumov III.\n\nVes Návojná patřila k relativně stabilnější části, která v roce 1662 připadla hraběnce Ester Forgáčové a následně byla roku 1674 soudně předána rytíři Janu Gabrielu Selbovi. Selbové drželi svůj díl až do roku 1733, kdy obsahoval části Brumova a Valašských Klobouk a dále vsi Návojná, Příkazy a Študlov. V roce 1733 jej – již jako panství Brumov III - prodali Karolině Hetzerové z Aurachu. Její rodině patřila Návojná do roku 1782, kdy byl vnuk Jan Nepomuk Beissel nucen předlužené panství prodat. Dalším majitelem se stal rytíř Josef Bernard Zhořský ze Zhoře. Ani tomu se však hospodaření nedařilo a po jeho smrti v roce 1800 dluhy převyšovaly hodnotu panství. V roce 1802 koupil panství v dražbě jeden z věřitelů, valašskokloboucký měšťan Jan Böhm. Ten však jako nešlechtic nemohl trvale vlastnit deskový statek, a proto jej již roku 1804 prodal rytíři Janu Scharfovi. Po něm se v rychlém sledu vystřídalo několik majitelů, statek zůstával zadlužen a od roku 1819 byl v exekuci. Kupec se našel teprve v roce 1835, kdy panství koupili Volfgang a Barbora Mannerovi.\n\nVe vlastnictví Mannerů a později Centner-Mannerů zůstal statek až do roku 1945. Volfgang Manner zvolil za vrchnostenské sídlo Návojnou, kde už od roku 1820 sídlila správa panství. V důsledku toho se vedle dosavadního názvu Brumov III postupně prosadil název panství Návojná. V letech 1846 až 1851 byl v Návojné postaven zámek, který se stal trvalým sídlem Mannerů. Volfgangův vnuk Jindřich Centner byl v roce 1896 adoptován svým strýcem Hugo Mannerem a od té doby používal příjmení Centner-Manner. Po jeho smrti v roce 1914 zdědila zámek s velkostatkem jeho žena a tři děti, kterým byl v roce 1945 zabrán podle dekretu o konfiskaci německého majetku.\n\n"}
{"id": "120639", "url": "https://cs.wikipedia.org/wiki?curid=120639", "title": "Horní Rápotice", "text": "Horní Rápotice\n\nObec Horní Rápotice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352.\n\nV letech 2006–2010 působil jako starosta Josef Martinec, od roku 2010 tuto funkci zastává Marie Váňová.\n\n8. listopadu 2016 byly obci uděleny znak a vlajka. Blason: Ve stříbrno-zeleně polceném štítě nahoře nad vlnitým, dvakrát vlnitě děleným břevnem dva heroldské kříže, dole sedmihrotá hvězda, vše opačných barev. Popis vlajky: List tvoří dva vodorovné pruhy, bílý a zelený, v každém kříž opačné barvy s rameny širokými desetinu šířky listu. Ramena křížů vycházejí z třetí a osmé desetiny žerďového a vlajícího okraje a čtvrté patnáctiny horního a dolního okraje listu. Poměr šířky k délce listu je 2 : 3.\n\n\n\n"}
{"id": "120640", "url": "https://cs.wikipedia.org/wiki?curid=120640", "title": "Rataje (okres Kroměříž)", "text": "Rataje (okres Kroměříž)\n\nObec Rataje se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1283.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. K 1. 1. 2016 zde žilo 1 136 obyvatel, z toho 576 mužů a 560 žen.\n\n\n\nV katastru obce se nacházejí tato chráněná území:\n\"Evropsky významné lokality\": Troják\n\n\nOd roku 1895 byl založen sbor dobrovolných hasičů, ke kterým patří i sbor dobrovolných mladých hasičů od 3 let. V obci působí fotbalový klub TJ Sokol Rataje, momentálně tam jsou jen muži.\n\n"}
{"id": "120641", "url": "https://cs.wikipedia.org/wiki?curid=120641", "title": "Bratčice (okres Kutná Hora)", "text": "Bratčice (okres Kutná Hora)\n\nObec Bratčice () se nachází v okrese Kutná Hora, kraj Středočeský, zhruba 7 km jihovýchodně od Čáslavi. Žije zde obyvatel. Obcí protéká říčka Brslenka, na horním toku nazývaná také Čáslavka, která je levostranným přítokem řeky Doubravy.\n\nPrvní písemná zmínka o obci pochází z roku 1126. V letech 1869–1950 pod Bratčice příslušela osada Adamov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Bratčice \"(přísl. Adamov, 1079 obyvatel, sbor dobrovolných hasičů)\" byly v roce 1932 evidovány tyto živnosti a obchody: obchod s dobytkem, holič, 3 hostince, kolář, obchod s koňmi, 3 kováři, krejčí, mlýn, 3 obuvníci, pekař, 3 pokrývači, rolník, řezník, sadař, sedlář, 3 obchody se smíšeným zbožím, švadlena, spořitelní a záložní spolek pro Bratčice, 5 tesařských mistrů, 2 trafiky, truhlář.\n\n\nJihozápadně od obce, v lese mezi Bratčicemi a Přibyslavicemi, se nachází skalní útvar Tisá skála (391 m).\n\nDopravní síť\n\nVeřejná doprava 2011\n"}
{"id": "120642", "url": "https://cs.wikipedia.org/wiki?curid=120642", "title": "Suchá", "text": "Suchá\n\nPojem Suchá může mít následující významy:\n\n\n\n\n\n\n"}
{"id": "120643", "url": "https://cs.wikipedia.org/wiki?curid=120643", "title": "Československé státní dráhy", "text": "Československé státní dráhy\n\nČeskoslovenské státní dráhy (ČSD) byla státní organizace, která se zabývala správou železniční infrastruktury a provozováním železniční dopravy na území celého tehdejšího Československa a provozovala dopravu i na několika soukromých tratích. V letech 1927–1948 (mimo období druhé světové války) provozovala též síť státní autobusové dopravy.\n\nOrganizace byla založena v den vzniku Československa, 28. října 1918. Na krátkou dobu zanikly během druhé světové války, kdy je po rozdělení státu nahradily protektorátní Českomoravské dráhy a Slovenské železnice. Po skončení války byly 9. května 1945 ČSD obnoveny a fungovaly až do 31. prosinci 1992, kdy zanikly definitivně. Nástupnickými organizacemi se staly České dráhy a Železnice Slovenskej republiky, které byly v roce 2002 dále rozděleny společnosti spravující infrastrukturu a provozovatele dopravy.\n\nČeskoslovenské státní dráhy byly založeny bezprostředně po skončení první světové války 28. října 1918. Převzaly téměř celou železniční síť bývalých c. k. Státních drah (kkStB) a Maďarských státních drah (MÁV), resp. jejich části, které se nacházely na území nově založeného Československa. Velké soukromé železniční společnosti – Košicko-bohumínská dráha, Ústecko-teplická dráha a Buštěhradská dráha zůstaly v prvních letech samostatné. Na mnoha státem garantovaných lokálních drah v českých zemích převzaly ČSD od kkStB jejich provoz.\n\nOd počátku 20. let 20. století byly privátní dráhy zákonem zestátňovány a začleňovány do sítě ČSD. Současně byly v této době měněny názvy stanic na české a slovenské. Na německy mluvících územích byly zachovány dvojjazyčné názvy.\n\nV prvních letech existence samostatného státu bylo zapotřebí vyvinout velké úsilí, aby se železniční síť orientovaná na Vídeň a Budapešť přizpůsobila novým přepravním požadavkům. Pro dopravu ve směru východ –západ byla z počátku na Slovensku k dispozici pouze náročně trasovaná, jednokolejná trať Košicko-bohumínské dráhy. Bylo nutné investovat do modernizace nejdůležitějších tratí a výstavby nových. Jeden z nejdůležitějších projektů byla modernizace, zdvojkolejnění a částečná novostavba trati Praha – Brno přes Havlíčkův Brod, kterou se nakonec podařilo dokončit až po druhé světové válce.\n\nJako jedna z prvních evropských železničních společností začaly ČSD usilovat o motorizaci provozu na svých tratích. V polovině 20. let nasadily na mnoha málo zatížených tratích motorové vlaky, které se obvykle skládaly z benzolelektrického motorového vozu a příslušných přívěsných vozů. Na začátku 30. let začaly být motorové vozy nasazovány i na místních drahách. Tím se již v polovině 30. let podařilo na mnoha vedlejších tratích prakticky odstranit parní provoz a tím zrychlit a zhospodárnit dopravu.\n\nAby Praha nebyla obtěžována kouřem z lokomotiv, byla zhruba od poloviny 20. let na pražských spojovacích drahách a nádražích využita elektrická trakce. Nejdříve byly nasazeny akumulátorové lokomotivy a poté byly v letech 1924–1928 tratě elektrizovány soustavou 1500 Vss. Plány na elektrizaci dalších drah, zejména trati do Plzně se již neuskutečnily.\n\nNapříklad počátkem září 1931 měly ČSD 4309 parních a 33 elektrických lokomotiv. Koncem téhož roku bylo v provozu 169 motorových hnacích vozidel (62 motorových vozů, 96 kolejových autobusů, 5 posunovacích lokomotiv, 6 drezín pro přepravu novin).\n\nČSD také potřebovaly provést sjednocení brzdových systémů. Za Rakouska-Uherska se v rakouských zemích prosadila sací brzda Hardy, v uherské části monarchie byla zaváděna samočinná tlaková brzda Westinghouse. Nákladní vlaky byly většinou brzděné ručně. V českých zemích byla tlaková brzda zaváděna v osobní dopravě v letech 1924–1929, z nákladních vozů byly vystrojovány tlakovou brzdou Kunze-Knorr především ty, které zajížděly do Německa. Od roku 1931 byly nákladní vozy vystrojovány brzdou Božič. Do října 1931 bylo touto brzdou opatřeno 5790 vozů, průběžným brzdovým vedením 48220 vozů.\n\nOd roku 1936 zavedly, podobně jako některé další evropské železnice, rychlé spoje vedené motorovými vozy. V případě ČSD se jednalo o dva motorové vozy řady M 290.0 známé spíše pod názvem vlaku \"Slovenská strela\", který spojoval Bratislavu s Prahou s jízdní dobou 4 h 18 min.\n\nOd roku 1927 začaly ČSD provozovat též státní autobusovou dopravu. Postupně získaly převahu nad rovněž státní sítí poštovních autobusových linek, která vznikala od roku 1908. Koncem roku 1931 měly ČSD v majetku 158 autobusů nasazených na 79 linkách. V letech 1933–1934 byla poštovní autobusová doprava začleněna do ČSD a státní autobusová doprava tak byla sjednocena. Po dobu druhé světové války provozovaly státní linky Českomoravské dráhy a Slovenská železnice, po válce přešla síť opět pod ČSD. Během roku 1949 byla veškerá autobusová doprava převedena pod nově vzniklé podniky ČSAD.\n\nPo podepsání Mnichovské dohody, ke kterému došlo 30. září 1938, vyklidily ČSD obsazená území. Personál, vozidla i vybavení stanic byly z velké části převezeny do vnitrozemí. O něco později byly ČSD smluvně zavázány odvezený materiál předat Německým říšským drahám. Dne 14. listopadu 1938 bylo sjednáno předání 877 lokomotiv, 136 motorových vozů, 158 přívěsných vozů, 117 rychlíkových vozů, 2160 osobních vozů a 23 500 nákladních vozů. Dále byly ČSD povinny nahradit škody na všech zničených nebo poškozených drážních zařízeních.\n\nPo začátku druhé světové války 1. září 1939 byly postupně odstaveny všechny motorové vozy, protože veškeré pohonné hmoty byly využity pro vedení války. To se týkalo i Slovenské strely, jejíž provoz skončil s odtržením Slovenska. \n\nS obsazením zbytku Československa 15. března 1939 a zřízením Protektorátu Čechy a Morava, resp. vznikem Slovenského státu došlo i k rozdělení ČSD na Českomoravské dráhy – Protektoratsbahnen Böhmen und Mähren (ČMD-BMB – německá zkratka Böhmisch-Mährische Bahn) a Slovenské železnice (SŽ). ČMD-BMB byly sice samostatnou organizací, ale byly podřízené říšským drahám.\n\nBezprostředně po skončení války – 9. května 1945 – byly obnoveny Československé státní dráhy. Především v českých zemích nebyly železnice příliš dotčeny válečnými škodami, takže se poměrně rychle podařilo obnovit provoz na všech tratích. Stanice byly povinně pojmenovány výlučně česky nebo slovensky, stanice jenom s německými jmény byly úředně přejmenovány v letech 1946–48.\n\nNa území Československa se po válce nacházelo mnoho cizích vozidel, zejména německých – například i elektrické lokomotivy evakuované před postupující frontou ze Slezska. Část vozidel zařadily ČSD do svého parku, část zabavil Sovětský svaz jako válečnou kořist. V poválečných letech pak docházelo k výměnám vozidel za původní vozidla ČSD zavlečená do ciziny.\n\nS velkým elánem přikročily ČSD k poválečné obnově vozidlového parku. Již v prosinci 1945 opustila první nově vyrobená lokomotiva těžce poškozené tovární haly plzeňské Škodovky. V dalších letech dodávaly firmy Škoda a ČKD množství parních lokomotiv, které patřily k nejvýkonnějším a nejmodernějším v Evropě.\n\nJiž od roku 1950 se začaly znovu objevovat plány na rozsáhlou elektrizaci železniční sítě.\nBrzy na to v návaznosti na projekt z roku 1943 započaly práce na elektrizaci sklonově náročného úseku bývalé Košicko-bohumínské dráhy. Úsek Poprad-Tary – Liptovský Mikuláš byl dokončen v dubnu 1955 a od 25. února 1956 byl zahájen provoz v celém úseku Žilina – Spišská Nová Ves. Pro napájení byla zvolena soustava 3000 Vss, která byla upřednostňována v Polsku i v Sovětském svazu. Elektrizace rychle pokračovala, takže počátkem 60. let již byl možný elektrický provoz z Mostu (přes Mělník a Nymburk) až do Košic. Na pražských spojkách bylo přepnuto napětí na 3 kVss 15. května 1962.\n\nZ důvodu možných úspor mědi díky nižším proudům bylo v roce 1959 rozhodnuto o elektrifikaci systémem 25 kV 50 Hz, který se především ve Francii jevil jako velmi perspektivní. Toto rozhodnutí přineslo komplikace v okamžiku, kdy se v roce 1965 obě napájecí soustavy (3 a 25 kV) setkaly v Kutné Hoře. Až do roku 1976, kdy byly dodány první dvousystémové lokomotivy řady ES 499.0 zde musely všechny vlaky přepřahat.\n\nV poválečném období také pokračovaly práce na zdvojkolejnění mnoha důležitých tratí, především pro nákladní dopravu. Nákladní doprava se stala prioritou státní dopravní politiky. V některých úsecích byla dokonce kvůli uvolnění kapacity pro nákladní dopravu osobní doprava zcela zastavena a převzata ČSAD.\n\nOd 70. let se technický rozvoj drážní sítě zastavil. Zatímco v západoevropských zemích byla zvýšena maximální rychlost vlaků zvýšena ze 120 na 160 km/h, u ČSD byla na zhlavích železničních stanic snižována ze 120 na 100 km/h z důvodu nedostatečné údržby výhybek. Teprve v letech 1988 a 1989 byla na několika málo úsecích (Zaječí – Šakvice a mezi Olomoucí a Zábřehem na Moravě) zvýšena traťová rychlost na 140 km/h \n\nNovější technologie jako vratné soupravy s řídícími vozy nebyly zavedeny vůbec, na druhou stranu ovšem nedošlo ani k podstatné redukci kolejové sítě, takže si Československo zachovalo jednu z nejhustších železničních sítí na světě.\n\nPodruhé a tentokrát již definitivně zanikly ČSD k 31. prosinci 1992. V souvislosti s připravovaným rozdělením federace přijalo Federální shromáždění 16. prosince 1992 zákon č. 625/1992 Sb. o zániku státní organizace Československé státní dráhy. Ten mj. určil, že veškeré nemovité věci z majetku ČSD přejdou do majetku toho státu (Česka nebo Slovenska), na jejichž území leží, ostatní majetek přešel do vlastnictví Česka nebo Slovenska v poměru dvě ku jedné. Nově vzniklé státy pak rozdělený majetek začlenily do nově ustavených státních železnic, tj. do Českých drah v Česku a do Železnic Slovenskej republiky na Slovensku.\n\n"}
{"id": "120645", "url": "https://cs.wikipedia.org/wiki?curid=120645", "title": "Ludvík I. Pobožný", "text": "Ludvík I. Pobožný\n\nLudvík I. Pobožný (778 Chasseneuil u Poitiers – 20. června 840 Ingelheim) byl římský král a císař, syn Karla Velikého. Během vlády se potýkal s rebelií synovce Bernarda, později válčil s vlastními syny, v letech 833/34 byl dokonce sesazen z trůnu. Za jeho vlády vypukly celkem tři občanské války. Při porovnání s jeho velkým otcem vyznívá Ludvíkovo hodnocení nepříznivě, je ale nutno dodat, že se potýkal se zcela jinými problémy než Karel a že k žádnému výraznějšímu úpadku za jeho vlády nedošlo.\nNarodil se jako třetí syn Karla Velikého a jeho druhé manželky Hildegardy Savojské. Podle dobových zdrojů byl poměrně malého vzrůstu, ale robustní postavy a širokých ramen. Jako jediný ze tří bratří přežil Ludvík svého otce, impérium tedy zůstalo celé v jeho rukou. Franští králové jinak měli ve zvyku říši dělit mezi syny, Ludvík ale žádné přeživší bratry neměl.\n\nRoku 801 dobyl Ludvík z pověření svého otce na muslimech Barcelonu.\nOd roku 813 byl spolucísařem a korunován jako král akvitánský ještě za života svého otce. Karel přikázal Ludvíka korunovat bez jakéhokoliv přičinění duchovenstva, aby zdůraznil své chápání vztahu světské a církevní moci: císař je povolán ke své moci od Boha, bez prostřednictví papeže. Po Karlově smrti byl Ludvík opět korunován, tentokrát papežem Štěpánem IV. Papežství tak získalo argument pro nadřazenost nad císařstvím, protiváhou Ludvíkovi byla legitimizace hodnosti i v očích církve. Korunovace se odehrála v Remeši, pozdějším korunovačním městě francouzských králů.\n\nZe svého titulu vypustil slova \"král Franků a Langobardů\" a tituloval se \"řízením Boží prozřetelnosti vznešený císař\". Ludvík byl odmalička pod silným vlivem duchovenstva a osobně byl velmi zbožný, odtud jeho přízvisko. Pro příchylnost k církvi se později dostal do sporů se svým nejstarším synem, spoluvladařem Lotharem I. Ten prosazoval nadřazenost světské moci nad církevní, zatímco Ludvík nechával řízení církevních záležitostí výhradně v rukou papeže a biskupů. Střety Ludvíka a jeho synů nabývaly na krutosti, Lothar nechal dokonce svého otce dvakrát zajmout.\n\nLudvík a jeho synové se několikrát pokoušeli dohodnout o rozdělení říše, Pipin I. však zemřel ještě před svým otcem. Nakonec nejstarší Lothar získal tzv. Středofranskou říší, mladší Ludvík II. Němec Východofranskou říši, a nejmladší syn Karel II. Holý z druhého manželství zdědil Západofranskou říší.\n\nZa vlády Ludvíka se franská říše začala rychle drobit. Důvodem byly jednak spory s příbuznými, dále spory s největšími leníky císaře a konečně územní, jazykové a kulturní odlišnosti jednotlivých částí říše. Císař se nakonec roku 839 dohodl se svými syny na rozdělení území říše. Svého syna Ludvíka během posledního tažení donutil ustoupit do Rakouska a po návratu do Wormsu vyhlásil mír a dal armádu rozpustit. Duševně zlomený císař nedlouho poté onemocněl a roku 840 skonal. Společnost mu do poslední chvíle dělal nevlastní bratr Drogo, métský biskup. Ve své závěti předal římské korunovační insignie Lotharovi. Ludvíkovy ostatky spočinuly v métském kostele sv. Arnulfa, hrob byl ale roku 1552 zničen.\n\nPrvní manželství uzavřel Ludvík v roce 794 s Ermengardou (Irmingardou), dcerou franského hraběte Ingrama.\n\nDruhou manželkou se v roce 819 stala Judita (795–843), dcera hraběte Welfa.\n\nDalší potomci:\n\nLudvík I. vystupuje podobně jako jeho otec Karel Veliký v několika epických skladbách starofrancouzské hrdinské epiky, v tzv. \"chansons de geste\", především pak v \"Cyklu Viléma Oranžského\". Často je zde charakterizován jako nerozhodný a ne příliš spravedlivý vladař.\n"}
{"id": "120646", "url": "https://cs.wikipedia.org/wiki?curid=120646", "title": "Dave Kushner", "text": "Dave Kushner\n\nDavid Kushner (* 16. listopadu 1965 Los Angeles) je americký rockový kytarista. Hrál v kapelách Wasted Youth, Infectious Grooves, Electric Love Hogs, Cyco Miko, Zilch a Loaded. Od prosince 2002 je členem Velvet Revolver.\n\n"}
{"id": "120649", "url": "https://cs.wikipedia.org/wiki?curid=120649", "title": "Jindřich II.", "text": "Jindřich II.\n\nJindřich II. (972/3 Bad Abbach nebo Hildesheim – 13. července 1024) byl posledním římským králem (od roku 1002) a císařem Svaté říše římské (od roku 1014) ze saské dynastie Liudolfingů.\n\nJindřich byl synem bavorského vévody Jindřicha Svárlivého, jehož nástupcem se stal roku 995. Od raného dětství měl úzké styky s církví a dostalo se mu výchovy v katedrální škole v Hildesheimu. Okolo roku 1000 se oženil s Kunhutou, dcerou lucemburského hraběte Sigfrieda.\n\nŘímským králem se stal po smrti svého bratrance z druhého kolena císaře Oty III., a to i přes silnou interní opozici. Králem byl korunován 7. června 1002 v Mohuči. Jedním z jeho rádců byl svatý Gothard.\n\nJeho vláda byla poznamenána zejména spory s posíleným polským státem, s nímž válčil již od roku 1003. Nepřátelství s Boleslavem Chrabrým bylo ukončeno v roce 1018 budyšínským mírem, kterým Polsko získalo nezávislost na císaři, držbu říšských lén Milska a Lužice a také Moravy. Naopak se Jindřichovi podařilo využít slabosti českého státu na přelomu tisíciletí; v listopadu 1002 přijal Vladivoj české země od císaře jako léno a posílil tak vazbu Čech na říši.\n\nJindřichovým heslem bylo \"Restauratio imperii Francorum\" – obnovení franské říše, vzdal se snahy o podrobení všech států moci císaře a usiloval o posílení moci zejména na území za Alpami. Významnou úlohu sehrál ve vztazích státu a církve. V rozvoji církevní správy podporoval biskupy proti mnišským řádům a napomáhal jim získat světskou vládu nad rozsáhlými územími. Prosazoval celibát kněží a dbal na nedědičnost církevních úřadů. V roce 1007 zřídil spolu se svou manželkou biskupství v Bamberku, který si také zvolil za své císařské sídlo.\n\nV letech 1013–1014 pobýval v Itálii a 14. února 1014 byl v Římě korunován papežem Benediktem VIII. na císaře.\n\nSe svou manželkou Kunhutou nezplodil žádné děti, dle pozdější legendy manželé údajně složili slib cudnosti. Jindřich zemřel po delší nemoci 13. července 1024 na falci Grone (zaniklá falc v oblasti dnešního města Göttingen).\n\nV roce 1146 byl prohlášen za svatého. Roku 1200 byla kanonizována také jeho manželka Kunhuta.\n\n\n"}
{"id": "120653", "url": "https://cs.wikipedia.org/wiki?curid=120653", "title": "Klávesa Shift", "text": "Klávesa Shift\n\nKlávesa Shift (česky přeřaďovač) je modifikační klávesa na počítačové klávesnici. Nacházela se však již na klávesnici psacího stroje. Tato klávesa se používá velmi často, neboť přepíná jednotlivé klávesy do druhé úrovně. To znamená, že při současném stisku klávesy Shift a klávesy, která generuje písmeno, se místo malého písmene napíše příslušné písmeno velké. Obdobně se používá Shift při zápisu různých jiných znaků. Generuje se tak druhý z dvojice znaků přiřazených jednotlivé klávese. Jedná se zejména o znaky umístěné na číselné řadě alfanumerické části počítačové klávesnice, kde se změní malá písmena s diakritikou na číslice. \n\nNa starých ručních („mechanických“) psacích strojích způsobil stisk přeřaďovače snížení typového koše (u velmi starých zvednutí válce). Typová páka se tak při úderu dostala do jiného postavení proti barvicí pásce a úderem otiskla velké písmeno nebo jiný speciální znak. U starších elektromechanických psacích strojů a prvních tiskáren mikropočítačů se typové kolo obrátilo o 180 stupňů.\n\nVýraz „současný stisk“ znamená, že je potřeba pomocnou klávesu Shift stisknout před tisknutím znakové klávesy s příslušným znakem a podržet ji stisknutou po dobu následného stisku znakové klávesy.\n\nKlávesa Shift se používá na počítači v různých kombinacích i pro řízení operačního systému (např. klávesová zkratka ve Windows Ctrl+Shift+Tab vás přepne na předchozí aplikaci a ve všech textových editorech můžete pomocí kombinace Shift+kurzorová šipka nebo v kombinacích Shift+Home, Shift+End, Shift+Page Down a Shift+Page Up jednoduše označit text.\n\nPro použití psaní deseti prsty nebo hmatové metody je přeřaďovač umístěn na obou stranách klávesnice. Použije se vždy ten, jenž stiskne prst druhé ruky oproti ruce, jejíž prst bude tisknout znakovou klávesu.\n\nObdobnou funkci klávesy Shift má klávesa Caps Lock, česky zámek přeřaďovače.\n"}
{"id": "120660", "url": "https://cs.wikipedia.org/wiki?curid=120660", "title": "Klávesa Alt", "text": "Klávesa Alt\n\nKlávesa Alt se nachází na počítačové klávesnici vlevo vedle mezerníku. Alt lze chápat jako zkratku pro slovo alternativa. Používá se jako modifikační klávesa podobně jako klávesa a spolu s klávesou představuje třetí možnost, jak změnit význam původní klávesy.\n\nKlávesa Alt se nepoužívá samostatně, ale vždy v kombinaci s jinou klávesou. Výjimkou jsou některé počítačové hry nebo aktivace menu v operačním systému MS Windows.\n\nAnglická klávesnice má druhé tlačítko Alt na pravé straně mezerníku. Česká klávesnice, stejně jako mnoho jiných neanglických klávesnic, má na pravé straně od mezerníku jinou klávesu, která bývá označená jako buď stejně jako Alt nebo Alt Gr. Také se nazývá pravý alt. Klávesa slouží k zadávání dalších zvláštních znaků příslušného cizího jazyka.\nNa počítačích Macintosh existuje ekvivalentní klávesa (anglicky \"volba\") se značkou „výhybky“. Používá se k psaní zvláštních znaků (podobně jako v jiných systémech pouze pravý Alt) a jako modifikátor. Na typické klávesnici pro Macintoshe se nachází mezi klávesami a .\n\n"}
{"id": "120668", "url": "https://cs.wikipedia.org/wiki?curid=120668", "title": "Delete", "text": "Delete\n\nDelete může znamenat:\n\n"}
{"id": "120669", "url": "https://cs.wikipedia.org/wiki?curid=120669", "title": "Jindřich II. (rozcestník)", "text": "Jindřich II. (rozcestník)\n\nJindřich II. je jméno těchto panovníků:\n\n\n\n\n\n\n"}
{"id": "120670", "url": "https://cs.wikipedia.org/wiki?curid=120670", "title": "Esc", "text": "Esc\n\nEsc nebo ESC může mít různé významy:\n\n\n"}
{"id": "120671", "url": "https://cs.wikipedia.org/wiki?curid=120671", "title": "BBE", "text": "BBE\n\nKombinace písmen BBE může být:\n\n"}
{"id": "120673", "url": "https://cs.wikipedia.org/wiki?curid=120673", "title": "Baškirština", "text": "Baškirština\n\nBaškirština je turkický jazyk.\n\nPodle sčítání lidu žilo v SSSR v roce 1989 1 047 000 baškirských rodilých mluvčích. Dalších 26 737 uvedlo, že baškirštinu používá jako svůj druhý jazyk. Přibližně 30 000 Baškirů používalo jako mateřský jazyk tatarštinu.\n\nBaškirští mluvčí žijí převážně v ruské republice Baškortostánu a v sousedním Tatarstánu a Udmurtsku. Významný počet žije také Permském kraji a v Čeljabinské, Orenburské, Sverdlovské a Kurganské oblasti. Velké baškirské menšiny žijí také v Kazachstánu a Uzbekistánu.\n\nAčkoliv mají Baškirové původ mezi ugrickými nebo finskými kmeny, zpočátku přijali bolgarský jazyk. Po mongolské invazi do Ruska převládl jazyk kmenů zlaté hordy Kypčak.\n\nModerní Baskirština stejně jako jí podobná tatarština vychází z kypčacké skupiny jazyků. Dnes má mnoho dialektů tatarštině podobných a v minulosti baškirové tatarštinu používali i jako psaný jazyk. V 15. století byla nahrazena chatagajštinou (nebo její starou tatarskou variantou) jež byla užívána do roku 1923. Jak tatarština, tak chatagajština používaly pro zápis arabské písmo.\n\nV roce 1923 byl pro baškirštinu vytvořen systém zápisu a z několika tatarských dialektů též literární jazyk. Nejprve byla používána upravená abeceda arabská, v roce 1930 byla nahrazena abecedou založenou na latince jež byla v roce 1938 nahrazena upravenou cyrilicí.\n\n"}
{"id": "120675", "url": "https://cs.wikipedia.org/wiki?curid=120675", "title": "Skjern", "text": "Skjern\n\nSkjern je městečko na západě jutského poloostrova. Mezi ním a městem Egvad se nachází přírodní rezervace „Delta řeky Skjern“, která byla rekultivována v 90. letech 20. století za více jak 1 miliardu dánských korun.\n"}
{"id": "120677", "url": "https://cs.wikipedia.org/wiki?curid=120677", "title": "Ribe", "text": "Ribe\n\nRibe je nejstarší dánské městečko. Nachází se zde románská katedrála a zřícenina královského hradu. V areálu hradu je pomník dánské královny Dagmar – dcery českého krále Přemysla Otakara I.\n\nOsada byla založena v první dekádě 8. století a první písemná zmínka o Ribe pochází z roku 854; je tak nejstarším existujícím městem v Dánsku (a celé Skandinávii). Město oslavilo 1300. výročí v roce 2010.\n\n"}
{"id": "120678", "url": "https://cs.wikipedia.org/wiki?curid=120678", "title": "De facto", "text": "De facto\n\nDe facto je latinský výraz vyjadřující „ve skutečnosti“ nebo „v praxi“. Často se používá jako protiklad k latinskému \"de iure\" (což znamená „podle práva“) v případech, kdy se skutečnost nebo praxe odlišuje od právních předpisů a jiných regulací. \n\nUrčitá věc nebo uspořádání se dokonce může prosadit i jako \"de facto standard\", tedy praktická norma, protože oficiální norma (\"de iure\") neexistuje, je málo užívaná (případně jinak nevhodná). V takových případech je normální či očekávané řídit se \"de facto\" standardem.\n\nPříkladem de facto standardu je série dokumentů Request for Comments, které specifikují mnoho protokolů používaných na Internetu – např. široce používaný HTTP protokol, který slouží pro přenos webových stránek a dalších dat.\n"}
{"id": "120680", "url": "https://cs.wikipedia.org/wiki?curid=120680", "title": "De iure", "text": "De iure\n\nDe iure [de júre] je latinský výraz znamenající „podle práva“, čili v souladu s právem, na rozdíl od výrazu \"de facto\", který znamená „ve skutečnosti“.\n\nPříklad: „\"De iure\" měl být král vládcem celé země, \"de facto\" měl tehdy pod kontrolou sotva hlavní město.“\n"}
{"id": "120685", "url": "https://cs.wikipedia.org/wiki?curid=120685", "title": "Polydóros", "text": "Polydóros\n\nPolydóros (latinsky \"Polydorus\") je časté řecké jméno, které se v řecké mytologii i historii několikrát opakuje. \nThébský král Polydóros byl synem Kadma, který založil Théby; Kadmovou manželkou byla Harmonia. \n\nPolydóros měl se svou manželkou Nyktéidou syna Labdaka, jeho synem byl pozdější thébský král Láios a vnukem Oidipús. Podle Labdaka bývá nazýván rod Labdakovců, významný v Thébách. \n\nPolydóros předčasně zemřel a syna Labdaka odporučil svému tchánu Nykteovi. Když však Labdakos také brzy zemřel, zůstal po něm mladičký Láios, nedospělý pro převzetí královské moci, proto se vlády ujal Nykteus. Také on vládl krátce, po jeho smrti se thébským králem stal jeho bratr Lykos. \n\nLykos na nátlak své manželky Dirké pronásledoval Nykteovu dceru Antiopu, kterou dokonce věznil v hradní věži. Když se zachránila, její synové Amfíón a Zéthos - jejich otcem byl Zeus - potrestali Dirké, Lyka zabili a zmocnili se království. \n\nTento Polydóros se zúčastnil tzv. války epigonů (potomků) sedmi proti Thébám. V ní byly Théby dobyty a zničeny. \n\nNejmladší syn trojského krále Priama a jeho manželky Hekaby. V desátém roce obléhání Tróje Acháji, po té, co se Achilleus rozběsněný smrtí svého přítele Patrokla vrátil do boje, mu Priamos po dlouhém naléhání dovolil zúčastnit se bitvy. Polydóros vyběhl z řady bojovníků zrovna ve chvíli, kdy kolem jel na voze Achilleus. Achilleus Polydóra zezadu probodl a Polydóros na místě zemřel.\n\nNejslavnější toho jména je pravděpodobně Polydóros z Rhodu, známý ze spolutvorby slavného sousoší Láokoón, na kterém se podílel s umělci jménem Athénodóros a Agésandros.\n\n"}
{"id": "120691", "url": "https://cs.wikipedia.org/wiki?curid=120691", "title": "OF", "text": "OF\n\nSpojení písmen O a F může mít různé významy:\n\n\n"}
{"id": "120693", "url": "https://cs.wikipedia.org/wiki?curid=120693", "title": "Mírkov", "text": "Mírkov\n\nMírkov () je vesnice, ležící zhruba 6,5 km severovýchodně od města Ústí nad Labem, v nadmořské výšce 360 m. Mírkov představuje jednu z částí obce Povrly a sestává ze dvou základních sídelních jednotek, vlastního Mírkova (při sčítání lidu roku 2001 zde bylo 17 domů se 74 obyvateli) a samoty Blansko pod stejnojmenným hradem (1 dům se 6 obyvateli).\n\nPočátky kolonizace spadají hluboko do 13. století. První písemná známka o obci pochází z roku 1411 (\"Mierkow\") a jejím majitelem byl Jiří z Polep. Do roku 1848 byla obec součástí Březensko-Všebořického panství.\n\n"}
{"id": "120694", "url": "https://cs.wikipedia.org/wiki?curid=120694", "title": "Bihárské jazyky", "text": "Bihárské jazyky\n\nBihárské jazyky jsou skupinou východní větve indoárijských jazyků používaných v indickém státě Bihár a v sousedních státech. Tvoří ji jazyky:\n\n"}
{"id": "120701", "url": "https://cs.wikipedia.org/wiki?curid=120701", "title": "Bislamština", "text": "Bislamština\n\nBislamština je melanéský kreolský jazyk používaný na Vanuatu. Je jedním z místních oficiálních jazyků, mateřským jazykem obyvatel Port Vila a Luganvillu a druhým jazykem většiny obyvatel země.\n\nJe směsí slov anglických, francouzských a slov z vanuatských jazyků. Skladebně je právě vanuatským jazykům nejpodobnější.\n\nBlízce je příbuzná jazyku Tok Pisin z Papuy Nové Guiney, jazyku Pijin ze Šalamounových ostrovů a kreolštině Torresovy úžiny ze severu Austrálie.\n\n\"Yumi, Yumi, Yumi\" v bislamštině je vanuatskou národní hymnou.\n\n"}
{"id": "120704", "url": "https://cs.wikipedia.org/wiki?curid=120704", "title": "Sjednocená církev Kanady", "text": "Sjednocená církev Kanady\n\nSjednocená církev Kanady (angl. \"United Church of Canada\", fr. \"l'Église Unie du Canada\") je druhá největší církev působící na území Kanady, kde je zároveň největší protestantskou denominací. Vznikla v roce 1925 sloučením Presbyteriánské církve v Kanadě (\"Presbyterian Church in Canada\"), Metodistické církve v Kanadě (\"Methodist Church of Canada\") a Sborové unie Ontaria a Quebecu (\"Congregational Union of Ontario and Quebec\", početně nepříliš silná, ale historicky významná evangelikální denominace).\n\nPři sčítání lidu v roce 2001 se k ní v Kanadě přihlásilo 9,6 % obyvatel, což představuje významný propad oproti dřívějším sčítáním, v nichž se ke Sjednocené církvi Kanady hlásilo přes 25 % obyvatelstva.\n\nSjednocená církev Kanady je považována za liberální v oblasti morálního učení, kde se vzdálila většině ostatních významných církví působících v Kanadě díky svému přístupu k homosexualitě a interrupcím. Katolíci a konzervativní protestanté ji považují za typický příklad „zdegenerovaného“ a „vykastrovaného“ křesťanství, naproti tomu příznivěji se o ní vyjadřují liberální, levicové a feministické kruhy, které ji považují za ukázkový model „pokrokového“ a „moderního“ křesťanství.\n\n"}
{"id": "120707", "url": "https://cs.wikipedia.org/wiki?curid=120707", "title": "Palachův týden", "text": "Palachův týden\n\nPalachův týden, občas nazýván i palachiáda, je označení pro sérii občanských nepokojů na Václavském náměstí v Praze ze začátku roku 1989, které byly prvním signálem blížícího se konce komunistické vlády v Československu. Pět dní trvající protesty byly největším projevem občanského odporu proti totalitnímu režimu od jeho stabilizace na počátku 70. let.\n\nPalachův týden začal v neděli 15. ledna 1989. Disidentské skupiny oznámily, že toho dne uctí památku upáleného studenta Jana Palacha. I přes úřední zákaz se na Václavském náměstí sešlo několik tisíc lidí a představitelé disidentského hnutí se pokusili položit květiny k pomníku sv. Václava. Komunistická Veřejná bezpečnost a Lidové milice shromáždění s použitím obušků, slzného plynu a vodních děl rozehnaly.\n\nVšechny předchozí protesty obvykle po tvrdém zásahu bezpečnostních sil umlkly, tentokrát byl ale vývoj událostí jiný. Druhý den, 16. ledna, se lidé na protest opět sešli; i toto shromáždění bylo ještě surověji rozehnáno. Brutální zákrok policie situaci neuklidnil a naopak vyvolal ještě větší rozhořčení obyvatel.\n\nShodou okolností ve stejné době probíhalo ve Vídni zasedání Konference o evropské bezpečnosti a spolupráci. Československá delegace byla obviněna z porušování helsinské dohody o lidských právech.\n\nShromáždění a protesty pokračovaly i v dalších dnech, a to až do středy 18. ledna. Jak v ten den, tak i v předchozím, proběhly demonstrace již pokojně a pořádkové síly jim pouze přihlížely. 19. ledna opět pořádkové jednotky demonstraci brutálně rozehnaly.\n\nBěhem prvních 3 dnů však policie postupovala velmi brutálně. Byli zatýkáni a legitimováni i náhodní chodci a cizinci. To vyvolalo kritiku v zahraničí. Celkem bylo při Palachově týdnu zadrženo přes 1 400 lidí, řada osob byla zraněna; Václav Havel byl zatčen a v březnu 1989 uvězněn.\n\nDne 22. prosince roku 1989 byl zatčen pražský tajemník KSČ Miroslav Štěpán, a posléze obviněn z trestného činu zneužití pravomoci veřejného činitele, kterého se dopustil tím, že v průběhu Palachova týdne nařídil použít proti demonstrantům vodní děla a slzný plyn. Odsouzen byl ke čtyřem letům vězení, tento trest mu byl ale později snížen na dva a půl roku. V říjnu 1991 byl z vězení podmínečně propuštěn na svobodu.\n\n\n"}
{"id": "120708", "url": "https://cs.wikipedia.org/wiki?curid=120708", "title": "Bitva u Hlásky", "text": "Bitva u Hlásky\n\nBitva u Hlásky známá též jako bitva o Helmův žleb je významnou bitvou války o Prsten odehrávající se ve druhém dílu fantasy trilogie \"Pán prstenů\" J. R. R. Tolkiena. V tomto boji se střetly Sarumanovy oddíly s Rohiry vedenými králem Théodenem. Rohirům se proti přesile podařilo ubránit pevnost Hlásku přehrazující skalní údolí Helmův žleb a celou Sarumanovu invazní armádu rozprášit.\n\nBitva u Hlásky je Tolkienem nejpodrobněji popsána v knize \"Dvě věže\". Události bezprostředně předcházejících boji - především pak detailní vylíčení dvou bitev u brodů přes Želíz - líčí Tolkienovy \"Nedokončené příběhy\". Bitva o Helmův žleb je rovněž vyvrcholením filmů Ralph Bakshiho a Petera Jacksona inspirovaných Tolkienovou knižní předlohou.\n\nČaroděj Saruman sídlící v Železném pasu upadnul kvůli užívání palantíru pod moc Temného pána Saurona. Saruman pod Sauronovým vlivem opevnil Železný pas a začal se připravovat k otevřené válce se sousedním královstvím Rohan. Čarodějovým cílem bylo dobýt Rohan a zabránit tak Rohirům v pomoci ohroženému království Gondor. Sarumanův sluha Gríma Červivec se proto vetřel do přízně rohanského krále Théodena, který byl velmi záhy spoután čarodějovou vůlí. Král byl netečný k množícím se potyčkám se skřety a Vrchovci. V první bitvě u brodů přes řeku Želíz byl navíc 25. února 3019 Sarumanovými skřety usmcen i Théodenův jediný syn Théodred. Rozklad království zastavil teprve Gandalf, který Théodena po svém příchodu do Edorasu 2. března vyléčil a osvobodil z Červivcova vlivu.\n\nPo uvolnění ze Sarumanovy moci Théoden ihned vytáhl se všemi bojeschopnými muži z Edorasu proti vojsku Železného pasu ohrožujícímu západní hranici království. Většina žen a dětí z okolí hlavního města se pod vedením královy neteře Éowyn skryla v bezpečí Šeré brázdy. Skřeti, ke kterým se přidali i Vrchovci nenávidějící Rohiry, však téhož dne prorazili rohanskou obranu vedenou Erkenbrandem v druhé bitvě u brodů a Sarumanovo vojsko začalo postupovat k Helmovu žlebu. Saruman si uvědomoval strategický význam pevnosti a přikázal proto její obsazení před samotným útokem na hlavní město království, Edoras. Jakmile se postupující Théodenovo vojsko dozvědělo o porážce Erkenbranda, Gandalf poradil králi ustoupit před přesilou do Helmova žlebu. Sám čaroděj pak vyrazil hledat posily. Théodenovi a jeho mužům doprovázeným královým synovcem Éomerem, Aragornem, trpaslíkem Gimlim a elfem Legolasem se do Helmova žlebu podařilo ustoupit na poslední chvíli.\n\nHelmův žleb bylo jméno rokliny nacházející se pod štíty hory Trirogu v Bílých horách. Zde se nacházela pevnost Hláska, která byla v tomto údolí zbudována ještě Dúnadany ve druhém věku. Po Cirionově daru a ustanovení Rohanu patřila pevnost Rohirům, kterým vždy sloužila jako poslední útočiště při hrozícím nebezpečí. Jeden z nejslavnjších rohanských králů Helm Kladivo byl v pevnosti za Dlouhé zimy obležen Vrchovcem Wulfem. Král Helm při obléhání zemřel, avšak pevnost nebyla dobyta a po králově smrti neslo údolí jeho jméno.\n\nPevnost Hláska, vybudována na jednom ze severních ostrohů okolních kopců, se skládala z vysokých kamenných valů obklopujících vysokou věž, v níž byla umístěna hlásná trubka. Od Hlásky k jižnímu konci údolí byla vybudována silná zeď dvacet stop vysoká. Žlebový potok proudil tunelem pod zdí, obtékal pevnost a mířil dál do Žlebové kotliny. Údolí navíc dva hony před Hláskou přetínal opevněný příkop známý jako Helmův val. Z pevnosti šlo ustoupit k prostorným jeskyním, z nichž vedly tajné cesty do okolních hor.\n\nPřed samotnou bitvou byl pánem Západních úvalů i Hlásky Erkenbrand, který před bojem nechal zeď Helmova valu opravit a pevnost zesílit. Před příjezdem Théodena se k pevnosti stáhlo okolo tisíce bojeschopných mužů, avšak mnoho z těchto vojáků však bylo příliš mladých či starých. V jeskyních Helmova žlebu se před postupujícími skřety ukryla také velká většina uprchlíků z Úvalů. Ti si s sebou do pevnosti přinesli velkou zásobu potravin.\n\nPřed půlnocí dorazila do Helmova žlebu Sarumanova vojska. Rohirové bránící Helmův val byli pod tlakem útočníků donuceni ustoupit k pevnosti. Útok Sarumanových skřetů a Uruk-hai na Hlásku začal spolu s lijákem krátce po půlnoci. Útočníci se valili proti Žlebové zdi, nejmohutnější skřeti a divocí lidé z Vrchoviny pak zaútočili po můstku proti bráně pevnosti. Aragorn spolu s Éomerem vedli proti útočníkům několik výpadů. Při jednom z nich zachránil Éomera trpaslík Gimli.\n\nSkřetům se za zeď podařilo poprvé proniknout stokou, kterou pod zdí protékal Žlebový potok. Dík Gimlimu a Gamlingovým mužům se útočníky podařilo zahnat a tunel pod zdí bezpečně přehradit. Zeď, uzavírající údolí, se však nepříteli podařilo prolomil vyhozením její části výbušninou umístěnou ve stoce.\n\nPo průlomu se přeživší Rohirové stáhli do samotné pevnosti nebo ustoupili do jeskyní. Aragorn s Legolasem byli zatlačeni do citadely. Gimli a Éomer se probili k jeskyním. Za svítání, právě když se skřetům podařilo prolomit hlavní bránu pevnosti, vyrazil král spolu s Aragornem a muži své družiny za dunícího zvuku Helmova rohu do protiútoku. Právě tehdy dorazily do Helmova žlebu rohanské oddíly vedené Erkenbrandem a Gandalfem. Na pomoc Rohanským přišli díky Gandalfovi také huorni, národ podobný stromům, kteří údolí přehradili jako hustý les po celé jeho šířce. Rohirové obrátili náhle obklíčené skřety na útěk. Ti, kteří nebyli pobyti byli Rohanskými zahnáni mezi huorny. Z tohoto živého lesa se však žádný ze skřetů nevrátil.\n\nV bitvě byla zničena celá Sarumanova armáda Skurut-hai určená k ovládnutí Rohanu. Boj u Hlásky nepřežil jediný skřet. Mnoho Vrchovců se vzdalo vítězům, kteří je před propuštěním využili k nápravě škod. Padlí Rohirové byli po boji pohřběni uprostřed bitevního pole ve dvou mohylách. Těla nepřátel byla navršena na velikou hromadu. Lidé věřili, že pobité skřety před svým odchodem kamením zasypali huorni. Na tomto kamenitém kopci nerostla tráva a Rohirové mu říkali Smrtný vrch.\n\nIhned po bitvě zamířili Gandalf, král Théoden, Éomer, Aragorn, Gimli a Legolas doprovázeni dvaceti královými muži k Železnému pasu. Díky vítězství v bitvě u Hlásky a zničení Železného pasu byl Saruman poražen. Rohanské vojsko proto následně mohlo pomoci Gondoru napadenému Sauronovým vojskem.\nBitva tvoří jednu z hlavních dějových linií filmu Petera Jacksona \"\". Na rozdíl od knižní předlohy zde třem stovkám obležených Rohirů přicházejí ještě před bojem na pomoc elfí lučištníci z Lothlórienu vedení Haldirem, který v bitvě umírá. Ve filmu navíc rohanské jízdní posily přivádí spolu s Gandalfem králův vyhnaný synovec Éomer, místo vynechané postavy Erkenbranda.\n\n"}
{"id": "120710", "url": "https://cs.wikipedia.org/wiki?curid=120710", "title": "Mistrovství světa v basketbalu mužů 2006", "text": "Mistrovství světa v basketbalu mužů 2006\n\n15. Mistrovství světa v basketbalu mužů v roce 2006 proběhlo od 19. srpna do 3. září v Japonsku. Mistrovství se zúčastnilo 24 týmů, které se utkali ve čtyřech základních skupinách po šesti týmech. Z každé skupiny postoupily čtyři nejlepší týmy do vyřazovacích bojů o medaile. Týmy na pátém a šestém místě byly vyřazeny. Mistrem světa se stalo Španělsko.\n\n Libanon – Venezuela 82:72 (23:20, 36:40, 56:57)\n\n19. srpna 2006 (13:00) – Sendai\nRozhodčí: Fabio Facchini (ITA), Nobuyasu Aibara (JAP), Recep Ankaralı (TUR)\n\nVenezuela: Mijares (5), Díaz (9), Aguilera (18), Torres (12), Lugo (16); Machado (-), Cedeño (4), Marriaga (1), Barrios (2), Bayona (-), Morris (5).\n\nLibanon: Fahed (1), Tawbe (2), Feghali-Bechara (9), El-Khatib (35), Vogel (26); Abdelnour (-), Mahmoud (3), Samaha (6).\n\n19. srpna 2006 (16:00) – Sendai\nRozhodčí: Heros Avanessian (IRN), Virginijus Dovidavičius (LIT), Álvaro Darío Trías Iglesias (URU)\n\nSrbsko a Černá Hora: Avdalović (6), Rakočević (20), Aškrabić (9), Raičević (9), Miličić (5); Popović (5), Tripković (6), Nikolić (9), Marinović (2), Perović (4).\n\nNigérie: Udoka (18), Ere (15), Varem (4), Awojobi (7), Nwosu (9); Akognon (3), Ibekwe (3), Oguchi (8), Muoneke (9), Anagonye (6), Nwankwo (-).\n\n19. srpna 2006 (19:00) – Sendai\nRozhodčí: Michael Aylen (AUS), Carl Jungebrand (FIN), Terry Moore (USA)\n\nArgentina: Pepe Sánchez (2), Ginóbili (22), Nocioni (21), Scola (10), Oberto (9); Herrmann (-), Fernández (-), Delfino (4), Prigioni (-), Wolkowisky (12).\n\nFrancie: Jeanneau (3), Diaw (13), Gélabale (11), M. Piétrus (7), Weis (4); Gomis (2), Foirest (-), Bokolo (10), F. Piétrus (15), Petro (2), Turiaf (3).\n\n20. srpna 2006 (13:00) – Sendai\nRozhodčí: Carl Jungebrand (FIN), Heros Avanessian (IRN), Michael Aylen (AUS)\n\nVenezuela: Mijares (3), Díaz (24), Aguilera (9), Torres (14), Lugo (13); Machado (-), Cedeño (-), Marriaga (14), Vallenilla (-), Morris (7).\n\nNigérie: Udoka (23), Ere (13), Varem (6), Awojobi (2), Nwosu (4); Akognon (2), Ibekwe (4), Oguchi (5), Obasohan (-), Muoneke (10), Anagonye (8), Nwankwo (-).\n\n20. srpna 2006 (16:00) – Sendai\nRozhodčí: Abdellilah Chlif (MOR), Virginijus Dovidavičius (LIT), Nobuyasu Aibara (JAP)\n\nArgentina: Pepe Sánchez (6), Ginóbili (7), Nocioni (7), Scola (18), Oberto (12); Herrmann (23), Fernández (5), Delfino (14), Prigioni (4), Gutiérrez (2), Farabello (2), Wolkowisky (7).\n\nLibanon: Abdelnour (9), El-Khatib (10), Balaa (-), Samaha (1), Vogel (5); Tawbe (9), Mahmoud (-), Fahed (18), El-Turk (2), Feghali-Bechara (8), Fakhreddine (5), Khouri (5).\n\n20. srpna 2006 (19:00) – Sendai\nRozhodčí: Recep Ankaralı (TUR), Fabio Facchini (ITA), Terry Moore (USA)\nFrancie: Jeanneau (2), Diaw (20), Gélabale (3), M. Piétrus (6), Weis (11); Gomis (4), Foirest (2), Bokolo (3), F. Piétrus (6), Petro (8), Turiaf (-).\n\nSrbsko a Černá Hora: Avdalović (3), Rakočević (22), Aškrabić (7), Raičević (2), Miličić (14); Popović (6), Tripković (5), Nikolić (2), Marinović (-), Perović (-).\n\n21. srpna 2006 (13:00) – Sendai\nRozhodčí: Fabio Facchini (ITA), Terry Moore (USA), Álvaro Darío Trías Iglesias (URU)\n\nArgentina: Pepe Sánchez (7), Ginóbili (5), Nocioni (5), Scola (17), Oberto (10); Herrmann (25), Fernández (3), Delfino (9), Prigioni (-), Gutiérrez (2), Farabello (2), Wolkowisky (11).\n\nVenezuela: Mijares (2), Díaz (6), Machado (2), Torres (8), Lugo (15); Aguilera (2), Cedeño (2), Marriaga (2), Vallenilla (6), Barrios (9), Bayona (-), Morris (-).\n\n21. srpna 2006 (16:00) – Sendai\nRozhodčí: Carl Jungebrand (FIN), Abdellilah Chlif (MOR), Recep Ankaralı (TUR)\n\nSrbsko a Černá Hora: Avdalović (11), Rakočević (6), Aškrabić (16), Raičević (12), Miličić (18); Popović (11), Ilić (3), Tripković (13), Nikolić (2), Marinović (12), Perović (-).\n\nLibanon: Fahed (7), Abdelnour (5), Feghali-Bechara (11), El-Khatib (12), Vogel (8); Tawbe (-), El-Turk (3), Samaha (7), Fakhreddine (2), Khouri (-), Balaa (2).\n\n21. srpna 2006 (19:00) – Sendai\nRozhodčí: Michael Aylen (AUS), Virginijus Dovidavičius (LIT), Nobuyasu Aibara (JAP)\n\nFrancie: Jeanneau (5), Diaw (5), Gélabale (14), M. Piétrus (4), Weis (8); Gomis (1), Foirest (3), Diarra (9), Bokolo (6), F. Piétrus (3), Petro (6).\n\nNigérie: Udoka (17), Ere (6), Varem (-), Awojobi (-), Nwosu (4); Akognon (1), Ibekwe (8), Oguchi (3), Obasohan (-), Muoneke (14), Anagonye (-), Nwankwo (-).\n\n23. srpna 2006 (13:00) – Sendai\nRozhodčí: Recep Ankaralı (TUR), Fabio Facchini (ITA), Nobuyasu Aibara (JAP)\n\nArgentina: Pepe Sánchez (9), Ginóbili (20), Nocioni (23), Scola (12), Oberto (4); Herrmann (12), Fernández (2), Delfino (8), Prigioni (-), Gutiérrez (3), Farabello (-), Wolkowisky (5).\n\nNigérie: Udoka (9), Ere (8), Ibekwe (3), Muoneke (10), Nwosu (8); Akognon (5), Oguchi (2), Varem (2), Obasohan (-), Awojobi (8), Anagonye (6), Nwankwo (3).\n\n23. srpna 2006 (16:00) – Sendai\nRozhodčí: Abdellilah Chlif (MOR), Virginijus Dovidavičius (LIT), Terry Moore (USA)\n\nSrbsko a Černá Hora: Avdalović (12), Rakočević (26), Aškrabić (6), Raičević (1), Miličić (18); Popović (2), Jorović (3), Ilić (2), Tripković (7), Nikolić (10), Marinović (3), Perović (-).\n\nVenezuela: Mijares (2), Díaz (11), Machado (10), Torres (10), Lugo (10); Aguilera (2), Cedeño (4), Marriaga (2), Vallenilla (5), Barrios (7), Bayona (2), Morris (-).\n\n23. srpna 2006 (19:00) – Sendai\nRozhodčí: Heros Avanessian (IRN), Carl Jungebrand (FIN), Álvaro Darío Trías Iglesias (URU)\n\nLibanon: Fahed (13), Feghali-Bechara (11), El-Khatib (29), Samaha (7), Vogel (10); Abdelnour (2), Tawbe (2), Mahmoud (-), El-Turk (-), Balaa (-).\n\nFrancie: Bokolo (3), Diaw (14), Gélabale (9), F. Piétrus (13), Weis (10); Gomis (8), Foirest (6), M. Piétrus (2), Diarra (6), Petro (2), Turiaf (-).\n\n24. srpna 2006 (13:00) – Sendai\nRozhodčí: Michael Aylen (AUS), Heros Avanessian (IRN), Carl Jungebrand (FIN)\n\nArgentina: Pepe Sánchez (9), Ginóbili (13), Nocioni (12), Scola (22), Oberto (2); Herrmann (7), Delfino (14), Prigioni (-), Wolkowisky (4).\n\nSrbsko a Černá Hora: Avdalović (8), Rakočević (25), Raičević (-), Nikolić (6), Miličić (24); Popović (6), Jorović (6), Tripković (-), Perović (4).\n\n24. srpna 2006 (16:00) – Sendai\nRozhodčí: Fabio Facchini (ITA), Terry Moore (USA), Álvaro Darío Trías Iglesias (URU)\nNigérie: Udoka (10), Ere (19), Ibekwe (12), Muoneke (11), Nwosu (11); Akognon (2), Oguchi (8), Varem (8), Obasohan (-), Awojobi (11), Anagonye (3).\n\nLibanon: Fahed (25), Feghali-Bechara (10), El-Khatib (8), Samaha (2), Vogel (16); Abdelnour (6), Tawbe (2), Mahmoud (3), El-Turk (-), Balaa (-).\n\n24. srpna 2006 (19:00) – Sendai\nRozhodčí: Recep Ankaralı (TUR), Abdellilah Chlif (MOR), Virginijus Dovidavičius (LIT)\n\nFrancie: Jeanneau (4), Diaw (11), Gélabale (6), F. Piétrus (19), Weis (10); Gomis (2), Foirest (8), M. Piétrus (7), Diarra (3), Bokolo (-), Petro (7), Turiaf (4).\n\nVenezuela: Mijares (2), Díaz (5), Machado (2), Torres (9), Lugo (8); Aguilera (7), Cedeño (6), Marriaga (1), Vallenilla (2), Barrios (15), Bayona (1), Morris (3).\n\n Německo – Japonsko 81:70 (34:20, 53:37, 66:56)\n\n19. srpna 2006 (13:00) – Hirošima\nRozhodčí: Petr Sudek (SVK), Alejandro César Chiti (ARG), Abreu Muhimua João (MOZ)\n\nNěmecko: Hamann (9), Greene (3), Okulaja (11), Nowitzki (27), Femerling (7); Demirel (8), Schultze (6), Garrett (2), Herber (-), Roller (2), Grünheid (6), Jagla (-).\n\nJaponsko: Orimo (10), Igarashi (13), Amino (6), K. Takeuchi (8), Furuta (2); Kawamura (2), Yamada (9), Sakurai (9), Kashiwagi (6), Setsumasa (3), Ito (-), J. Takeuchi (2).\n\n19. srpna 2006 (16:00) – Hirošima\nRozhodčí: Lazaros Voreadis (GRE), Ilija Belošević (SCG), Boris Ryzhik (UKR)\n\nAngola: Lutonda (17), Cipriano (17), Almeida (22), Gomes (9), Mingas (10); Morais (-), Barros (-), Carvalho (-), Moussa (8).\n\nPanama: Cota (7), Douglas (17), Hicks (14), Lloreda (6), Garcés (16); Peralta (-), Daley (2), Levy (4), D. Gómez (-), García (4).\n\n19. srpna 2006 (19:00) – Hirošima\nRozhodčí: José Aníbal Carrión (PUR), Rabah Noujaim (LEB), Eddie Viator (FRA)\n\nŠpanělsko: José Manuel Calderón (5), Juan Carlos Navarro (16), Carlos Jiménez (6), Jorge Garbajosa (16), Pau Gasol (16); Rudy Fernández (2), Carlos Cabezas (-), Sergio Rodríguez (2), Berni Rodríguez (3), Marc Gasol (8), Alex Mumbrú (12).\n\nNový Zéland: Paul Henare (11), Kirk Penney (15), Phil Jones (6), Pero Cameron (7), Craig Bradshaw (12); Aaron Olson (3), Paora Winitana (2), Dillon Boucher (-), Mika Vukona (-), Casey Frank (10), Tony Rampton (4).\n\n20. srpna 2006 (13:00) – Hirošima\nRozhodčí: Lazaros Voreadis (GRE), Eddie Viator (FRA), Ilija Belošević (SCG)\n\nAngola: Lutonda (7), Cipriano (8), Almeida (19), Gomes (6), Mingas (11); A. Costa (-), Morais (13), Barros (5), L. Costa (-), Carvalho (2), Neto (-), Moussa (16).\n\nJaponsko: Orimo (11), Igarashi (5), Amino (8), K. Takeuchi (13), Furuta (-); Kawamura (3), Yamada (-), Sakurai (5), Kashiwagi (9), Setsumasa (-), Ito (-), J. Takeuchi (8).\n\n20. srpna 2006 (16:00) – Hirošima\nRozhodčí: José Aníbal Carrión (PUR), Boris Ryzhik (UKR), Yáng Màogōng (CHI)\n\nNěmecko: Hamann (5), Greene (18), Okulaja (4), Nowitzki (11), Femerling (2); Demirel (2), Schultze (5), Garrett (14), Herber (6), Roller (9), Grünheid (-), Jagla (4).\n\nNew Zéland: Henare (7), Penney (12), Jones (8), Cameron (8), Bradshaw (7); Olson (-), Boucher (-), Vukona (-), Frank (4), Rampton (10).\n\n20. srpna 2006 (19:00) – Hirošima\nRozhodčí: Petr Sudek (SVK), Alejandro César Chiti (ARG), Rabah Noujaim (LEB)\n\nŠpanělsko: José Manuel Calderón (5), Juan Carlos Navarro (8), Carlos Jiménez (5), Jorge Garbajosa (10), Pau Gasol (26); Rudy Fernández (21), Carlos Cabezas (1), Sergio Rodríguez (2), Berni Rodríguez (15), Marc Gasol (1), Alex Mumbrú (7).\n\nPanama: Ed Cota (2), Rubén Douglas (9), Michael Hicks (7), Jaime Lloreda (9), Rubén Garcés (6); Jair Peralta (3), Kevin Daley (5), Max Gómez (-), Jamaal Levy (2), Dionisio Gómez (9), Antonio García (3), Eric Cárdenas (2).\n\n21. srpna 2006 (13:00) – Hirošima\nRozhodčí: Petr Sudek (SVK), Alejandro César Chiti (ARG), Abreu Muhimua João (MOZ)\n\nAngola: Lutonda (5), Cipriano (7), Almeida (7), Gomes (20), Mingas (27); Morais (8), Barros (5), Carvalho (12), Neto (2), Moussa (2).\n\nNový Zéland: Henare (8), Penney (15), Jones (11), Cameron (17), Bradshaw (9); Olson (2), Winitana (2), Boucher (2), Vukona (-), Frank (7), Rampton (-).\n\n21. srpna 2006 (16:00) – Hirošima\nRozhodčí: Lazaros Voreadis (GRE), Eddie Viator (FRA), Ilija Belošević (SCG)\n\nŠpanělsko: José Manuel Calderón (20), Juan Carlos Navarro (19), Carlos Jiménez (4), Jorge Garbajosa (12), Pau Gasol (16); Rudy Fernández (7), Carlos Cabezas (-), Sergio Rodríguez (2), Berni Rodríguez (2), Marc Gasol (3), Alex Mumbrú (7).\n\nNěmecko: Steffen Hamann (4), Demond Greene (14), Ademola Okulaja (4), Dirk Nowitzki (14), Patrick Femerling (9); Mithat Demirel (-), Sven Schultze (2), Robert Garrett (7), Johannes Herber (10), Pascal Roller (7), Guido Grünheid (-), Jan-Hendrik Jagla (-).\n\n21. srpna 2006 (19:00) – Hirošima\nRozhodčí: José Aníbal Carrión (PUR), Boris Ryzhik (UKR), Yáng Màogōng (CHI)\n\nJaponsko: Orimo (13), Igarashi (18), Amino (8), K. Takeuchi (2), Furuta (6); Kawamura (3), Sakurai (12), Kashiwagi (5), J. Takeuchi (11).\n\nPanama: Cota (6), Douglas (16), Hicks (3), Lloreda (5), Garcés (8); Peralta (4), M. Gómez (-), Daley (9), Levy (4), D. Gómez (2), García (4), Cárdenas (-).\n\n23. srpna 2006 (13:00) – Hirošima\nRozhodčí: Lazaros Voreadis (GRE), Alejandro César Chiti (ARG), Yáng Màogōng (CHI)\nŠpanělsko: José Manuel Calderón (2), Juan Carlos Navarro (12), Carlos Jiménez (5), Jorge Garbajosa (15), Pau Gasol (28); Rudy Fernández (16), Carlos Cabezas (6), Sergio Rodríguez (-), Berni Rodríguez (-), Marc Gasol (2), Alex Mumbrú (7).\n\nAngola: Miguel Lutonda (18), Olímpio Cipriano (6), Carlos Almeida (2), Joaquim Gomes (24), Eduardo Mingas (9); Carlos Morais (5), Milton Barros (5), António Carvalho (12), Abdelaziz Moussa (2).\n\n23. srpna 2006 (16:00) – Hirošima\nRozhodčí: José Aníbal Carrión (PUR), Petr Sudek (SVK), Abreu Muhimua João (MOZ)\n\nNěmecko: Hamann (2), Greene (12), Okulaja (8), Nowitzki (25), Femerling (6); Demirel (5), Schultze (10), Garrett (3), Herber (4), Roller (-), Grünheid (2), Jagla (4).\n\nPanama: Cota (2), Douglas (9), Hicks (9), Lloreda (2), Garcés (6); Peralta (9), M. Gómez (6), Daley (9), Levy (-), D. Gómez (9), García (-), Cárdenas (2).\n\n23. srpna 2006 (19:00) – Hirošima\nRozhodčí: Ilija Belošević (SCG), Eddie Viator (FRA), Rabah Noujaim (LEB)\n\nNový Zéland: Henare (4), Penney (13), Boucher (1), Cameron (23), Bradshaw (12); Dickel (3), Olson (-), Jones (2), Winitana (-), Frank (2), Rampton (-).\n\nJaponsko: Orimo (14), Igarashi (7), Amino (13), K. Takeuchi (4), Furuta (-); Kawamura (6), Sakurai (9), Kashiwagi (-), J. Takeuchi (4).\n\n24. srpna 2006 (13:00) – Hirošima\nRozhodčí: José Aníbal Carrión (PUR), Ilija Belošević (SCG), Rabah Noujaim (LEB)\n\nAngola: Lutonda (-), Cipriano (33), Almeida (2), Gomes (21), Mingas (22); Morais (10), Barros (15), Carvalho (-), Moussa (-).\n\nNěmecko: Hamann (2), Greene (14), Okulaja (14), Nowitzki (47), Femerling (12); Demirel (7), Schultze (10), Garrett (2), Herber (-).\n\n24. srpna 2006 (16:00) – Hirošima\nRozhodčí: Petr Sudek (SVK), Lazaros Voreadis (GRE), Alejandro César Chiti (ARG)\n\nNový Zéland: Henare (5), Jones (5), Penney (16), Cameron (14), Bradshaw (17); Dickel (7), Winitana (2), Boucher (5), Vukona (2), Frank (8), Rampton (5).\n\nPanama: Cota (-), Hicks (20), Lloreda (7), Daley (6), Garcés (13); Peralta (2), Douglas (15), Levy (-), D. Gómez (10), García (2).\n\n24. srpna 2006 (19:00) – Hirošima\nRozhodčí: Eddie Viator (FRA), Boris Ryzhik (UKR), Yáng Màogōng (CHI)\n\nŠpanělsko: José Manuel Calderón (2), Juan Carlos Navarro (18), Carlos Jiménez (6), Jorge Garbajosa (12), Pau Gasol (21); Rudy Fernández (4), Carlos Cabezas (-), Felipe Reyes (5), Sergio Rodríguez (6), Berni Rodríguez (5), Marc Gasol (12), Alex Mumbrú (13).\n\nJaponsko: Takehiko Orimo (13), Takahiro Setsumasa (-), Tomoo Amino (11), Kosuke Takeuchi (-), Daiji Yamada (12); Takuya Kawamura (-), Ryota Sakurai (4), Kei Igarashi (5), Shinsuke Kashiwagi (3), Satoru Furuta (1), Shunsuke Ito (-), Joji Takeuchi (6).\n\n Austrálie – Brazílie 83:77 (21:21, 40:38, 56:57)\n\n19. srpna 2006 (13:00) – Hamamacu\nRozhodčí: Guerrino Cerebuch (ITA)\n\nAustrálie: Bruton (16), Kendall (8), Worthington (23), Mackinnon (15), Bogut (10); Barlow (-), Newley (6), Kickert (2), Bruce (-), Helliwell (3).\n\nBrazílie: Leandrinho (18), Alex Garcia (6), Guilherme (10), Anderson (15), Tiago (16); Marcelinho Machado (3), Nezinho (-), Murilo (3), Estevam (2), Marcelinho Huertas (4).\n\n19. srpna 2006 (16:30) – Hamamacu\nRozhodčí: ?\n\nŘecko: Diamantidis (4), Zisis (2), Spanoulis (17), Vasilopoulos (-), Dikoudis (26); Papaloukas (8), Fotsis (16), Chatzivrettas (-), Tsartsaris (6), Papadopoulos (-), Kakiouzis (5).\n\nKatar: Ali (9), Saeed (13), Turki (17), Mohammed (7), Mohammed Abdullah (10); Mousa (4), Abdi (2), Bashir (-), Salem (2).\n\n19. srpna 2006 (19:30) – Hamamacu\nRozhodčí: Eddie Rush (USA), Reynaldo Antonio Mercedes (DOM), Dubravko Muhvić (CRO)\n\nTurecko: Ender (9), İbrahim (16), Serkan (10), Ersan (11), Kerem (15); Cenk (-), Ermal (6), Fatih (-), Semih (-), Kaya (9), Hakan (-).\n\nLitva: Kleiza (6), Macijauskas (24), Songaila (14), D. Lavrinovič (10), Javtokas (8); Delininkaitis (-), Žukauskas (1), Gustas (-), Kalnietis (4), K. Lavrinovič (2), Jasaitis (5).\n\n20. srpna 2006 (13:30) – Hamamacu\nRozhodčí: ?\n\nBrazílie: Marcelinho Machado (13), Alex Garcia (8), Guilherme (14), Anderson (13), Tiago (18); Nezinho (3), Murilo (6), Estevam (6), Leandrinho (6), Marcelinho Huertas (8), Caio (-), André Bambu (2).\n\nKatar: Mousa (16), Ali (4), Saeed (11), Salem (8), Mohammed Abdullah (8); Al-Nasser (-), Malek Abdullah (6), Abdi (2), Turki (9), Mohammed (2), Ismail (-), Bashir (-).\n\n20. srpna 2006 (16:30) – Hamamacu\nRozhodčí: Jorge Vázquez (PUR), Mike Homsy (CAN), Guerrino Cerebuch (ITA)\n\nTurecko: İbrahim (15), Ersan (17), Kerem (11), Fatih (8), Kaya (12); Cenk (-), Ermal (6), Ender (4), Serkan (3), Hakan (-).\n\nAustrálie: Bruton (24), Newley (7), Barlow (7), Smith (9), Bogut (8); Mackinnon (-), Kendall (-), Worthington (6), Hinder (2), Bruce (3), Helliwell (2).\n\n20. srpna 2006 (19:30) – Hamamacu\nRozhodčí: ?\n\nŘecko: Diamantidis (3), Chatzivrettas (7), Fotsis (11), Kakiouzis (10), Papadopoulos (8); Papaloukas (8), Schortsianitis (5), Zisis (4), Spanoulis (15), Dikoudis (6), Tsartsaris (4).\n\nLitva: Gustas (4), Jasaitis (13), Macijauskas (10), D. Lavrinovič (6), Javtokas (-); Žukauskas (-), Songaila (18), Kalnietis (5), Kleiza (14), K. Lavrinovič (2), Jankūnas (4).\n\n22. srpna 2006 (13:30) – Hamamacu\nRozhodčí: ?\n\nLitva: Kleiza (14), Macijauskas (13), Žukauskas (6), K. Lavrinovič (20), D. Lavrinovič (12); Delininkaitis (5), Gustas (4), Songaila (7), Kalnietis (10), Jasaitis (-), Jankūnas (6), Javtokas (9).\n\nKatar: Malek Abdullah (5), Abdi (8), Saeed (4), Salem (2), Mohammed Abdullah (6); Ali (20), Mousa (4), Turki (11), Mohammed (3), Ismail (-), Bashir (2).\n\n22. srpna 2006 (16:30) – Hamamacu\nRozhodčí: ?\n\nŘecko: Diamantidis (20), Papaloukas (11), Spanoulis (10), Fotsis (7), Papadopoulos (12); Schortsianitis (-), Zisis (7), Chatzivrettas (2), Dikoudis (-), Tsartsaris (1), Kakiouzis (2).\n\nAustrálie: Bruton (11), Barlow (11), Smith (9), Mackinnon (9), Bogut (18); Kendall (-), Newley (2), Worthington (-), Hinder (1), Bruce (8), Helliwell (-).\n\n22. srpna 2006 (19:30) – Hamamacu\nRozhodčí: Eddie Rush (USA), Reynaldo Antonio Mercedes (DOM), Saša Pukl (SLO)\n\nTurecko: İbrahim (14), Serkan (19), Kerem (10), Ermal (8), Kaya (7); Engin (4), Ender (6), Ersan (3), Fatih (2), Hakan (-).\n\nBrazílie: Marcelinho Machado (13), Alex Garcia (5), Leandrinho (26), Anderson (8), Tiago (13); Nezinho (2), Murilo (-), Estevam (-), Marcelinho Huertas (-), Guilherme (4).\n\n23. srpna 2006 (13:30) – Hamamacu\nRozhodčí: ?\n\nLitva: Macijauskas (20), Songaila (14), K. Lavrinovič (10), D. Lavrinovič (7), Javtokas (16); Delininkaitis (3), Žukauskas (-), Gustas (1), Kalnietis (4), Kleiza (3), Jasaitis (-), Jankūnas (-).\n\nAustrálie: Bruton (8), Newley (15), Smith (8), Mackinnon (7), Bogut (12); Barlow (4), Kendall (-), Worthington (-), Hinder (-), Kickert (-), Bruce (3), Helliwell (-).\n\n23. srpna 2006 (16:30) – Hamamacu\nRozhodčí: Mike Homsy (CAN), Yosuke Miyatake (JAP), Juan Carlos Arteaga (ESP)\n\nTurecko: Engin (12), Ender (10), Hakan (9), Cenk (10), Ersan (9); Ermal (6), Fatih (2), Kerem (6), Semih (8), Kaya (4).\n\nKatar: Ali (15), Turki (9), Saeed (20), Salem (11), Mohammed Abdullah (6); Malek Abdullah (4), Mousa (2), Abdi (2).\n\n23. srpna 2006 (19:30) – Hamamacu\nRozhodčí: ?\n\nŘecko: Papaloukas (14), Chatzivrettas (14), Spanoulis (-), Fotsis (11), Papadopoulos (12); Zisis (9), Dikoudis (8), Tsartsaris (7), Diamantidis (9), Kakiouzis (7).\n\nBrazílie: Marcelinho Machado (25), Leandrinho (4), Guilherme (6), Anderson (-), Tiago (18); Nezinho (-), Murilo (3), Estevam (-), Marcelinho Huertas (7), Alex Garcia (17).\n\n24. srpna 2006 (13:30) – Hamamacu\nRozhodčí:?\n\nAustrálie: Bruton (4), Smith (16), Worthington (17), Mackinnon (10), Bogut (10); Barlow (7), Kendall (9), Newley (2), Kickert (7), Hinder (2), Bruce (5), Helliwell (4).\n\nKatar: Ali (16), Mousa (-), Turki (12), Saeed (2), Salem (4); Al-Nasser (-), Malek Abdullah (3), Abdi (5), Mohammed (-), Mohammed Abdullah (2), Ismail (-), Bashir (2).\n\n24. srpna 2006 (16:30) – Hamamacu\nRozhodčí: ?\n\nLitva: Gustas (19), Kleiza (8), Macijauskas (21), Songaila (9), D. Lavrinovič (12); Delininkaitis (-), Žukauskas (4), Kalnietis (-), K. Lavrinovič (2), Jasaitis (-), Jankūnas (-), Javtokas (4).\n\nBrazílie: Marcelinho Machado (8), Leandrinho (12), Guilherme (9), Anderson (9), Tiago (17); Nezinho (7), Murilo (4), Marcelinho Huertas (-), Alex Garcia (8).\n\n24. srpna 2006 (19:30) – Hamamacu\nRozhodčí: Jorge Vázquez (PUR), Reynaldo Antonio Mercedes (DOM), Saša Pukl (SLO)\n\nŘecko: Diamantidis (4), Chatzivrettas (-), Fotsis (11), Kakiouzis (17), Papadopoulos (17); Papaloukas (2), Schortsianitis (14), Spanoulis (11), Vasilopoulos (-), Dikoudis (-), Tsartsaris (-).\n\nTurecko: Cenk (-), Hakan (-), Serkan (30), Fatih (-), Kaya (9); Ermal (4), Engin (6), Ender (5), İbrahim (6), Kerem (9), Semih (-).\n\n USA – Portoriko 111:100 (23:24, 57:51, 87:74)\n\n19. srpna 2006 (13:30) – Sapporo\nRozhodčí: Nikolaos Zavlanos (GRE), José Antonio Martín Beltrán (ESP), Domingos Francisco Simão (ANG)\n\nUSA: Paul (11), Anthony (21), Johnson (9), Jamison (-), Brand (6); Hinrich (15), James (15), Battier (6), Wade (13), Bosh (5), Howard (10).\n\nPortoriko: Arroyo (23), Apodaca (8), Lee (6), Latimer (-), Santiago (9); Ramos (5), Reyes (8), Hatton (4), Dalmau (13), Ayuso (14), Rivera (8), Narváez (2).\n\n19. srpna 2006 (16:30) – Sapporo\nRozhodčí: Cristiano Jesus Maranho (BRA), Shmuel Bachar (ISR), Daniel Alfredo Delgado (VEN)\nSlovinsko: Bečirovič (16), Udrih (14), Ožbolt (11), Nachbar (17), Jurak (10); Lakovič (6), Nesterovič (4), Zagorac (2), Milič (6), Dragič (-), Slokar (1), Brezec (9).\n\nSenegal: Diouf (10), Pène (9), Aw (18), Mamadou N'Diaye (15), Savané (11); Makhtar N'Diaye (3), Faye (-), Cissé (2), Niang (4), N'Doye (1), Badiane (6).\n\n19. srpna 2006 (19:30) – Sapporo\nRozhodčí: Romualdas Brazauskas (LIT), Scott Butler (AUS), Yuji Hirahara (JAP)\nČína: Sūn Yuè (-), Wáng Zhìzhì (10), Dù Fēng (10), Yì Jiànlián (9), Yáo Míng (30); Chén Jiānghuá (-), Liú Wěi (3), Zhāng Qìngpéng (-), Wáng Shìpéng (3), Zhū Fāngyŭ (4).\n\nItálie: Basile (27), Soragna (14), Gigli (10), Rocca (5), Garri (10); Belinelli (6), Marconato (-), Mordente (7), Pecile (-), Michelori (3), Di Bella (2).\n\n20. srpna 2006 (13:30) – Sapporo\nRozhodčí: José Antonio Martín Beltrán (ESP), Scott Butler (AUS), Yuji Hirahara (JAP)\n\nPortoriko: Arroyo (29), Dalmau (11), Ayuso (20), Apodaca (5), Santiago (12); Ramos (4), Reyes (4), Hatton (-), Latimer (2), Lee (1).\n\nSenegal: Diouf (10), Cissé (14), Pène (9), N'Doye (13), Makhtar N'Diaye (14); Niang (-), Aw (2), Savané (2), Mamadou N'Diaye (-), N'Dongo N'Diaye (7), Badiane (8).\n\n20. srpna 2006 (16:30) – Sapporo\nRozhodčí: Cristiano Jesus Maranho (BRA), Shmuel Bachar (ISR), Romualdas Brazauskas (LIT)\n\nItálie: Di Bella (9), Belinelli (26), Soragna (9), Marconato (9), Garri (7); Basile (5), Mancinelli (2), Mordente (7), Michelori (2), Rocca (4), Gigli (-).\n\nSlovinsko: Bečirovič (9), Lakovič (14), Nachbar (8), Nesterovič (17), Brezec (8); Jurak (6), Ožbolt (3), Udrih (5), Milič (2), Slokar (4).\n\n20. srpna 2006 (19:30) – Sapporo\nRozhodčí: Nikolaos Zavlanos (GRE), Milivoje Jovčić (SCG), Daniel Alfredo Delgado (VEN)\n\nUSA: Paul (13), Anthony (16), Battier (5), James (11), Howard (16); Johnson (11), Hinrich (6), Jamison (3), Wade (26), Bosh (3), Miller (-), Brand (11).\n\nČína: Liú Wěi (8), Wáng Shìpéng (17), Zhū Fāngyŭ (9), Wáng Zhìzhì (2), Yáo Míng (21); Chén Jiānghuá (6), Zhāng Qìngpéng (-), Sūn Yuè (2), Zhāng Sōngtāo (2), Yì Jiànlián (13), Mò Kē (3), Dù Fēng (7).\n\n22. srpna 2006 (13:30) – Sapporo\nRozhodčí: Romualdas Brazauskas (LIT), Shmuel Bachar (ISR), Milivoje Jovčić (SCG)\n\nPortoriko: Arroyo (25), Ayuso (27), Apodaca (4), Latimer (13), Santiago (14); Ramos (-), Reyes (2), Dalmau (-), Rivera (-), Narváez (-), Lee (5).\n\nČína: Liú Wěi (10), Wáng Shìpéng (13), Zhū Fāngyŭ (18), Wáng Zhìzhì (7), Yì Jiànlián (4); Chén Jiānghuá (-), Sūn Yuè (-), Zhāng Sōngtāo (-), Mò Kē (-), Yáo Míng (29), Dù Fēng (6).\n\n22. srpna 2006 (16:30) – Sapporo\nRozhodčí: Nikolaos Zavlanos (GRE), Domingos Francisco Simão (ANG), Cristiano Jesus Maranho (BRA)\n\nItálie: Mordente (14), Belinelli (8), Soragna (15), Michelori (9), Rocca (4); Basile (-), Mancinelli (6), Marconato (-), Pecile (2), Di Bella (3), Garri (-), Gigli (3).\n\nSenegal: Diouf (8), Pène (10), N'Doye (18), Aw (4), Savané (12); Makhtar N'Diaye (-), Cissé (-), Niang (-), Mamadou N'Diaye (-), Badiane (4).\n\n22. srpna 2006 (19:30) – Sapporo\nRozhodčí: Scott Butler (AUS), José Antonio Martín Beltrán (ESP), Daniel Alfredo Delgado (VEN)\n\nUSA: Paul (9), Wade (20), Anthony (14), James (19), Brand (16); Johnson (3), Hinrich (5), Jamison (8), Battier (9), Bosh (-), Howard (3), Miller (8).\n\nSlovinsko: Bečirovič (18), Lakovič (14), Nachbar (15), Nesterovič (14), Brezec (15); Jurak (2), Ožbolt (2), Udrih (8), Milič (5), Slokar (2).\n\n23. srpna 2006 (13:30) – Sapporo\nRozhodčí: Nikolaos Zavlanos (GRE), José Antonio Martín Beltrán (ESP), Daniel Alfredo Delgado (VEN)\n\nČína: Liú Wěi (16), Wáng Shìpéng (17), Dù Fēng (12), Wáng Zhìzhì (19), Yáo Míng (26); Zhāng Qìngpéng (2), Zhū Fāngyŭ (8), Sūn Yuè (-), Yì Jiànlián (-).\n\nSenegal: Cissé (12), Pène (9), N'Doye (14), Aw (19), Savané (10); Faye (-), Mamadou N'Diaye (6), N'Dongo N'Diaye (5), Badiane (8).\n\n23. srpna 2006 (16:30) – Sapporo\nRozhodčí: Romualdas Brazauskas (LIT), Scott Butler (AUS), Yuji Hirahara (JAP)\n\nSlovinsko: Lakovič (24), Udrih (16), Nachbar (10), Nesterovič (12), Brezec (14); Jurak (4), Ožbolt (3), Bečirovič (2), Zagorac (-), Slokar (5).\n\nPortoriko: Arroyo (21), Ayuso (20), Apodaca (10), Ramos (10), Santiago (8); Reyes (-), Hatton (3), Dalmau (-), Latimer (8), Rivera (2), Lee (-).\n\n23. srpna 2006 (19:30) – Sapporo\nRozhodčí: Shmuel Bachar (ISR), Milivoje Jovčić (SCG), Domingos Francisco Simão (ANG)\n\nUSA: Paul (5), Wade (26), Anthony (35), James (8), Brand (16); Johnson (-), Hinrich (4), Jamison (-), Battier (-), Howard (-).\n\nItálie: Basile (6), Belinelli (25), Mancinelli (12), Soragna (11), Michelori (6); Marconato (4), Mordente (5), Pecile (-), Rocca (-), Di Bella (12), Garri (2), Gigli (2).\n\n24. srpna 2006 (13:30) – Sapporo\nRozhodčí: Cristiano Jesus Maranho (BRA), José Antonio Martín Beltrán (ESP), Scott Butler (AUS)\n\nČína: Liú Wěi (9), Zhū Fāngyŭ (5), Dù Fēng (11), Wáng Zhìzhì (10), Yáo Míng (36); Zhāng Qìngpéng (-), Wáng Shìpéng (3), Sūn Yuè (2), Yì Jiànlián (2).\n\nSlovinsko: Lakovič (9), Bečirovič (20), Udrih (6), Nesterovič (11), Brezec (14); Jurak (-), Ožbolt (-), Nachbar (-), Zagorac (-), Milič (2), Slokar (15).\n\n24. srpna 2006 (16:30) – Sapporo\nRozhodčí: Nikolaos Zavlanos (GRE), Milivoje Jovčić (SCG), Daniel Alfredo Delgado (VEN)\n\nItálie: Di Bella (6), Belinelli (7), Soragna (8), Rocca (10), Marconato (10); Basile (3), Mancinelli (4), Mordente (-), Pecile (7), Michelori (4), Garri (7), Gigli (7).\n\nPortoriko: Arroyo (8), Ayuso (25), Apodaca (12), Reyes (10), Santiago (12); Ramos (2), Latimer (-), Rivera (-), Lee (3).\n\n24. srpna 2006 (19:30) – Sapporo\nRozhodčí: Romualdas Brazauskas (LIT), Yuji Hirahara (JAP), Domingos Francisco Simão (ANG)\nUSA: Hinrich (5), James (17), Bosh (20), Brand (4), Miller (5); Johnson (11), Jamison (9), Battier (9), Paul (7), Howard (4), Anthony (12).\n\nSenegal: N'Doye (25), Makhtar N'Diaye (3), Badiane (6), Mamadou N'Diaye (6), Savané (8); Pène (-), Faye (-), Cissé (3), Niang (2), Aw (3), N'Dongo N'Diaye (2).\n Argentina – Nový Zéland 79:62 (21:16, 37:29, 59:44)\n\n26. srpna 2006 (10:00) – Saitama\nRozhodčí: Nikolaos Zavlanos (GRE), Shmuel Bachar (ISR), Milivoje Jovčić (SCG)\n\nArgentina: Pepe Sánchez (4), Ginóbili (28), Nocioni (2), Scola (10), Oberto (23); Herrmann (2), Delfino (2), Prigioni (4), Wolkowisky (4).\n\nNový Zéland: Henare (5), Penney (11), Boucher (-), Cameron (6), Bradshaw (9); Dickel (15), Jones (9), Vukona (-), Frank (5), Rampton (2).\n\n26. srpna 2006 (13:00) – Saitama\nRozhodčí: Carl Jungebrand (FIN), Terry Moore (USA), Eddie Viator (FRA)\n\nLitva: Kalnietis (7), Macijauskas (15), Žukauskas (-), Songaila (12), D. Lavrinovič (12); Delininkaitis (-), Gustas (6), Kleiza (7), K. Lavrinovič (6), Javtokas (6).\n\nItálie: Di Bella (15), Mordente (8), Belinelli (9), Gigli (9), Marconato (4); Basile (-), Soragna (5), Pecile (3), Michelori (-), Rocca (15), Garri (-).\n\n26. srpna 2006 (17:00) – Saitama\nRozhodčí: Michael Aylen (AUS), Fabio Facchini (ITA), José Aníbal Carrión (PUR)\n\nTurecko: Cenk (11), Hakan (4), Serkan (24), Fatih (4), Kaya (10); Ermal (8), Engin (6), Ender (6), İbrahim (6), Kerem (11).\n\nSlovinsko: Lakovič (3), Bečirovič (13), Milič (6), Zagorac (3), Nesterovič (14); Jurak (2), Udrih (18), Nachbar (14), Brezec (11).\n\n26. srpna 2006 (20:00) – Saitama\nRozhodčí: Eddie Rush (USA), Mike Homsy (CAN), Jorge Vázquez (PUR)\n\nŠpanělsko: José Manuel Calderón (13), Juan Carlos Navarro (7), Carlos Jiménez (2), Jorge Garbajosa (6), Pau Gasol (19); Rudy Fernández (18), Carlos Cabezas (3), Sergio Rodríguez (2), Berni Rodríguez (-), Marc Gasol (9), Alex Mumbrú (8).\n\nSrbsko a Černá Hora: Vule Avdalović (-), Igor Rakočević (11), Branko Jorović (5), Goran Nikolić (2), Darko Miličić (18); Bojan Popović (10), Miroslav Raičević (9), Mile Ilić (2), Uroš Tripković (3), Marko Marinović (15), Kosta Perović (-).\n\n27. srpna 2006 (10:00) – Saitama\nRozhodčí: Yosuke Miyatake (JAP), Pablo Alberto Estévez (ARG), José Antonio Martín Beltrán (ESP)\n\nNěmecko: Hamann (3), Greene (9), Okulaja (19), Nowitzki (23), Femerling (4); Demirel (7), Schultze (6), Garrett (-), Herber (7).\n\nNigérie: Udoka (8), Ere (6), Ibekwe (22), Muoneke (16), Nwosu (5); Akognon (-), Oguchi (2), Varem (-), Awojobi (15), Anagonye (3), Nwankwo (-).\n\n27. srpna 2006 (13:00) – Saitama\nRozhodčí: Virginijus Dovidavičius (LIT), Lazaros Voreadis (GRE), Petr Sudek (SVK)\n\nUSA: Paul (2), Anthony (20), Battier (12), James (5), Brand (8); Johnson (18), Hinrich (2), Jamison (3), Wade (15), Bosh (12), Howard (8), Miller (8).\n\nAustrálie: Bruton (5), Newley (15), Smith (2), Mackinnon (8), Bogut (20); Barlow (5), Kendall (3), Worthington (5), Kickert (-), Hinder (-), Bruce (6), Helliwell (4).\n\n27. srpna 2006 (17:00) – Saitama\nRozhodčí: Romualdas Brazauskas (LIT), Cristiano Jesus Maranho (BRA), Scott Butler (AUS)\nFrancie: Jeanneau (16), Diaw (14), Gélabale (14), F. Piétrus (8), Weis (4); Foirest (-), M. Piétrus (4), Diarra (6), Turiaf (2).\n\nAngola: Lutonda (2), Cipriano (12), Almeida (13), Gomes (11), Mingas (7); A. Costa (3), Morais (12), Barros (-), Moussa (2).\n\n27. srpna 2006 (20:00) – Saitama\nRozhodčí: Carl Jungebrand (FIN), José Aníbal Carrión (PUR), Alejandro César Chiti (ARG)\n\nŘecko: Diamantidis (7), Chatzivrettas (2), Fotsis (8), Kakiouzis (11), Papadopoulos (6); Papaloukas (19), Schortsianitis (10), Spanoulis (15), Vasilopoulos (8), Dikoudis (5), Tsartsaris (4).\n\nČína: Liú Wěi (3), Wáng Shìpéng (16), Zhū Fāngyŭ (10), Wáng Zhìzhì (1), Yáo Míng (10); Chén Jiānghuá (8), Zhāng Qìngpéng (3), Sūn Yuè (4), Zhāng Sōngtāo (-), Yì Jiànlián (9), Mò Kē (-), Dù Fēng (-).\n Španělsko – Litva 89:67 (28:11, 47:30, 65:42)\n\n29. srpna 2006 (16:30) – Saitama\nRozhodčí: Reynaldo Antonio Mercedes (DOM), Cristiano Jesus Maranho (BRA), Saša Pukl (SLO)\n\nŠpanělsko: José Manuel Calderón (4), Juan Carlos Navarro (22), Carlos Jiménez (5), Jorge Garbajosa (4), Pau Gasol (25); Rudy Fernández (10), Carlos Cabezas (-), Felipe Reyes (4), Sergio Rodríguez (2), Berni Rodríguez (2), Marc Gasol (7), Alex Mumbrú (4).\n\nLitva: Mantas Kalnietis (14), Linas Kleiza (15), Mindaugas Žukauskas (5), Darius Songaila (2), Darjuš Lavrinovič (17); Tomas Delininkaitis (4), Arvydas Macijauskas (-), Giedrius Gustas (2), Kšyštof Lavrinovič (8), Simas Jasaitis (-), Robertas Javtokas (-).\n\n29. srpna 2006 (19:30) – Saitama\nRozhodčí: Terry Moore (USA), Scott Butler (AUS), Ilija Belošević (SCG)\n\nArgentina: Pepe Sánchez (5), Ginóbili (7), Nocioni (21), Scola (13), Oberto (10); Herrmann (8), Fernández (3), Delfino (14), Prigioni (-), Gutiérrez (-), Farabello (-), Wolkowisky (2).\n\nTurecko: Cenk (11), Hakan (4), Serkan (10), Fatih (1), Kaya (8); Ermal (5), Engin (3), Ender (2), Ersan (5), İbrahim (2), Kerem (3), Semih (4).\n\n30. srpna 2006 (16:30) – Saitama\nRozhodčí: Fabio Facchini (ITA), Jorge Vázquez (PUR), Michael Aylen (AUS)\n\nŘecko: Diamantidis (13), Chatzivrettas (5), Fotsis (14), Kakiouzis (-), Papadopoulos (14); Papaloukas (4), Schortsianitis (10), Spanoulis (11), Vasilopoulos (-), Tsartsaris (2).\n\nFrancie: Jeanneau (8), Diaw (9), Gélabale (12), F. Piétrus (6), Weis (2); Gomis (3), Foirest (-), M. Piétrus (5), Diarra (-), Bokolo (7), Petro (-), Turiaf (4).\n\n30. srpna 2006 (19:30) – Saitama\nRozhodčí:: Mike Homsy (CAN), Juan Carlos Arteaga (ESP), Guerrino Cerebuch (ITA)\n\nUSA: Paul (9), Wade (3), Anthony (19), James (13), Brand (6); Johnson (11), Hinrich (3), Jamison (2), Battier (1), Bosh (10), Howard (8).\n\nNěmecko: Hamann (8), Greene (9), Okulaja (15), Nowitzki (15), Femerling (4); Demirel (-), Schultze (7), Garrett (2), Herber (3), Roller (2), Grünheid (-), Jagla (-).\n Řecko – USA 101:95 (14:20, 45:41, 77:65)\n\n1. září 2006 (16:30) – Saitama\nRozhodčí: Fabio Facchini (ITA), Cristiano Jesus Maranho (BRA), Ilija Belošević (SCG)\n\nŘecko: Diamantidis (12), Chatzivrettas (2), Fotsis (9), Kakiouzis (15), Papadopoulos (8); Papaloukas (8), Schortsianitis (14), Spanoulis (22), Dikoudis (8), Tsartsaris (3).\n\nUSA: Hinrich (12), Anthony (27), Johnson (3), James (17), Brand (-); Battier (1), Wade (19), Paul (3), Bosh (3), Howard (10).\n\n1. září 2006 (19:30) – Saitama\nRozhodčí: Romualdas Brazauskas (LIT), José Aníbal Carrión (PUR), Shmuel Bachar (ISR)\n\nArgentina: Juan Ignacio “Pepe” Sánchez (13), Emanuel Ginóbili (21), Andrés Nocioni (15), Luis Scola (8), Fabricio Oberto (2); Walter Herrmann (6), Carlos Delfino (3), Pablo Prigioni (-),Rubén Wolkowisky (6).\n\nŠpanělsko: José Manuel Calderón (7), Juan Carlos Navarro (4), Carlos Jiménez (4), Jorge Garbajosa (19), Pau Gasol (19); Rudy Fernández (4), Carlos Cabezas (2), Felipe Reyes (2), Sergio Rodríguez (14), Berni Rodríguez (-), Alex Mumbrú (-).\n Španělsko – Řecko 70:47 (18:12, 43:23, 54:34)\n\n3. září 2006 (19:30) – Saitama\nRozhodčí: Carl Jungebrand (FIN), Terry Moore (USA), Pablo Alberto Estévez (ARG)\n\nŠpanělsko: José Manuel Calderón (7), Juan Carlos Navarro (20), Carlos Jiménez (4), Jorge Garbajosa (20), Felipe Reyes (10); Rudy Fernández (-), Carlos Cabezas (1), Sergio Rodríguez (-), Berni Rodríguez (6), Marc Gasol (2), Alex Mumbrú (-).\n\nŘecko: Dimitris Diamantidis (4), Nikos Chatzivrettas (-), Antonis Fotsis (7), Michalis Kakiouzis (17), Lazaros Papadopoulos (2); Thodoris Papaloukas (10), Sofoklis Schortsianitis (2), Vasilis Spanoulis (4), Panagiotis Vasilopoulos (-), Dimos Dikoudis (1), Kostas Tsartsaris (-).\n USA – Argentina 96:81 (21:27, 50:49, 69:62)\n\n2. září 2006 (19:30) – Saitama\nRozhodčí: Juan Carlos Arteaga (ESP), Nikolaos Zavlanos (GRE), Scott Butler (AUS)\n\nUSA: Hinrich (2), Johnson (-), Anthony (15), James (22), Brand (11); Battier (2), Wade (32), Paul (4), Bosh (1), Howard (7).\n\nArgentina: Pepe Sánchez (6), Ginóbili (10), Nocioni (18), Scola (19), Oberto (6); Herrmann (5), Fernández (2), Delfino (13), Prigioni (-), Wolkowisky (2).\n Turecko – Litva 95:84 (19:10, 23:27, 40:48, 75:75)\n\n31. srpna 2006 (16:30) – Saitama\nRozhodčí: Petr Sudek (SVK), José Antonio Martín Beltrán (ESP), Milivoje Jovčić (SCG)\n\nTurecko: Hakan (2), Serkan (12), Ersan (13), Fatih (-), Kaya (-); Cenk (8), Ermal (24), Engin (9), Ender (18), Kerem (9), Semih (-).\n\nLitva: Gustas (10), Macijauskas (13), Kleiza (14), Songaila (17), Javtokas (-); Žukauskas (3), D. Lavrinovič (7), Kalnietis (8), K. Lavrinovič (1), Jasaitis (4), Jankūnas (7).\n\n31. srpna 2006 (19:30) – Saitama\nRozhodčí: Dubravko Muhvić (CRO), Eddie Rush (USA), Nikolaos Zavlanos (GRE)\n\nFrancie: Bokolo (-), Diaw (13), Gélabale (7), M. Piétrus (8), Weis (3); Gomis (17), Foirest (7), F. Piétrus (5), Turiaf (15).\n\nNěmecko: Hamann (12), Greene (2), Okulaja (9), Nowitzki (29), Femerling (6); Demirel (-), Schultze (5), Garrett (10), Herber (-).\n Francie – Turecko 64:56 (20:7, 35:20, 49:43)\n\n2. září 2006 (16:30) – Saitama\nRozhodčí: Reynaldo Antonio Mercedes (DOM), Saša Pukl (SLO), Yosuke Miyatake (JAP)\n\nFrancie: Bokolo (5), Diaw (8), Gélabale (2), F. Piétrus (12), Weis (11); Gomis (8), Foirest (10), M. Piétrus (6), Diarra (-), Petro (-), Turiaf (2).\n\nTurecko: Hakan (3), Engin (15), Ersan (9), Semih (1), Kaya (8); Cenk (10), Ermal (4), Ender (-), Fatih (-), Kerem (6).\n Litva – Německo 77:62 (30:17, 47:41, 58:54)\n\n3. září 2006 (16:30) – Saitama\nRozhodčí: Eddie Rush (USA), Lazaros Voreadis (GRE), Alejandro César Chiti (ARG)\nLitva: Gustas (8), Macijauskas (6), Kleiza (16), K. Lavrinovič (6), Javtokas (6); Žukauskas (-), D. Lavrinovič (18), Songaila (13), Kalnietis (2), Jasaitis (2), Jankūnas (-).\n\nNěmecko: Roller (8), Greene (2), Okulaja (10), Nowitzki (18), Grünheid (4); Demirel (-), Schultze (-), Garrett (4), Herber (6), Hamann (1), Femerling (4), Jagla (5).\n1. Španělsko\n2. Řecko \n\n\n3. USA \n\n\n4. Argentina \n\n\n5. Turecko \n\n\n6. Francie \n\n\n7. Litva \n\n\n8. Německo \n\n\n\n10. Angola \n\n\n11. Srbsko a Černá Hora \n\n\n12. Slovinsko \n\n\n13. Austrálie \n\n\n14. Nigérie \n\n\n15. Čína \n\n\n16. Nový Zéland \n\n\n17. Portoriko \n\n\n18. Libanon \n\n\n19. Brazílie \n\n\n20. Japonsko \n\n\n21. Venezuela \n\n\n22. Senegal \n\n\n23. Panama \n\n\n24. Katar \n\n\n\nVšichni rozhodčí byli profesionálové.\n"}
{"id": "120712", "url": "https://cs.wikipedia.org/wiki?curid=120712", "title": "Konrád II. Sálský", "text": "Konrád II. Sálský\n\nKonrád II. (kolem roku 990 — 4. června 1039, Utrecht) byl bavorský vévoda, římský král a císař Svaté říše římské, první panovník ze sálské dynastie.\n\nKonrád pocházel z jižní oblasti Německa, Frank, a narodil se jako syn hraběte Jindřicha Špýrského a jeho ženy Adléty Alsaské. Jeho žena Gisela Švábská s ním byla v příbuzenském poměru a sňatek byl dle kanonického práva zpochybnitelný, přesto v něm Konrád vytrval, ačkoli byl záminkou k jeho dočasnému exilu v období Konrádových sporů s císařem Jindřichem II. Po vymření otonské dynastie byl jako nejbližší příbuzný po přeslici zvolen římským králem a korunován 8. září 1024 v Mohuči. O dva roky později byl v Miláně korunován králem italským a na Velikonoce 1027 jej papež Jan XIX. korunoval císařem.\n\nV bojích proti Polsku donutil Konrád svého protivníka Měška II. vzdát se roku 1028 původně říšských území dobytých v minulosti Boleslavem Chrabrým. Roku 1032 se na základě závěti krále Rudolfa III. Burgundského stal jeho dědicem a o dva roky později ovládl burgundská území za Rýnem (později známá jako Arelatsko). Tento prostor se stal základnou pro pronikání do Itálie, to se Konrád pokusil potvrdit jmenováním německých biskupů na posty v Itálii, i bojem s lombardskými městy, ale nakonec byl poražen a neuspěl.\n\nKonrád nechal postavit baziliku ve Špýru, jednu z nejvýznamnějších románských staveb na území Německa, jako místo svého posledního odpočinku. V říši uznal dědičná práva leníků, položil tak základ k vytvoření silné německé šlechty. Podařilo se mu tím získat mezi leníky podporu, ale dlouhodobě způsobil oslabení císařství a dal podnět k budoucímu rozdrobení říše.\n\n\n"}
{"id": "120721", "url": "https://cs.wikipedia.org/wiki?curid=120721", "title": "Republic P-47 Thunderbolt", "text": "Republic P-47 Thunderbolt\n\nRepublic P-47 Thunderbolt byl americký stíhací letoun, ve své době se stal největší a nejtěžší jednomístnou jednomotorovou stíhačkou s pístovým motorem, a to platí dodnes. Během války se stal jedním ze tří symbolů letectva USA (spolu s letouny Lockheed P-38 Lightning a North American P-51 Mustang). Přezdívalo se mu „Jug“ (jak pro typický profil trupu tak odvozováno i jako zkratka slova \"Juggernaut\" - zastar. angl. pravopisu slova Džagannátha - moloch, nezadržitelný kolos) podle robustní konstrukce, která snesla velká bojová i silová zatížení.\n\nVyvinut byl z typu Republic P-43 Lancer, který měl sice slabý motor a nedostatek vybavení, ale zároveň měl silnou konstrukci. Firma Republic i přes krátkou působnost mezi leteckými výrobci nebyla nováčkem v oboru. Republic Aviation Company byla v podstatě přejmenovaná společnost Seversky, která měla zkušenosti s výrobou jednoplošných stíhaček s hvězdicovým motorem od poloviny 30. let, kdy neuspěla v zakázce tehdejšího USAAC na dodání nové stíhačky s firmou Curtiss a jejím modelem P-36. Stroj dostal tehdy nejsilnější motor Pratt & Whitney R-2800, který byl teprve ve fázi zkoušek a celý vývoj byl v ohrožení kvůli selhání motoru a ukončení jeho vývoje a výroby. K motoru byl dodán výkonný turbokompresor, se kterým měl potřebný výkon i ve větších výškách s řídkým vzduchem. Zamontování nebyl problém; už u typu P-43 se s ním počítalo. Jeho čtyřlistá vrtule měla průměr 3,71 m a tak musel být použit vysoký hlavní podvozek, který se zatahoval směrem k trupu, a ostruha, která byla samostatně zatažitelná do ocasní části trupu.\nJeho základní výzbroj, skládající se z osmi kulometů ráže 12,7 mm , dělala z Thunderboltu nejlépe vyzbrojenou americkou stíhačku na evropském bojišti. Vzhledem k robustnosti konstrukce a výkonu motoru byl Thunderbolt vhodný k použití proti pozemním a dobře chráněným cílům jako byly bunkry a dělostřelecká postavení Atlantického valu nebo obrněná vozidla a tanky Wehrmachtu. Pro takové útoky P-47 disponoval neřízenými střelami, podvěšenými pod trupem na vodících lištách nebo v tubusech, připomínajících bazooky pozemních vojsk US Army. Dále na ničení betonových krytů se daly použít i 250 liber vážící bomby rovněž podvěšené pod křídly Thunderboltu. Vzhledem ke kratšímu doletu než měl P-51 Mustang, byl P-47 Thunderbolt postupně stažen od jednotek 8. letecké armády, která doprovázela bombardéry nad Německo, až na několik výjimek a nové stroje byly dodávány 9. (taktické) letecké armádě USAAF, která nesla hlavní tíhu misí zajišťujících hladký průběh invaze do Francie v červnu 1944.\n\nTento letoun nedostal při vývoji tolik prostoru jako Mustang, ale snesl daleko horší zacházení od vlastních posádek i palbu nepřítele než elegantní, s kapalinou chlazeným motorem, stíhací letoun, který svými výkony a tvary připomínal koně divokého západu. Celkově bylo vyroben zhruba 15 000 strojů. Až do verze P-47D-25 měl Thunderbolt vysoký trup za kokpitem, od čehož byla odvozena přezdívka těchto starších sérií - Razorback (angl. žiletka). Snížení trupu způsobilo nestabilitu letounu. Řešením se ukázala speciální patka mezi trupem a náběžnou hranou SOP. Dodávala se jako stavebnice, tudíž ji mohl pozemní personál namontovat i na stroje již sloužící v boji. Přesto všechny stroje takto vybaveny nebyly. Jedním z charakteristických znaků této stíhačky jsou otvory na bocích trupu mezi ocasní částí a kokpitem. Pod krycími plechy trupu se v těchto místech nacházelo vyústění výfukového potrubí motoru R-2800. Novější verze měly i jiné modifikace. Jednou z nich byla nádržka s metanolem, při jehož vstřikování do válců motoru se krátkodobě zvýšil výkon o 300 koní, které mohly rozhodnout, zda pilot unikne nepříteli nebo ho naopak zničí. Změnou prošla i vrtule, která nyní měla širší listy, což umožňovala větší a rychlejší stoupání. Piloti Thunderboltů se ke konci války objevili i nad českým územím jako hloubkaři, u nás spíše známější jako kotláři. Toto pojmenování vyplývá z jejich nejčastějšího cíle v okupovaném Československu, kterým byly kotle parních lokomotiv. Podle blíže neurčených záznamů, Thunderbolty zničily okolo 10 000 lokomotiv.\nLetoun vzlétl poprvé 6. května 1941. Typ byl silně vyzbrojen a pancéřován (včetně samosvorných obalů palivových nádrží), pro svou hmotnost a menší obratnost se však hodil spíše k doprovodu bombardérů či bitevní úkoly, než pro vzdušné souboje se stíhači protivníka.\n\nRoku 1942 začala sériová výroba a od dubna 1943 se stroje objevovaly nad Evropou; jejich počet stále stoupal. Letouny byly časem vylepšovány, především jejich dolet. U verze P-47D byl pilotův výhled směrem vzad zlepšen zavedením kapkovitého krytu kabiny. Verze P-47D se vyrobilo nejvíce kusů, přes 12 500. Verze N měla kvůli doletu větší křídla, nasazena byla v Pacifiku.\n\nLetoun sloužil v mnoha zemích Jižní Ameriky, ve Francii, Itálii, Jugoslávii, Turecku apod. Během války v Koreji se uvažovalo o obnovení jeho výroby.\n\nBrazílie a Mexiko nasadily své stroje P-47 ještě během druhé světové války. Brazilská jednotka \"1º Grupo de Aviação de Caça (1ºGAvCa)\" vznikla 18. prosince 1943 a nedlouho poté začal výcvik brazilských pilotů v USA a Panamě. V září 1944 se jednotka přesunula do Itálie, kde už v té době působil expediční sbor brazilské armády. \"1ºGAvCa\" začala v říjnu 1944, jako součást americké 350. stíhací skupiny USAAF, operovat ze základen severně od Říma — první bojový let provedla 14. října 1944. Používala letouny verzí P-47D-25-RE, P-47D-27-RE a P-47D-28-RE. Později se přesunula do Pisy, kde zůstala do konce války. Zaměřila se zejména na podporu pozemních jednotek. Provedla celkem 2546 bojových letů, při kterých zničila mimo jiné dvě letadla (dalších devět poškodila), třináct lokomotiv a 1304 motorových vozidel. Ztraceno bylo 16 letounů, šest ze 48 pilotů v boji padlo a čtyři padli do zajetí. Po válce brazilské letectvo provozovalo celkem 93 Thunderboltů verze D. Poslední byl vyřazen v roce 1958.\n\nMexické letectvo do bojů krátce nasadilo svou 201. peruť (\"Escuadrón Aereo 201\"), která vznikla v polovině roku 1944. Od října 1944 se její personál přeškoloval na typ P-47 a poté se jednotka přesunula do filipínské Manily, kam dorazila 30. dubna 1945. 201. peruť zde byla nasazena v rámci 58. stíhací skupiny 5. letecké armády ze základny Porac (později operovala ze základny Clark Field). První bojový let peruť provedla 4. června 1945 a nadále zejména napadala pozemní cíle na Filipínách a Tchaj-wanu. 29 pilotů perutě provedlo celkem 298 bojových letů. V boji nepadl žádný. Po skončení války a návratu do Mexika obdržela 201. peruť 25 nových Thunderboltů verze P-47D-35-RA, které mexické letectvo provozovalo až do roku 1958.\n\n\n\n\n\nSkladatel Bohuslav Martinů napsal v září 1945 skladbu pojmenovanou Thunderbolt P-47.\n\n"}
{"id": "120725", "url": "https://cs.wikipedia.org/wiki?curid=120725", "title": "Reverzní osmóza", "text": "Reverzní osmóza\n\nReverzní osmóza je proces, který dovoluje transport rozpouštědla membránou, zatímco rozpuštěné soli a nízkomolekulární složky zachycuje. Proces je založen na aplikaci vnějšího tlaku ze strany koncentrovanějšího roztoku, což způsobí obrácení přirozeného jevu osmózy.\n\nMembrána musí být propustná pro rozpouštědlo, nikoliv však pro rozpuštěné látky. Osmotický tlak systému odpovídá ustálenému rozdílu hladin na obou stranách membrány. Pokud bude tlak na straně rozpuštěné látky větší než tlak osmotický, dojde k obrácení osmotického jevu a membránou budou určité složky rozpouštědla procházet a určité se budou zakoncentrovávat před ní. Dojde k rozdělení vstupního proudu na permeát a retentát (koncentrát).\n\nNejdůležitějším prvkem každé reverzní osmózy je osmotická membrána s velikostí pórů jen 0, 0001 mikronu. To znamená, že látky, které jsou větší, jsou zachyceny a přes membránu neproniknou. Reverzní osmóza se využívá například při odsolování mořské vody nebo výrobě ultračisté vody pro technické účely. Aby bylo dosaženo ekonomicky výhodného provozu, pracuje se běžně při tlacích 5–8 MPa. Reverzní osmóza je též využívána v akvaristice k úpravě vody pro některé druhy ryb.\n\nDalší oblastí, kde se reverzní osmóza používá, je výroba javorového sirupu a výroba březového sirupu.\n\nJaká jsou rizika pití příliš měkké vody\n\n"}
{"id": "120727", "url": "https://cs.wikipedia.org/wiki?curid=120727", "title": "Mistrovství světa v basketbalu žen 2006", "text": "Mistrovství světa v basketbalu žen 2006\n\n15. Mistrovství světa v basketbalu žen 2006 probíhalo od 12. do 23. září 2006 v Brazílii. Závěrečného turnaje se zúčastnilo 16 reprezentačních týmů včetně českých basketbalistek, mistryň Evropy. Zvítězilo družstvo z Austrálie před Ruskami a Američankami. Český tým obsadil sedmé místo, když ve čtvrtfinále prohrál s Brazílií.\n Španělsko – Jižní Korea 87:57 (25:13, 46:22, 65:31)\n\n12. září 2006 (13:00) – Ibirapuera\n\n12. září 2006 (15:15) – Ibirapuera\n\n13. září 2006 (13:00) – Ibirapuera\n\n13. září 2006 (15:15) – Ibirapuera\n\n14. září 2006 (13:00) – Ibirapuera\n\n14. září 2006 (15:15) – Ibirapuera\n Austrálie – Litva 2:0kontumačně\n\n12. září 2006 (17:30) – Ibirapuera\n\n12. září 2006 (19:45) – Ibirapuera\n\n13. září 2006 (17:30) – Ibirapuera\n\n13. září 2006 (19:45) – Ibirapuera\n\n14. září 2006 (17:30) – Ibirapuera\n\n14. září 2006 (19:45) – Ibirapuera\n Rusko – Nigérie 84:59 (15:14, 37:29, 65:39)\n\n12. září 2006 (15:15)- Barueri\n\n12. září 2006 (19:45) – Barueri\n\n13. září 2006 (15:15) – Barueri\n\n13. září 2006 (19:45) – Barueri\n\n14. září 2006 (17:30) – Barueri\n\n14. září 2006 (19:45) – Barueri\n Francie – Česko 62:58 (17:18, 29:30, 44:47)\n\n12. září 2006 (13:00) – Barueri\n\n12. září 2006 (17:30) – Barueri\n\n13. září 2006 (13:00) – Barueri\n\n13. září 2006 (17:30) – Barueri\n\n14. září 2006 (13:00) – Barueri\n\n14. září 2006 (15:15) – Barueri\n\n\n Brazílie – Litva 84:67 (16:15, 33:27, 58:41)\n\n16. září 2006 (9:30) – Ibirapuera\n\n16. září 2006 (11:45) – Ibirapuera\n\n16. září 2006 (14:00) – Ibirapuera\n\n17. září 2006 (9:30) – Ibirapuera\n\n17. září 2006 (11:45) – Ibirapuera\n\n17. září 2006 (14:00) – Ibirapuera\n\n18. září 2006 (13:00) – Ibirapuera\n\n18. září 2006 (15:15) – Ibirapuera\n\n18. září 2006 (17:30) – Ibirapuera\n\n\n Francie – Rusko 74:64 (18:18, 41:27, 55:47)\n\n16. září 2006 (11:45) – Barueri\n\n16. září 2006 (14:00) – Barueri\n\n16. září 2006 (16:15) – Barueri\n\n17. září 2006 (11:45) – Barueri\n\n17. září 2006 (14:00) – Barueri\n\n17. září 2006 (16:15) – Barueri\n\n18. září 2006 (15:15) – Barueri\n\n18. září 2006 (17:30) – Barueri\n\n18. září 2006 (19:45) – Barueri\n Rusko – Španělsko 60:56 (11:21, 31:27, 41:46)\n\n20. září 2006 (13:00) – Ibirapuera\n\n20. září 2006 (15:15) – Ibirapuera\n\n20. září 2006 (17:30) – Ibirapuera\n\n20. září 2006 (19:45) – Ibirapuera\n Austrálie – Brazílie 88:76 (21:21, 39:40, 57:64)\n\n21. září 2006 (15:15) – Ibirapuera\n\n21. září 2006 (19:45) – Ibirapuera\n Austrálie – Rusko 91:74 (19:15, 43:35, 69:55)\n\n23. září 2006 (14:00) – Ibirapuera\n\n USA – Brazílie 99:59 (31:21, 49:34, 83:55)\n\n23. září 2006 (9:30) – Ibirapuera\n Francie – Česko 79:78pp (17:20, 28:35, 51:50 – 69:69)\n\n21. září 2006 (13:00) – Ibirapuera\n\n21. září 2006 (17:30) – Ibirapuera\n Francie – Litva 79:73 (23:16, 41:34, 59:46)\n\n22. září 2006 (17:30) – Ibirapuera\n\n Česko – Španělsko 57:49 (15:15, 21:25, 37:34)\n\n22. září 2006 (15:15) – Ibirapuera\n Argentina – Kuba 76:73 (21:20, 40:36, 51:49)\n\n20. září 2006 (17:30) – Ibirapuera\n\n20. září 2006 (19:45) – Ibirapuera\n Argentina – Kanada 74:57 (19:15, 31:30, 53:44)\n\n21. září 2006 (17:30) – Barueri\n\n Kuba – Čína 71:68 (25:21, 35:34, 48:53)\n\n21. září 2006 (19:45) – Barueri\n Jižní Korea – Senegal 75:69 (18:13, 41:36, 61:53)\n\n16. září 2006 (16:15) – Ibirapuera\n\n16. září 2006 (9:30) – Barueri\n Jižní Korea – Tchaj-wan 73:52 (21:14, 37:28, 52:42)\n\n17. září 2006 (16:15) – Barueri\n\n Senegal – Nigérie 66:64 (9:14, 25:23, 49:47)\n\n17. září 2006 (9:30) – Ibirapuera\n"}
{"id": "120728", "url": "https://cs.wikipedia.org/wiki?curid=120728", "title": "Membránový proces", "text": "Membránový proces\n\nMembránové procesy jsou desalinačními postupy hojně využívanými v řadě průmyslových odvětví jako např. ve farmacii, elektrotechnice, potravinářství apod., dále pak při úpravách průmyslových odpadních vod a v neposlední řadě při úpravě vod pro pitné účely. Jedná se o postupy, jejichž principem je schopnost separace vstupního roztoku upravované vody použitím semipermeabilní membrány (polopropusné) na proud odsolený a koncentrovaný v závislosti na fyzikálních a chemických vlastnostech vstupního roztoku.\n"}
{"id": "120729", "url": "https://cs.wikipedia.org/wiki?curid=120729", "title": "Nanofiltrace", "text": "Nanofiltrace\n\nNanofiltrace, také nazývána jako nízkotlaká reverzní osmóza nebo membránové změkčování, leží na rozhraní mezi reverzní osmózou a ultrafiltrací. Původně byly nanofiltrační membrány vyvinuty za účelem odstraňování polyvalentních iontů (Ca, Mg) při změkčovacích procesech, později začala být nanofiltrace využívána pro zachycování organických látek. \n\nOd reverzní osmózy se nanofiltrace liší např. tím, že ji lze provozovat při nižších tlacích s výrazně vyšším tokem permeátu vztaženým na jednotku plochy membrány. Zásadní odlišení však spočívá ve schopnosti nanofiltračních membrán selektivně zachycovat polyvalentní ionty. \nPracovní tlaky užívané v nanofiltraci se pohybují v rozmezí od 0,5 do 1,5 MPa.\n\n"}
{"id": "120730", "url": "https://cs.wikipedia.org/wiki?curid=120730", "title": "Ultrafiltrace", "text": "Ultrafiltrace\n\nUltrafiltrace je možné v oblasti úpravy vody označovat jako čiřicí a dezinfekční membránovou operaci. Ultrafiltrační membrány jsou porézní a zachycují makromolekuly, všechny typy mikroorganismů, jako jsou viry a bakterie a všechny typy částic. Protože ultrafiltrační membrána nezachycuje nízkomolekulární látky, osmotický tlak systému může být zanedbán a potřebný pracovní tlak je tudíž nízký – 50 - 500 kPa.\n\nHlavní rozdíl mezi mikrofiltrací a ultrafiltrací je ve velikosti pórů membrány, přičemž v případě mikrofiltrace se jedná o rozměr větší než 0,1 µm. Nejvýznamnější aplikací tohoto procesu je čiření, pracovní tlaky jsou podobné těm používaným při ultrafiltraci, tzn. 50 – 500 kPa.\n\n"}
{"id": "120732", "url": "https://cs.wikipedia.org/wiki?curid=120732", "title": "Paul Schneider", "text": "Paul Schneider\n\nPaul Robert Schneider (29. srpna 1897 Pferdsfeld – 18. července 1939 Buchenwald) byl německý evangelický pastor, člen vyznavačské církve a mučedník nacistického režimu v Německu. Říká se mu také „kazatel z Buchenwaldu“.\n\nVystudoval teologii v Marburgu a Tübingenu. Působil nejprve jako pomocný kazatel v Essen-Altstadtu, pak jako pastor v Hochelheimu u Wetzlaru.\n\nPo nástupu Hitlera k moci veřejně protestoval proti nacistické propagandě a vyžadoval církevní káznění členů církve, kteří se k nacistům připojili. Na nátlak NSDAP byl Paul Schneider přeložen do církevního sboru v Dickenschiedu. Tamní sbor stál svorně za ním. V roce 1937 ho zatklo gestapo. Nejdříve byl uvězněn v policejní věznici v Koblenzu, po propuštění se navzdory zákazu vrátil do svého sboru.\n\nByl proto znovu zatčen a odvezen do koncentračního tábora v Buchenwaldu. V táboře odmítl smeknout svoji vězeňskou čepici před vlajkou s hákovým křížem. Schneider byl více než rok držen v samovazbě, protože se jeho věznitelé báli jeho vlivu na spoluvězně. I přesto z okna své cely poskytoval vězňům na dvoře útěchu – hovořil a modlil tak hlasitě, že ho bylo slyšet i v sousedních celách. Mnoho spoluvězňů později vypovědělo, že jeho kázání je zachránila před zoufalstvím a sebevraždou. Pastor Schneider byl mučen a pokořován; na začátku léta 1939 ho například několik dní zavěšovali rukama za zády. Dne 18. července 1939 ho zavraždil vězeňský lékař injekcí strofantinu.\n\nSchneider byl ženat s Margarete roz. Dieterich (1904–2002), s níž měl šest dětí.\n"}
{"id": "120734", "url": "https://cs.wikipedia.org/wiki?curid=120734", "title": "Ionex", "text": "Ionex\n\nIonex je měnič iontů (také se používá nesprávný termín \"iontoměnič\"). Jedná se o vysokomolekulární látku s dostatečnou pórovitostí, jejíž základní skelet na povrchu nese náboj. V praxi používané měniče iontů (ionexy) jsou většinou syntetické vysokomolekulární organické látky, nejčastěji na bázi styrenu, polyakrylátu, fenolformaldehydových pryskyřic a podobně. Jako síťovací činidlo je použit obvykle divinylbenzen v různých koncentracích, jejichž výše ovlivňuje do značné míry selektivní a bobtnací vlastnosti ionexu. Na polymerním skeletu je ukotvena funkční skupina, která je ve vodném prostředí schopná disociace. Tato skupina nese náboj, který je kompenzován protiiontem. Podle druhu protiontu rozlišujeme různé pracovní cykly (nebo také formy ionexu).\n\nAnex je měnič aniontů. Funkční skupina anexu má kladný náboj, protiiont záporný náboj. Nejčastějšími protionty jsou OH (jedná se o anex v OH cyklu), nebo Cl (anex v Cl cyklu). Cílem anexu je odstranění aniontů z vodného roztoku.\n\ncodice_1\n\nPro názornost předpokládejme, že je v roztoku přítomen HCl.\n\ncodice_2\n\nPodle schopnosti disociace/protonizace dělíme anexy na\n\nKatex je měnič kationtů. Funkční skupina katexu má záporný náboj, protiiont kladný náboj. Nejčastějšími protionty jsou H (jedná se o katex v H cyklu), nebo Na (katex v Na cyklu).\nCílem katexu je odstranění kationtů z vodného roztoku. Obecně lze výměnu zapsat:\n\ncodice_3\n\nPro názornost předpokládejme, že je v roztoku přítomen NaCl. Poté dochází k reakci:\n\ncodice_4\n\nRoztok obsahující NaCl obsahuje po průchodu katexem kyselinu chlorovodíkovou.\n\nKatexy se dají rozdělit na\n\nAmfolytické ionexy mají schopnost vyměňovat kationty i anionty. Jejich uplatnění v praxi je omezené.\n\nSchopnost ionexů vázat na sebe určitý druh iontů a síla této vazby závisí na mnoha parametrech:\n\nPro každý typ ionexu se sestavují selektivitní řady - což je řada kationtů nebo aniontů uspořádaných podle vzrůstající, nebo klesající afinitě k ionexu.\n\nPodle složení se ionexy dělí na organické a anorganické. Obě skupiny se dál dělí na umělé a přírodní ionexy. Mezi přírodní organické ionexy patří například huminové látky, sacharidy, fulvokyseliny, atd. Mezi přírodní anorganické ionexy řadíme hlinitokřemičitany (hlavně zeolity). V jejich struktuře jsou některé atomy křemíku (s nábojem +4) nahrazeny trojmocným kovem (obvykle železem nebo hliníkem), případně některý atom trojmocného hliníku nahrazuje atom dvojmocného kovu (vápník, hořčík, železo) - v těchto místech vzniká záporný náboj. Syntetické organické ionexy se v praxi používají nejčastěji, jejich základem jsou polymery styrenu, divinylbenzenu, a podobně. Existují i syntetické anorganické ionexy - například syntetické zeolity, které se dají vyrobit i z elektrárenských popílků. Jejich vlastnosti se dají do určité míry ovlivnit.\n\nIonexy se podle velikosti pórů dělí na gelové a na makroporézní. Gelové ionexy mají menší velikost pórů (řádově nanometry), jsou vhodné spíš pro výměnu menších iontů a jsou mechanicky méně odolné. Makroporézní ionexy mají velikost pórů uměle zvýšenou na stovky nanometrů. Jejich vnitřní struktura je pravidelnější, jsou tak více mechanicky odolné a mají vyšší stupeň zesíťování, výměna iontů je rychlejší. Mívají však menší objemovou kapacitu.\n\n\nIontová výměna je vlastní pracovní cyklus ionexu. Hnací silou je difuze, vliv má i rozdíl koncentrací vně a uvnitř ionexu, elektrický potenciál, případně další probíhající chemické reakce. Ionty nejprve difundují do vnější, filmové vrstvy ionexu, což je část roztoku blízko ionexu, která už neproudí a je v klidu. Rychlost této difuze závisí na proudění roztoku kolonou. Pak následuje difuze skrz filmovou vrstvu k ionexu, poslední fází difuze je gelová difuze, neboli difuze skrz povrchovou vrstvu ionexu k funkční skupině. Řídícím dějem (neboli dějem, který je nejpomalejší, a tak určuje celkovou rychlost procesu) je gelová difuze (pro koncentrace iontů do 0,1mol/kg roztoku), nebo filmová difuze (pro koncentrace iontů do 0,01 mol/kg roztoku).\n\nNa začátku je všechen ionex v určité formě. Pro případ silného katexu v Na cyklu jsou všechny protionty sodné kationty. Při průtoku roztoku kolony dochází k nahrazování Na iontů jinými kationty - nejsilněji se vážou ionty s nejvyšší afinitou k ionexu (např. vícemocné kovy), slaběji další ionty podle selektivitní řady. Uvolní se ionty Na, které odtékají z kolony. Zároveň ionty s vyšší afinitou (například Fe) vytěsňují z funkčních skupin ionty s nižší afinitou (například Mg ), které se tak posouvají do dalších částí kolony. V okamžiku, kdy jsou odplaveny všechny ionty Na (v odtoku se objeví iont z roztoku s nejnižší afinitou k ionexu) dochází k vyčerpání ionexu a je nutné ho regenerovat.\n\nPři průtoku vody ionexem se ionex stlačuje a sesedá, zvyšují se tak tlakové ztráty. Pokud roztok zároveň obsahuje nerozpuštěné látky, ionex se zanáší a ucpává. Proto je třeba občas ionex vyprat, což se dělá protiproudně směsí vody a vzduchu. Nevýhodou je, že se promíchají jednotlivé vrstvy ionexu a zvyšuje se tak spotřeba regeneračního činidla.\n\nRegenerace je převedení ionexu do původního pracovního cyklu. Provádí se přebytkem regeneračního činidla (až 6 násobek oproti stechiometrii). Dá se provádět souproudně, protiproudně, frakčně, dvouproudně, interně, nebo externě.\n\nProvádí se čistou vodou (prošlou ionexem), vymyje se zbytek regeneračního činidla z kolony. Pak je ionex opět připraven k použití.\n\n\nPomocí ionexu se dají odstranit ionty Ca a Mg. Pro tyto účely se používají silné katexy zpravidla v sodíkovém cyklu. Solnost roztoku zůstane zachována - ionty vápníku a hořčíku jsou nahrazeny sodnými ionty.\n\nPro deionozaci vody se používá slabě kyselý katex v H-cyklu, který vymění všechny kationty. Za něj se zařazuje slabě bazický anex v OH cyklu, který vymění většinu aniontů. Produktem je deionizovaná voda.\n\nDemineralizovanou vodu získáme zařazením silně bazického anexu v OH cyklu za kolonu pro výrobu deionizované vody. Tento ionex odstraní i zbytky aniontů a oxid křemičitý.\n\nDekarbonizace vody je odstranění hydrogenuhličitanových aniontů. Provádí se silně kyselým katexem v H cyklu (moc se už nepoužívá) nebo slabě kyselým katexem. Odstranění lze provádět také \"neutrální dekarbonizací\", kdy se používá silně bazický anex v Cl-formě.\n\nProbíhá reakce\n\na)pro silně kyselý katex:\ncodice_5\n\nb)pro slabě kyselý katex\n\n-COOH + Na+ + HCO3- = -COONa + HO+ CO2\n\nslabě kyselý katex vyměňuje jen kationty ekvivalentnímu obsahu HCO3-\n\nPoužívají se silně bazické anexy II. typu. Regenerační roztok po promývání obsahuje velké množství dusičnanů, které se likvidují obvykle elektrolýzou:\ncodice_6\n\nVzniklý oxid dusičitý se odvětrává nebo dál zpracovává.\n\nPro selektivní odstraňování těžkých kovů se používají komplexotvorné ionexy. Dřív měly především skupinu -SH nebo -S-S-H, reakcí s vícemocným kovem vznikl velmi pevný komplex, který se ovšem nedal regenerovat (musí se spalovat), jeho výhodou je silná afinita ke rtuti. Dnes se používají ionexy se skupinami typu IDA, NTA, nebo EDTA, které s kovem vytváří přes atom kyslíku nebo dusíku koordinační vazbu.\n\nAmoniakální dusík je ve vodě indikátorem fekálního znečištění. Pro jeho odstranění se používají především zeolity, protože jsou levné a mají dobrou afinitu k jednomocným kationtům. Na druhou stranu mají malou kapacitu a nedají se regenerovat. Používají se například do kočkolitů, někdy se i přidávají dobytku do krmiva.\n\nTato technologie se používá především pro získávání vzácných kovů z roztoků, případně pro odstraňování toxických látek. Používají se ionexy, které dokáží kov z komplexu navázat na ionex, v roztoku zůstane pouze roztok komplexotvorného činidla. Jako funkční skupiny ionexů se používají například aminomethylpyridin, oligoethylenaminy (TETA, TEPA, PEHA, …) a podobně. Některé z nich jsou vysoce specifické.\n\nPoužívá se silně bazický anex v Cl cyklu. Pokud je v zachyceném aniontu drahý kov, ionex se spálí a kov se oddělí. Pokud ionex nelze spálit (nebo je to drahé), používá se regenerace rhodanidem draselným KSCN, z jeho roztoku se pak kov získá elektrolýzou.\n\n\n"}
{"id": "120735", "url": "https://cs.wikipedia.org/wiki?curid=120735", "title": "Jindřich IV.", "text": "Jindřich IV.\n\nJindřich IV. (11. listopadu 1050 – 7. srpna 1106, Lutych) byl římským králem (1056–1106) a od roku 1084 císařem Svaté říše římské.\n\nJindřich se zřejmě narodil v královském paláci (falci) v Goslaru jako syn císaře Jindřicha III. ze sálské dynastie a jeho druhé manželky Anežky z Poitou. Již ve čtyřech letech byl – ještě za života svého otce – 17. července 1054 korunován na krále. Po nečekané smrti otce v roce 1056 byl bez obtíží uznán jeho nástupcem, přičemž regentství nad nezletilým hochem připadlo jeho matce Anežce. Ta však nedokázala zabránit tomu, aby skutečnou moc přebrala nejvlivnější knížata, která pro sebe ukořistila císařská území a statky.\n\nSám Jindřich sloužil jako loutka. Nakonec se jej zmocnil kolínský arcibiskup Anno II., když vylákal dvanáctiletého chlapce k prohlídce lodi, se kterou odrazil od břehu a zabránil Jindřichovi v útěku. Anno si díky tomuto tahu vynutil pozici regenta mladého krále a odstavení císařovny-vdovy od moci, cenou byla ztráta důvěry Jindřicha ke svým blízkým. Jeho rádcové se nechtěli svého vlivu vzdát ani poté, kdy byl Jindřich prohlášen roku 1065 za dospělého, a Jindřich musel těžce dobývat zpět císařskou autoritu. Proto se spojil s nižší šlechtou a městy.\n\nVedle sporů v říši vyrostl Jindřichovi silný protivník v postavě papeže Řehoře VII. Ten využil chaosu po smrti Jindřicha III. a pokusil se vymanit církev z područí světské moci – vypukl spor o investituru. Papež jmenoval bez souhlasu císaře milánského arcibiskupa a své stanovisko pak podpořil spisem Dictatus papae. V tom mimo jiné stanovil právo papeže císaře nejen korunovat, ale i odvolávat, a osvobodit poddané z přísahy císaři. Jindřich se nemohl vzdát pravomoci obsazování klášterů a biskupství, protože ty často vykonávaly správu říšských území a prosazovaly císařova nařízení. Proto papežovu snahu vnímal jako smrtící hrozbu pro svou autoritu. S pomocí věrných biskupů zbavil na synodu ve Wormsu r. 1076 papeže pontifikátu. Řehoř v odpověď uvrhl Jindřicha do klatby a zbavil jeho poddané poslušnosti jejich přísaze panovníkovu. Jindřich, ohrožený neposlušností šlechty, musel ustoupit.\n\nCesta do Canossy – r. 1077 podnikl Jindřich v kruté zimě, oblečen pouze v poustevnické roucho a bos, nebezpečný přechod přes Alpy a poté podle legendy čekal tři dny před hradem Canossa, než mu papež udělil rozhřešení.\n\nAni toto pokoření nepřineslo konec sporu o investituru. Navíc si v březnu 1077 odbojná šlechta podporovaná papežem zvolila vzdorokrálem Rudolfa z Rheinfeldenu. Jindřich zaútočil vojensky na Řím a po několika marných pokusech se mu jej podařilo r. 1084 ovládnout. Zde nechal zvolit nového papeže Klementa III. Řehoř VII. se uchýlil pod ochranu sicilských Normanů, kde r. 1085 zemřel. Po úspěšném italském tažení odměnil Jindřich v roce 1085 českého knížete Vratislava II., jenž se tažení zúčastnil, za věrné služby královským titulem \"ad personam\".\n\nJindřichovi se však nepodařilo uklidnit situaci mezi odbojnými knížaty. Ta získala podporu i jeho syna Konráda, za což jej Jindřich zbavil v dubnu 1098 královské hodnosti. I další syn, pozdější císař Jindřich V., se postavil do čela šlechtické opozice. Otec se vyhnul vzájemnému boji, ale byl svým synem zajat. Ten jej poté přiměl k odstoupení trůnu a přiznání provinění vůči církvi. Dalšímu boji mezi otcem a synem zabránila Jindřichova smrt v roce 1106.\n\nCísař však nedošel klidu ani po smrti. Rakev s jeho ostatky stála pět let v boční kapli špýrské baziliky, než papež sňal klatbu a Jindřich tak mohl být definitivně pohřben.\n\nPostava Jindřicha IV. se objevuje v divadelní hře italského spisovatele Luigi Pirandella z roku 1922. Jedná se o tragédii o ztrátě osobnosti, šílenství, iluzorní i skutečné vraždě.\n\n\n"}
{"id": "120742", "url": "https://cs.wikipedia.org/wiki?curid=120742", "title": "Zachary Taylor", "text": "Zachary Taylor\n\nZachary Taylor (24. listopadu 1784, Barboursville, Virginie, USA – 9. července 1850, Washington, D.C.) byl americký generál a 12. prezident Spojených států amerických.\n\nSloužil čtyřicet let v americké armádě, účastnil se britsko-americké války v roce 1812, války Černého jestřába (1832) a druhé seminolské války (1837). Proslul svým vedením jednotek Spojených států do vítězných bojů v několika rozhodujících bitvách mexicko-americké války.\n\nByl známý pod přezdívkou „Starý Tvrďan“ (v originále \"Old Rough and Ready\").\n\nI když se jako jižanský otrokář, který byl proti rozšiřování otrokářství do teritorií Spojených států, o politiku příliš nezajímal, byl dosazen whigy jako jejich kandidát na prezidenta USA ve volbách v roce 1848. V těchto volbách porazil Lewise Casse, kandidáta Demokratické strany a stal se tak prvním americkým prezidentem, který před nástupem do funkce nezastával žádný jiný vládní úřad.\n\nCoby prezident začal tlačit na usedlíky v Novém Mexiku a v Kalifornii, aby území na kterých žili, nezůstala teritorijními oblastmi a místo toho byly podány návrhy státních ústav, které by pomohly k prosazení tzv. kompromisu roku 1850.\n\nZemřel na gastroenteritidu pouhých šestnáct měsíců po svém zvolení. Do funkce prezidenta po něm nastoupil dosavadní viceprezident USA Millard Fillmore.\n\n"}
{"id": "120745", "url": "https://cs.wikipedia.org/wiki?curid=120745", "title": "Hrubá Vrbka", "text": "Hrubá Vrbka\n\nHrubá Vrbka (německy \"Gross Wrbka\") je obec v okrese Hodonín v Jihomoravském kraji, 11 km jihovýchodně od Veselí nad Moravou. Leží v horňácké oblasti Moravského Slovácka na úpatí Bílých Karpat v nadmořské výšce 257 m n. m. na katastrální ploše 1318 ha. Žije zde obyvatel.\n\nV roce 2005 byl obci rozhodnutím předsedy Parlamentu ČR udělen obecní znak a vlajka.\n\n\nStopy osídlení na území obce a v jejím bezprostředním okolí sahají až do 4. století př.n.l. V posledních letech zde probíhá zjišťovací archeologický průzkum, který přinesl velmi zajímavé nálezy trvalého germánského a keltského osídlení.\n\nObec Hrubá Vrbka patří k nejstarším na Horňácku. V písemných pramenech se prvně objevuje v roce 1360, kdy se v zemských deskách připomíná vladyka Hertlín z Vrbky, syn Lubomírův (Hertlo de Wirbka filius Lubomiri), který ji prodal panu Peškovi z Veletin. Tehdy se ovšem obec nazývala ještě Velká Vrbka nebo prostě jen Vrbka. Nedlouho poté přešla do majetku strážnické větve rodu pánů z Kravař, kteří ji záhy začlenili do strážnického panství. Sousední obce Kuželov a Malá (původně zvaná Zedraná) Vrbka naopak příslušely k panství veselskému, později k panství ostrožskému. V majetku Kravařů Strážnice a přilehlé panství zůstaly až do roku 1486, kdy je od Alžběty z Kravař koupil Jan ze Žerotína a Fulneka. Alžběta byla nejmladší dcerou Jiřího z Kravař, posledního mužského zástupce strážnické větve pánů z Kravař.\n\nŽerotínové se poté na Strážnici udrželi až do doby třicetileté války (1618 - 1648). Patřili mezi velké příznivce Jednoty bratrské, jejímž střediskem se obec stala. Po bitvě na Bílé hoře se poslední držitel Strážnice z rodu pánů ze Žerotína Jan Jetřich spolu s ostatními nekatolíky ocitl na „černé listině“. Na základě rekatolizačních dekretů a Obnoveného zřízení zemského vydaných císařem Ferdinandem II. Habsburským byl přinucen Strážnici opustit. Strážnické panství v roce 1628 za 200 000 zlatých rýnských koupil svobodný pán (od roku 1637 hrabě) František z Magni. Magnisové strážnické panství spravovali až do roku 1945, kdy na základě tzv. Benešových dekretů přešlo do rukou státu.\n\nV roce 1663 byla obec zničena Turky, v roce 1704 vydrancovaná Kuruci.\n\nKe konci kuruckých válek Martin Polčák z Hrubé Vrbky zběhl od zemských husarů a utvořil zbojnickou skupinu, jejímž byl hejtmanem. Proslul na jihovýchodní Moravě podobně jako Ondráš a Juráš v Beskydech a Jánošík na Slovensku. Chudina se zbojníky sympatizovala, úřady je však pronásledovaly. 21.5.1710 na zbojníky v horách udeřili husaři, Martin Polčák byl sestřelen z koně a jeho mrtvola byla dovezena do Strážnice, kde byla vystavena na pranýř, potom rozčtvrcena a každý kus na jiné straně města vyvěšen na postrach.\n\nV době nacistické okupace (1939-1945) docházelo k aktivnímu protifašistickému boji horňáckých obyvatel, spočívající především v tajném převádění bývalých vojáků a politiků přes hranice do „Slovenského státu\", odkud tito putovali dále na západ či východ, aby se aktivně účastnili boje proti nacistickému Německu. Z Hrubé Vrbky pochází biskup Gorazd (*1879 +1942, vl. jménem Matěj Pavlík), biskup Pravoslavné církve, národní mučedník, který byl Pravoslavnou církví prohlášen za svatého. Biskup Gorazd byl popraven během heydrichiády za ukrývání atentátníků v pravoslavném kostele sv. Cyrila a Metoděje v Praze. Na uctění jeho památky byla 22. září 1946 na jeho rodném domku (č. p. 49) odhalena pamětní deska.\n\n\nV obci se nachází památková zóna lidové architektury v zachovalém půdorysu typické horňácké dědiny z 18. a 19. století. Ve středu obce se nachází obecní budovy (obecní úřad, pošta, kulturní dům), obchod a typická zvonička - kamenná nabílená zvonice čtvercového půdorysu a jehlancovité střechy, která pochází z konce 17. století. V obci se dochovaly památky lidových hospodářských staveb z 18. a 19. století - několik návesních komor a dlouhé řady stodol z kamene a nepálených cihel (tzv. kotovic), které stojí z obou stran za obcí. Tato oblast je vyhlášena jako památkově chráněná zóna.\n\n\n\n"}
{"id": "120750", "url": "https://cs.wikipedia.org/wiki?curid=120750", "title": "Magnet", "text": "Magnet\n\nMagnet (z řeckého μαγνήτις λίθος magnétis líthos, „Magnesijský kámen“) je objekt, který v prostoru ve svém okolí vytváří magnetické pole. Může mít formu permanentního magnetu nebo elektromagnetu. Permanentní magnety nepotřebují k vytváření magnetického pole vnější vlivy. Vyskytují se přirozeně v některých horninách, ale dají se také vyrobit. Elektromagnety potřebují k vytvoření magnetického pole elektrický proud – když se zvětší proud, zvětší se i magnetické pole.\n\nMateriály, které mohou vytvářet za určitých podmínek magnetické pole, se nazývají magnetika a dělí se do 4 skupin:\nVinutí elektromagnetu lze udělat z jakékoliv látky, která vede elektrický proud. Materiály jádra dělíme podle chování na \"magneticky měkké\", tj. po vypnutí proudu pole ihned ztrácejí a \"magneticky tvrdé\", které si magnetické pole uchovávají a tedy po vypnutí proudu jsou z nich permanentní magnety.\n\nVšechny magnety podléhají své Curieově teplotě.\n\n\nMaximální síla, kterou může magnet tahat nebo tlačit, je přibližně rovna síle magnetického pole uvnitř tenké vzduchové mezery uvnitř uzavřené magnetické smyčky o průřezu a indukci tohoto magnetu. Pokud tuto sílu vydělíme průřezem, dostaneme tlak, který magnetické pole způsobuje uvnitř hmoty magnetu. Vztah pro hledanou sílu je:\nkde:\nPokud magnetem zvedáme ve vertikálním směru závaží o hmotnosti \"m\", jeho maximální hmotnost je dána vztahem:\nkde \"g\" je gravitační zrychlení [m/s].\n\nSíla mezi dvěma stejnými válcovými tyčovými magnety, které jsou postaveny k sobě konci, je dána vztahem:\nkde:\nMagnetická indukce \"B\" je v tomto vztahu dána:\nkde \"M\" je magnetizace magnetů [A/m].\n\nVšechny tyto vztahy jsou založené na Gilbertově modelu, který je použitelný pouze na větší vzdálenosti vzhledem k poloměru \"R\". V jiných modelech (například Ampérův model) jsou používány složitější vztahy, které někdy nemohou být vyřešeny analyticky. V těchto případech je nutné počítat pouze numericky.\n\n\n"}
{"id": "120755", "url": "https://cs.wikipedia.org/wiki?curid=120755", "title": "Bedihošť", "text": "Bedihošť\n\nBedihošť (\"německy\" Bedihost) leží uprostřed hanácké roviny v nadmořské výšce 200 až 225 m, ve vzdálenosti 4,5 km jihovýchodně od Prostějova. Žije zde obyvatel. Katastr obce má rozlohu 646 ha, z toho zemědělská půda 552 ha. Východní část prostějovského okresu, do které patří obec Bedihošť, je součástí Hornomoravského úvalu s úrodnou černozemní půdou a minimálním množstvím lesních porostů. Bedihoštěm vede železniční trať Nezamyslice–Olomouc, na které leží železniční stanice Bedihošť. V obci stojí starý zchátralý cukrovar.\n\nPrvní písemná zmínka o obci pochází z roku 1249. Skutečná první písemná zmínka o obci pochází ale až z roku 1275. Údajná první písemná zmínka (1249) se objevuje ve středověkém falzu, vzniklém o několik desítek let později. Dokázal to Jindřich Šebánek, přední odborník v oboru diplomatika.\n\nPodle pověsti stála na místě dnešního Bedihoště kovárna a hospoda, jednoho večera přijel jakýsi urozený pán a chtěl zde přenocovat. Hospodský vyšel ven a přivítal návštěvníka slovy „Budiž host“. Podle této příhody byla pojmenovaná osada, která zde později vznikla, a postupem času se název změnil na Bedihošť. Případně je obec pojmenovaná podle osobního jména jejího zakladatele.\n\nKe zmínce k názvu obce stojí za to zmínit, že název není rodu ženského, ale mužského, jak se domnívají média a občané ze vzdálenějších obcí, pro občany Bedihoště to byl vždy ten Bedihošť, dokonce i jazykovědec František Kopečný z Určic uznával mužský rod. Tato domněnka o ženském rodě vzniká také proto, že ostatní názvy zakončené na -hošť jsou většinou ženského rodu, ale třeba hora Radhošť také zakončená na -hošť je mužského rodu (je znám Rožnov pod Radhoštěm a ne pod Radhoští).\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "120756", "url": "https://cs.wikipedia.org/wiki?curid=120756", "title": "Sulkovec", "text": "Sulkovec\n\nSulkovec () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1459. Název obce je odvozen od osobního jména Sulek. Ve 14. století náležel Sulkovec k hradu Skály a od roku 1462 až do konce 16. století Pernštejnům. Koncem 16. století přešel Sulkovec ke kunštátskému panství. Dne 16. října 1645 obec zcela vypálili Švédové. Během 19. století byla původně dřevěná obydlí postupně nahrazována zděnými staveními a hospodářskými grunty. Uzavřené zemědělské usedlosti se zahradami, polem a loukami jsou pro Sulkovec typické. V letech 1832 a 1887 se v obci našly groše, dukáty a jiné mince. První dřevěná škola byla v Sulkovci postavena již v roce 1720. Škola zde definitivně zanikla v roce 2002.\n\nV letech 1990–2006 působil jako starosta František Mareček, od roku 2006 do 2014 tuto funkci vykonával Michal Budig. V současné době je starostou Petr Tomášek.\n\n\n\n\n"}
{"id": "120757", "url": "https://cs.wikipedia.org/wiki?curid=120757", "title": "Branov", "text": "Branov\n\nObec Branov se nachází v okrese Rakovník ve Středočeském kraji, zhruba 13 km jihovýchodně od Rakovníka a 4 km jihozápadně od Křivoklátu. Tvoří ji zejména vesnice Branov a pobřežní osada při řece Berounce, nazývaná Luh či V Luhu. Žije zde obyvatel.\n\nPrvní písemná zmínka o vsi (\"z Branowa\") pochází z roku 1551. Název je odvozen od osobního jména \"Bran\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Branov \"(523 obyvatel)\" byly v roce 1932 evidovány tyto živnosti a obchody: 2 hostince, kapelník, kolář, kovář, 2 krejčí, 2 obuvníci, 2 pekaři, 2 rolníci, 2 obchody se smíšeným zbožím, spořitelní a záložní spolek pro Branov, zámečník.\n\n\nDopravní síť\nVeřejná doprava 2011\n\n"}
{"id": "120758", "url": "https://cs.wikipedia.org/wiki?curid=120758", "title": "Obyčtov", "text": "Obyčtov\n\nObyčtov () je obec v okrese Žďár nad Sázavou v kraji Vysočina, leží devět kilometrů jihovýchodně od Žďáru nad Sázavou. Žije zde obyvatel.\n\nPrvní písemná zmínka o obci pochází z roku 1341, dokládá existenci obyčtovské fary s farářem Konrádem.\n\n\nOkrajem katastrálního území prochází od roku 1953 železniční trať Havlíčkův Brod - Brno, železniční stanice vznikla v sousedním Ostrově nad Oslavou.\n\n\n\n\n"}
{"id": "120759", "url": "https://cs.wikipedia.org/wiki?curid=120759", "title": "Harghita (župa)", "text": "Harghita (župa)\n\nHarghita () je rumunská župa ležící ve východní části Sedmihradska. Jejím hlavním městem je Miercurea Ciuc.\n\nŽupa Harghita sousedí se šesti župami: Suceava na severu, Neamț a Bacău na východě, Covasna a Brașov na jihu a Mureș na západě.\n\nPovrch je hornatý, prochází tudy několik pásem Východních Karpat, např. Harghita a Ciuc. Pramení zde dvě významné rumunské řeky Mureș a Olt, přítoky Dunaje. V horách vyvěrá mnoho horkých minerálních pramenů.\n\nRegion je znám tím, že je zde nejvyšší procentuální zastoupení Maďarů z celé země (spolu s župou Covasna).\n\nOkresní města (v závorce uveden maďarský název):\n\n\nOstatní města (v závorce uveden maďarský název):\n\n\nV roce 2002 žilo v župě Harghita 326 222 obyvatel a hustota byla 52/km².\n\n\nV roce 2011 zde žilo 302 432 a hustota byla 46/km².\n\n\n\n"}
{"id": "120761", "url": "https://cs.wikipedia.org/wiki?curid=120761", "title": "Númenor", "text": "Númenor\n\nNúmenor (anglicky \"Númenor\") neboli Elenna-nórë je fiktivní země ve fantasy světě J. R. R. Tolkiena, inspirovaná příběhem o bájné Atlantidě. Název pochází z quenijského \"Númenórë\", tedy Západní země. Tolkien uvádí také anglický název \"Westernesse\", v českém překladu Západní říše; v jazyce Númenorejců samotných znělo jméno \"Anadûnê\".\n\nNúmenor byl královstvím Dúnadanů, které se nacházelo na ostrově ve Velkém moři, mezi Středozemí a Amanem. Země byla vyzdvižena z moře jako dar lidem, kteří zůstali věrni ve válce proti Temnému pánu Morgothovi, a proto je také někdy nazývána Andor, Darovaná země (v númenorském jazyce Yôzâyan). Říkalo se jí též Elenna (K hvězdám), protože Dúnadané k ní byli navedeni Eärendilovou hvězdou a protože ostrov měl tvar pěticípé hvězdy. Uprostřed ostrova byla hora nazývaná Meneltarma, na níž se nacházelo místo zasvěcené Eru Ilúvatarovi. Největším a hlavním městem Númenoru byl Armenelos.\n\nPrvní králem Númenoru se stal Elros, syn Eärendilův, který přijal jméno Tar-Minyatur („První král“). Za jeho vlády (mezi lety 32 a 442 Druhého věku) a vlády jeho potomků se lidé stali mocnou rasou. První lodě z Númenoru do Středozemě vypluly v roce 600 Druhého věku za panování Tar-Elendila. Nejstarší Tar-Elendilova dcera, Silmarien, měla za syna Valandila; z něj pocházeli Páni z Andúnië, rod, jehož potomkem byli také Amandil a Elendil.\n\nKrál Tar-Meneldur si jako první uvědomil, že se ve Středozemi znovu pohnul zlý duch. Šestý král, Tar-Aldarion se vydával často do Středozemě, rozešel se se svou manželkou Erendis a zanechal jediné dítě, dceru. Ta se stala první vládnoucí královnou a přijala jméno Tar-Ancalimë. V historii Númenoru pak existovaly ještě dvě další vládnoucí královny.\n\nTar-Minastir poslal na pomoc vojsko Gil-galadovi v první válce s temným pánem Sauronem. Za jeho syna Tar-Ciryatana se objevily první stíny na blaženosti Númenoru.\n\nValar na počátku Númenorejcům zakázali plavit se na západ z dohledu břehů Númenoru, aby lidé neupadli do pokušení hledat Blaženou říši a aby nezatoužili po nesmrtelnosti Valar a Eldar. Postupem času ale Númenorejci začali proti Zápovědi Valar reptat a marně hledali způsoby, jak získat věčný život, který jim byl podle jejich názoru odepřen. Neodvažovali se však proti Valinorským pánům vystoupit otevřeně, a tak se alespoň dychtivě oddáváli radovánkám života. Rostli v moci a nádheře, své lodě kormidlovali na východ a kolonizovali rozsáhlá území ve Středozemi, nejprve jako přátelé tamějších obyvatel, později jako vládci a tyrani. Brzy se Númenor stal mocnou námořní říší, s kterou se nikdo nemohl poměřovat. Jen někteří z Númenorejců, kteří se označovali jako „Věrní“, zůstali oddáni Valar a setrvávali v přátelství s elfy.\n\nKrál Tar-Atanamir Velký jako první začal vybírat poplatky od středozemských lidí a odmítl se vzdát žezla ve prospěch svého syna, dokud nezemřel. Byl také pyšný a žádostivý a otevřeně mluvil proti Valar a Eldar.\n\nPo králi Tar-Calmacilovi přijímali panovníci jména v númenorském (neboli adûnajském) jazyce. Jméno 20. krále, Ar-Adûnakhôra, bylo navíc podle Věrných rouhavé, neboť znamenalo „Pán Západu“. Za tohoto panovníka bylo také zakázáno používání elfských jazyků.\n\n24. král, Ar-Inziladûn litoval způsobů svých předchůdců, změnil si jméno na Tar-Palantír a toužil po obnově přátelství s Eldar. Po jeho smrti se však s jeho dcerou, jež se měla stát čtvrtou vládnoucí královnou, protiprávně oženil Ar-Pharazôn a uchvátil žezlo.\n\nRoku 3255 druhého věku vyplul Ar-Pharazôn do Středozemě, aby se střetl se Sauronem. Sauron se, tváří v tvář moci Númenorejců, poddal, byl zajat a odvezen na Númenor. Brzy se však stal královým rádcem a sliboval Númenorejcům věčný život, pokud budou uctívat Melkora. Ar-Pharazôn proto vztyčil obrovský, Melkorovi zasvěcený chrám, v němž byly nabízeny lidské oběti.\n\nTaké strom Nimloth, o němž se říkalo, že je jeho osud spojen s osudem králů, byl sťat a spálen jako oběť Melkorovi. Isildur však, s nasazením života, zachránil jeden z plodů Nimlothu a Věrní tajně vypěstovali nový strom, který se později stal Bílým stromem Gondoru.\n\nKdyž Ar-Pharazôn zestárnul, začal se obávat smrti a Sauron poznal, že přišla jeho chvíle. Nabádal krále, ať si napadne Valar a získá pro sebe věčný život. Ar-Pharazôn se nechal zlákat a postavil velkou námořní armádu, s kterou roku 3319 Druhého věku vyplul na západ. Vylodil se v Amanu a vojsko pochodovalo na město Valimar. Manwë, pán mezi Valar, volal k Ilúvatarovi, který proměnil tvář světa. Mezi Númenorem a Zeměmi neumírajících se otevřela propast, svět se otřásl a Númenor se potopil. Sauron přišel o své smrtelné tělo, a tak i o svou schopnost brát na sebe sličnou a okouzlující podobu. Aman i Tol Eressëa byly navždy odňaty ze světa, jenž změnil svůj tvar a stal se zakřiveným.\n\nAmandil, vůdce Věrných, se vydal prosit Valar o milost, avšak jeho osud není znám. Amandilův syn Elendil, jeho synové a jejich následovníci nicméně unikli z bortícího se ostrova a hnáni prudkým západním větrem dopluli do Středozemě, kde založili království Gondor a Arnor.\n\nVyhnanci na mořských březích pak už nemluvili o Númenoru, nýbrž jej v quenijštině označovali jako Atalantë, „Padlá“ (podobnost se jménem Atlantida je zřejmá; Tolkien sám však prohlásil, že na tento název přišel šťastnou náhodu, odvozením od quenijského kořenu s významem „padlý“). Jiná označení pro padlý Númenor jsou Mar-nu-Falmar („Země pod vlnami“) a Akallabêth („Padlá“ v Adûnajštině).\n\nCelý příběh o vzestupu a pádu Númenoru se vypráví v Akallabêth.\n\nNúmenor byl poměrně velkým ostrovem uprostřed Velkého moře. Byl vytvarován do podoby pěticípé hvězdy, přičemž každý z výběžků byl geologicky i vzhledově specifický. Ostrov byl rozdělen do šesti oblastí:\n\nUprostřed ostrova se tyčila vysoká hora známá jako Meneltarma (Nebeský pilíř), jejíž vrchol byl zasvěcen uctívání Eru Ilúvatara. Dolní svahy byl mírné a travnaté, směrem vzhůru se však zvedala stále strměji a pod temenem se nedala zlézt; nahoru však vedla spirálovitá silnice, která začínala na úpatí na jihu a končila pod okrajem temene na severu. Temeno samotné bylo již poněkud zploštělé, nikdy však na něm nebyla vybudována žádná stavba, ani na něj nebyl vynesen nástroj či zbraň. Nahoře na temeni směl mluvit pouze král, což činil třikrát do roka, při svátcích Erukyermë, Erulaitalë a Eruhantalë. Říkalo se, že za jasných dnů mohou ti, kteří mají dobrý zrak, spatřit v dálce elfský přístav Avallónë na ostrově Tol Eressëa. V něm byli usídleni Eldar, kteří přežili Válku o Klenoty v Beleriandu. Na jižním úpatí hory leželo údolí hrobek zvané Noirinan.\n\nKromě Meneltarmy nebyl Númenor příliš hornatý. Jen na severu Forostaru se zvedala skalnatá vysočina, v níž se nacházel Sorontil, sídlo mnoha orlů. Útesy se nacházely také na západě a na jihu Hyarnustaru. Andustar byl na severu skalnatý a také na severu Orrostaru se zvedala vysočina.\n\nNa Númenoru byly pouze dvě řeky: Siril (hlavní řeka v zemi), jehož tok začínal na Meneltarmě a končil v malé deltě poblíž vesnice Nindamos, a Nunduinë, která se vlévala do moře v zátoce Eldanna, poblíž přístavu Eldalondë. Nunduinë cestou tvořila malé jezero Nísinen obklopené sladce vonícími keři a květinami. Kromě Sirilu a Nunduinë se na Númenoru nacházely pouze krátké bystřiny kvapící k moři.\n\nVnitrozemí bylo z největší části pasteveckým krajem, na jihozápadě plným travnatých kopečků. Východní část Mittalmaru byla od zbytku oddělena a nazývala se Arandor, Králova země. Vždy byla nejlidnatější částí Númenoru a obsahovala města Rómenna a Armenelos. Zde se také nacházela Meneltarma.\n\nNejméně úrodný byl Forostar, Severní země, jenž byl kamenitý; z moře tam čněly mohutné útesy. Také Andustar, Západní země, byl na severní části skalnatý a pokrytý vysokými jedlovými lesy. V těchto místech ležela také zátoka Andúnië (Západ slunce) se stejnojmenným přístavem. Jižní část Andustaru byla naopak velmi úrodná, s četnými lesy. Mezi výběžky Andustarem a Hyarnustarem (Jihozápadní zemí) se v zálivu Eldanna nacházel Zelený Eldalondë, nejkrásnější z númenorských přístavů. Byl tak pojmenován, neboť byl obrácen k Tol Eressëi a v prvních dnech tam nejčastěji připlouvaly rychlé lodě Eldar. V této oblasti rostly stálezelené a vonné stromy přivezené ze Západu a skýtaly Númenorejcům velké potěšení. Hyarnustar byl ve své západní části hornatý, takže se na západě a jihu nacházely velké útesy. Východní část však byla teplá a úrodná, plná vinic. Orrostar měl chladnější podnebí, ale před studenými větry ze severozápadu jej chránila vysočina zvedající se na konci výběžku. Ve vnitrozemí Orrostaru se pěstovalo hodně obilí.\n\nJednotlivé části Númenoru byly často typické svými rostlinami a stromy. Severní část Andustaru byla pokryta jedlemi, jižní část vynikala březovými a bukovými lesy na náhorních plošinách a dubovými a jilmovými porosty v údolích. Východní část Hyarnustaru byly známá díky svým vinicím a vnitrozemí Orrostaru proslulo pěstováním obilí, zejména v kraji blízko hranice Arandoru.\n\nNa Númenoru bylo také možné nalézt mnoho druhů flóry, která se nevyskytovala nikde jinde ve Středozemi. To bylo zapříčiněno zejména tím, že velkou část z nich byla darovali Númenorejcům připlouvající Eldar. Nejdůležitější z těchto darů byl Bílý strom, který rostl v králově paláci v Amenelosu. Později se stal symbolem lidské rasy, v Númenoru, v Arnoru i v Gondoru.\nJiné stálezelené stromy a vonící stromy rozkvétaly zejména v okolí Eldalondë, v oblasti zvané Nísimaldar, Vonné stromoví. Byly často připomínány v pověstech a písních, neboť se zřídka vyskytovaly na východ od Númenoru. Nejproslulejšími jsou:\n\n\nVšechny tyto stromy rozkvétaly také v jiných částech Númenoru, i když ne tak hojně. Existoval však strom, jenž rostl jen v oblasti Nísimaldar: mohutný malilornë, který zde po pěti staletích dosahoval skoro takového vzrůstu jako na samotné Eressëi. Měl stříbřitou a hladkou kůru, listy se podobaly bukovým, ale byly větší, na rubu stříbřité a na líci bledězelené. Listy opadávaly v létě, kdy strom zlatě rozkvétal, takže háj malilornů míval zlatavý koberec a zlatou střechu. Tar-Aldarion věnoval několik jejich plodů lindonskému králi Gil-galadovi, který je předal své příbuzné Galadriel. V Galadrielině zemi Lothlórien se pak malilorny uchytily a vzkvétaly, i když ne v takové výšce a objemu jako na Númenoru.\n\nNa Hyarrostaru rostla hojnost stromů všeho druhu a mezi nimi laurinquë, který se lidem líbil pro své dlouhé hrozny žlutých kvítků. Někteří, kdo slyšeli o valinorském Laurelinu, Zlatém stromu, věřili, že pochází od něj, avšak nebylo tomu tak. V Hyarrostaru se od dob Tar-Aldariona rovněž nacházely plantáže na dřevo pro stavbu lodí.\n\nZe zvířat byli na Númenoru nejpočetnější mořští ptáci, kteří žili na Númenoru v nespočetných spoustách. Pokaždé, když se nějaká loď blížila k ostrovu, ptáci ji radostně vítali ve velkých hejnech, jelikož nikdy nebyli zabíjeni a rušeni. Někdy doprovázeli mořeplavce i na jejich cestách směrem k Středozemi.\n\nPtáci žili také ve vnitrozemí: od drobných šarlatových \"kirinki\", kteří pípali na hranici slyšitelnosti, až po mocné orly. Ti byli považováni za posvátné ptáky Manwëho a byli chováni v úctě, dokud nenastaly dny zla. Dva tisíce let, od Tar-Minyatura až po Tar-Ancalimona, žil jeden pár orlů na vrcholku věže královského paláce.\n\nNúmenorejci velmi milovali koně a libovali si, když se na nich mohli přemisťovat z místa na místo. Všechen lid koně miloval, dopřával jim dobré ustájení a zacházel s nimi uctivě. Koně byli vycvičeni, aby mohli být v případě potřeby přivoláni na velkou vzdálenost; říká se, že pokud mezi člověkem a koněm existoval opravdu láskyplné vztah, mohli být přivoláni dokonce pouhou myšlenkou.\n\nZ tohoto důvodu byly cesty na Númenoru většinou nedlážděné, vybudované hlavně pro usnadnění jízdy na koni. Vozy a kočáry se v prvních letech používaly pouze zřídka a těžké náklady se přepravovaly pomocí lodí. Hlavní silnice vedla z největšího přístavu Rómenny do královského Armenelosu, odtamtud do Noirinanu a k Meneltarmě. Později byla prodloužena do Ondosta ve Forostaru a až přístavu do Andúnië. Používala se zejména pro dopravu stavebních materiálů, tedy kamene z Forostaru a dříví z Andustaru.\n\nEdain si na Númenor přivezli znalost mnoha tradičních řemesel, jež provozovali jejich otcové a předchůdci, a také se poučili z učenosti Eldar. Ze Středozemě si s sebou nemohli vzít příliš věcí; většinou to byly poklady, které se na ostrově rychle staly vzácnými, neboť kvůli nepřítomnosti zlata, stříbra a drahých kamenů nebylo možné vyrábět nové. Milovali je pro jejich krásu a v pozdějších letech, kdy na Númenorejce padl Stín, jednali kvůli drahým kovům pyšně a zištně s lidmi ze Středozemě.\n\nI obyčejné kovy byly na Númenoru vzácnými, dokud nevzrostla obratnost Númenorejců v jejich dolování, tavbě a kovářství. Rozšířily se zejména věci ze železa a z mědi, většinou mírumilovné náčiní a nářadí.\n\nZbraně se příliš nevyráběly, a pokud ano, pak k ceremoniálním účelům. Král a náčelníci vlastnili meče zděděné po otcích; králův meč se nazýval Aranrúth. Pro králova dědice se někdy vyráběl nový meč, předávaný v den, kdy mu byl udělen titul.\n\nSekery, oštěpy a luky se v té době používaly zejména pro sportovní účely. Zejména střelba z luku pěšky i na koni patřila mezi oblíbené kratochvíle. V pozdějších letech, kdy Númenorejci válčili ve Středozemi, výroba zbraní stoupla. Největší respekt vzbuzovaly právě jejich luky a šípy s ocelovými hroty.\n\nSilní númenorští muži si ze všeho nejvíc oblíbili moře: plavali v něm, potápěli se, veslovali či plachtili. Nejotužilejšími z nich byli rybáři, kteří žili mezi bažinami a jezery u ústí Sirilu. Ryby byly pro Númenorejce vždy hlavním zdrojem potravy a všechna velká města vznikala na pobřeží.\n\nZ rybářů většinou pocházeli mořeplavci, kteří postupem let nabývali na vážnosti. Trvalo dlouho, než se Númenorejci odvážili sami na otevřené moře. Avšak jejich stavitelé lodí, vyučení u Eldar, stále zdokonalovali svá plavidla a pluli s nimi dál a dál do hlubokých vod. Šest set let od počátku Druhého věku dokázal Vëantur, kapitán královských lodí za vlády Tar-Elendila, doplout až do Středozemě. Svou loď Entulessë (Návrat) dopravil do Mithlondu a zpátky. Od té doby se stala mořeplavba hlavním podnikáním dobrodružných númenorských mužů. Aldarion, jenž se oženil s Vëanturovou dcerou, pak vytvořil Cech podnikavých, v němž se angažovali všichni zkušení námořníci.\n\n\n\n\n\n"}
{"id": "120762", "url": "https://cs.wikipedia.org/wiki?curid=120762", "title": "Hořičky", "text": "Hořičky\n\nHořičky () je obec v okrese Náchod v Královéhradeckém kraji. Žije zde  obyvatel.\n\nPrvní písemná zmínka o obci pochází z roku 1357. Hořičky byly založeny jako farní obec. Původní název zněl Hořička. Roku 1357 zde byl postaven dřevěný kostel. Do dnešní podoby kostel nechala přestavět Marie Benygna Piccolominiová. U kostela byla roku 1828 postavena věž se zvonicí. V roce 1709 byla postavena dřevěná farní budova, která byla později roku 1800 přestavěna na kamennou v empírovém slohu. U kostela a fary se nachází oválné prostranství, kde roste od roku 1919 „Lípa práce a svornosti“.\n\nObec se proslavila hlavně za první republiky, kdy zde působili MUDr. Kašpar Rosa a MUDr. Alois Kutík, kteří zde provozovali sanatoria.\n\n\n\n"}
{"id": "120763", "url": "https://cs.wikipedia.org/wiki?curid=120763", "title": "Choteč (okres Praha-západ)", "text": "Choteč (okres Praha-západ)\n\nObec Choteč se nachází v okrese Praha-západ, kraj Středočeský, asi 17 km jihozápadně od centra Prahy a 5 km severozápadně od města Černošice. Žije zde obyvatel.\n\nV případě Chotče je jméno doloženo dávno před vznikem vesnice; původně šlo o název, kterým býval označován dnešní Radotínský potok (1115: \"ad rivulum Chotc\") a les, nacházející se v místech nynější vsi (1301: \"silvam Chotsche\"). Zdejší pozemky bývaly ve vlastnictví cisterciáckého kláštera v Plasích, který je pronajímal světským držitelům. Ves byla založena teprve počátkem 14. století, jak dokládá zmínka z roku 1336 (\"villae Chots\"). Sídlil zde tehdy Ješek z Chotče, jehož potomkové drželi tato místa ještě dlouhá desetiletí.\n\nZ poloviny 15. století pochází také zmínka o druhé tvrzi, jejíž renesanční zbytky se dnes nacházejí v objektu dvora bývalého státního statku. Jsou to fragmenty sgrafit s psaníčky a rostlinné ornamenty. Ze starší první tvrze nezbylo, až na zbytky příkopu, dnes již nic. Byla postavena na ostrohu \"Škrábek\" v místě zvaném \"Na zámkách\". Snad se jednalo o sídlo, které měl vybudovat po roce 1301 pan Eliáš z Tuchoměřic.\n\nDruhý panský dvůr vybudovaný ve středu obce byl v roce 1622 zkonfiskován panu Jiřímu Magrlemu ze Solíšku za účast ve stavovském povstání. Celý pak připadl kapitule u kostela Všech svatých na Pražském hradě, která jej vlastní dodnes. Přede dvorem stojí dvě sochy, svaté Kateřiny a svatého Jana Nepomuckého z roku 1764.\n\nNa pahorku nade vsí stojí o samotě na jihozápadní straně a v pěkné poloze, filiální kostel sv. Kateřiny z let 1697 až 1709, který dokresluje panorama vesnice. Kostelu dominují dvě věže. Při požáru jedné z nich v roce 1856 zřícené zdivo roztříštilo náhrobní kámen chrámové hrobky a odhalilo mumifikovanou mrtvolu správce statku. Odtažené, na zem shozené víko rakve a na kost okousané prsty nebožtíka ukázaly, že správce statku byl pohřben zaživa.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Choteč \"(423 obyvatel, katol. kostel)\" byly v roce 1932 evidovány tyto živnosti a obchody: 2 hostince, kolář, 2 mlýny, 4 rolníci, řezník, 2 obchody se smíšeným zbožím, stavitel, trafika, truhlář, velkostatek.\n\nPočet obyvatel je uváděn za Choteč podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé chotečské aglomeraci nicméně žije necelých 1 tisíce obyvatel.\n\n\nDopravní síť\n\nVeřejná doprava 2011\n"}
{"id": "120764", "url": "https://cs.wikipedia.org/wiki?curid=120764", "title": "Albrechtice (okres Karviná)", "text": "Albrechtice (okres Karviná)\n\nObec Albrechtice (pol. \"Olbrachcice\", něm. \"Albersdorf\") se nachází v okrese Karviná v Moravskoslezském kraji. Žije zde obyvatel. V roce 2001 se 23,5 % obyvatel obce hlásilo k polské národnosti.\n\nLeží asi 8 km jižně od Karviné, nejvyšším bodem obce je kopec Pastuchovka s 324  m n. m. Obcí protéká řeka Stonávka s pravým přítokem Chotěbuzkou.\n\nPrvní písemná zmínka o obci pochází z roku 1447, kdy tam již stál farní kostel. Jméno dostala nejpravděpodobněji po Albrechtovi, podkomořím Těšínského knížectví o němž je zmínka z roku 1322. Roku 1693 prodal František Vilém Larisch ze Lhoty Albrechtice Jindřichu Ferdinandu Larischovi a od té doby se staly součásti karvinského panství. Obec přináležela správně až do roku 1952 do okresu Fryštát, pak do roku 1960 do okresu Český Těšín a od té doby je součásti okresu Karviná.\n\nRoku 1828 byla postavená obecná škola a o 100 let později druhá. V roce 1914 byla dobudována jednokolejná železniční trať do Českého Těšína a roku 1957 zdvojkolejněná. Téhož roku bylo náhodně objeveno archeologické naleziště v nivě řeky Stonávky s nálezy sahajícími až do 9. století.\n\nPři sčítání roku 1850 měly Albrechtice 828 obyvatel, v roce 1930 bylo evidováno 1641 obyvatel a 243 domů. Roku 1980 se počet obyvatel zvýšil na 3617 osob a bylo napočteno 1093 bytů; z toho k české národnosti se hlásilo 58 %, k polské 35,5 % a ke slovenské 6,5 % obyvatel.\n\n\n\n\nV Albrechticích sídlí římskokatolická farnost s farním kostelem sv. Petra a Pavla, farní sbor Slezské církve evang. a. v., založený v roce 1950; od státního uznání Apoštolské církve v roce 1989 sídlí v Albrechticích její ústředí.\n\nObec je rozdělena do pěti základních sídelních jednotek: Albrechtice, Důlský, Nový Svět II, Pacalůvka I a Pardubice.\n\n\n\n"}
{"id": "120765", "url": "https://cs.wikipedia.org/wiki?curid=120765", "title": "Řehenice", "text": "Řehenice\n\nObec Řehenice se nachází v okrese Benešov, kraj Středočeský. Leží 10 km severně od Benešova a 30 km jihovýchodně od Prahy. Žije zde obyvatel.\n\nŘehenice se dělí na sedm částí, které leží na dvou katastrálních územích:\nPo léta k obci Řehenice patřila i vesnice Čakovice. Od 1. července 2006 byla i s celým katastrálním územím Čakovice u Řehenic podél Kamenického potoka připojena k městu Týnec nad Sázavou.\n\nPrvní písemná zmínka o obci pochází z roku 1384. Do 1. ledna 2007 byla obec v okrese Praha-východ.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV obci Řehenice \"(přísl. Babice, Barochov, Gabrhele, Křiváček, Malešín, Vavřetice, 580 obyvatel)\" byly v roce 1932 evidovány tyto živnosti a obchody: 5 hostinců, pension-hotel Doly, kovář, kamenolom Syenit, obchod s mlékem, 2 obchody s obilím, 2 rolníci, sedlář, obchod se smíšeným zbožím, Spořitelní a záložní spolek pro politickou obec Řehenice, štěrkový závod, 5 trafik\n\nDopravní síť\n\nVeřejná doprava 2012\n\n"}
{"id": "120766", "url": "https://cs.wikipedia.org/wiki?curid=120766", "title": "Kožlí (okres Havlíčkův Brod)", "text": "Kožlí (okres Havlíčkův Brod)\n\nKožlí () je obec zhruba 25 km zsz. od Havlíčkova Brodu a 3,5 km jihozápadně od Ledče nad Sázavou, v okrese Havlíčkův Brod v Kraji Vysočina. Žije zde obyvatel.\n\nPrvní rozdíl ve psaní názvu obce zaznamenáváme ve zmínce z roku 1440, kdy dochází k prodloužení samohlásky E. Název obce se tak od této doby objevuje jako \"Kozlé\". O obci jako o \"Kozlé\" se například mluví v letech 1442 a 1452. Po téměř stoleté odmlce se objevuje v roce 1544 (1533) radikální změna názvu vesnice, kdy je nazývaná jako \"kozlij\". Tento název se objevuje v historii obce ještě jednou v roce 1580. V roce 1545 se objevuje název obce jako \"kozly\". Dnešní název obce se objevuje na samém konci 16. století v roce 1598, kdy je poprvé užit název Kožli s krátkým měkkým I na konci slova. V 17. století hned třikrát nacházíme název obce jako \"Kozly\".\n\nPoprvé v roce 1651, ze kterého pochází \"Soupis poddaných podle víry\", byl napsán název obce německy. A dále v letech 1654 a 1672. Začátkem 18. století v roce 1713 se ujal pro obec poněmčený název \"Koschly\".\n\nV roce 1787 se objevuje název \"Kozla\", který s drobnými přeměnami Z na Ž a A na Á přetrval až do 20. století a je stále hojně užíván místními občany i ve 21. století. Název Kožla se například objevuje roku 1843 . Koncem devatenáctém století se opět objevuje název obce užívaný v polovině 16. století a též v polovině 17. století a to je název Kozly. V roce 1904 po obec užívaly názvy dva a to \"Kožlá\" a též \"Kožly\". V roce 1920 dostává obec zákonem č.266/1920 úřední název obce Kožlí, který je užíván dodnes. V lidové řeči zdejších starousedlíků je ale obec stále označovaná jako \"Kožlá\".\n\nPrvní písemná zmínka o obci pochází z roku 1352. Původ názvu obce Kožlí je nutné hledat ve 14. století, ze kterého pochází první zmínky o jeho existenci. První zmínka o obci pochází z roku 1350 ve spojitosti se soupisem kostelů a farností na území českého království, kde se poprvé píše obci jako o Kozle, které je součástí Štěpánovského děkanátu (\"decan. Sczepanouic\"). Ve zmínce z roku 1370 se opět mluví o vsi ve spojitosti s jejím prvním známým patronem Lvem jako o Kozle, tentýž název nacházíme též v letech 1386, 1394 naposled v roce 1411. Od roku 1961 sem spadají jako místní část Bohumilice.\n\nObec Kožlí i přes svůj velký význam neměla podle dostupných pramenů nikdy vlastní znak. Pokud měli erb zdejší pánové z Kozel, jejichž historie jako rodu končí se závěrem 15. století, zůstala jeho podoba dochována pouze v náznaku na rodových pečetích u několika písemných dokumentů. Podle těchto pečetí zpracoval místní rodák a církevní historik Tomáš Zdechovský základní schéma nového obecního znaku, jehož barevnost byla následně přizpůsobena historii obce a panství a zákonům heraldiky.\n\nNa základě zpracované historie obce Kožlí autor nového znaku vyhledal všechny dochované dokumenty s pečetěmi pánů z Kozel; jde o tři listiny z 15. stol., uložené v archivu města Ledeč nad Sázavou.\n\nŠtít je červeno-stříbrně polcený (vpravo červená, vlevo stříbrná). Do pravého (červeného) pole byla umístěna stříbrná hlava a krk kozla, symbolizující jednak jeden z možných původů názvu rodu z Kozel, jednak skutečnost, že zde lidé tato zvířata dosud chovají. Barevné řešení pole odráží historické spojení koželského panství s panství ledečským (připojeno 1570), pod kterým zůstalo Kožlí až do 20. století: Ledeč měla a má ve znaku tři stříbrné lekníny na červeném podkladu (symbol pánů z Říčan). Levé (stříbrné) pole vyplňuje, v souladu s dochovanými pečetěmi pánů z Kozel, černá mříž. Návrh praporu a znaku byl jednomyslně schválen na zasedání zastupitelstva obce Kožlí dne 21. prosince 2001. Schválený návrh byl následně společně s protokolem o schválení odeslán Podvýboru pro heraldiku Parlamentu České republiky, který jej schválil v roce 2002.\n\n\n\n\n\nPůvodní farní kostel Proměnění Páně je datován už ve 14. století jako součást štěpánovského děkanátu, archidiakonátu Kouřimského. Je jisté, že tento kostel zde stál již dříve. V některých pramenech se uvádí, že tomu bylo již ve 13. století. Mezi ověřené data v historii kostela v Kožlí patří také roky 1522, 1566 a 1609. To jsou letopočty uvedené na pláštích zdejších zvonů, které se rozlily při požáru v roce 1868 a jsou dostatečně známé a v několika pramenech zachycené.\n\nExistenci koželského kostela zmiňují také nejstarší urbární knihy ledečského panství z roku 1587, které hodnotí polní a lesní majetek kostela slovy: „\"Podací kostelní /tu v Kožlí/ jedno jest, polí a lesů nemálo, něco pod platy roznajímali a něco pustinou leží.\"“ Tato věta potvrzuje slova kronikáře, který o zdejším kostele tvrdil, že měl v 16. století velký majetek. O velkém majetku zdejšího kostela se zmiňuje i Soupis poddaných podle víry z roku 1651 . Přesný popis příjmů a výdajů kostela v Kožlí od roku 1775 do roku 1798 a od roku 1819 do roku 1882 je zaznamenán v knihách kostelních účtů, které jsou uloženy ve Státním okresním archivu v Havlíčkově Brodě.\n\nPrvní popis zdejšího kostela nacházíme až z roku 1836 v Pamětní knize děkanství ledečského, kdy se snaží tehdejší ledečský děkan zachytit jeho opravdový stav. Jelikož v obci vypukl v roce 1868 veliký ničivý požár, kterému podlehl i koželský kostel, jedná se o jediné původní historické zachycení této starobylé gotické stavby. V popisu je napsáno, že tento kostel stojí odloučeně od ostatních domů vesnice ve spodní části obce. Byl malý, nízký, krytý šindelem a oltář měl otočený k severu.\n\nČtyřhranná podélná loď byla opatřena „prkenným“ stropem a osvětlena čtyřmi malými okny sotva 1 stopu širokými a 2 stopy vysokými. Presbyterium s nábytkem je zakončeno pěti stranami osmihranu a světlo sem proniká přes tři gotická oblouková okna. Kůr tvoří jeviště spočívající na dřevěných podporách, jež celou loď obepínají.Na východní straně přiléhá k presbyteriu věž se zvony, spodek je zděný a zřízen jako sakristie.\n\nV kostele byl „pouze“ jeden a to historicky vzácný hlavní oltář. Jednalo se o oltář skládací, tzv. archa. Tento typ oltáře byl tvořen zavírací skříní a po stranách měl křídla, která byla oboustranně malovaná. V zavírací skříni byl obraz Proměnění Páně vymalovaný olejovými barvami. Ten představuje na prkně malované Proměnění Páně na hoře Tábor. Obraz byl otevírán pouze při zvláštních příležitostech. Na obraze dole jsou apoštolé, nad těmi Kristus, Mojžíš a Eliáš. To odpovídá i biblickému vysvětlení svátku Proměnění Páně, kdy tři apoštolé spatřili slávu proměněného Ježíše Krista po boku s Mojžíšem a Eliášem. O ozdobách oltáře se kronikář (ledečský děkan) vyjádřil, že nestojí za řeč. Prý jsou sešlé stářím. Na oltáři měl být také oltářní kámen, který pocházel z roku 1733. Celý oltář byl restaurován v roce 1852.\n\nV Pamětní knize je napsán doopravdy obsáhlý popis koželských zvonů. V kostele se tehdy nacházely dva větší a jeden malý zvon. Ještě zde by velmi malý zvon, který ale neměl velkého významu.\n\n"}
{"id": "120767", "url": "https://cs.wikipedia.org/wiki?curid=120767", "title": "Bačetín", "text": "Bačetín\n\nObec Bačetín () se nachází v okrese Rychnov nad Kněžnou, kraj Královéhradecký.\nŽije zde obyvatel (v roce 2006 jich bylo 396).\n\nPrvní písemná zmínka o obci pochází z roku 1458. Vesnice je ale mnohem starší. Až do roku 1420 náležel Bačetín spolu se Sudínem k cisterciáckému klášteru „Svaté pole“, (dnešní Klášter nad Dědinou), který byl založen v roce 1149 za krále Vladislava I. Mniši kolonizovali tehdy rozsáhlé území na úpatí Orlických hor. V roce 1420 byl klášter husitskými vojsky zničen, a tím byly zničeny všechny dokumenty o kolonizaci zdejší oblasti.\n\nV době pobělohorské v roce 1628 se obyvatelé Bačetína aktivně účastnili selského povstání za náboženské svobody. Po krvavé porážce povstání byla obec potrestána. V zemských písemnostech je i zmínka, že v roce 1634 táhli přes obec Bačetín s vojevůdcem Bauerem Švédové. Usadili se v Dobrušce a v celém okolí, potom drancovali a loupili. Bačetínští občané nato zasypali studnu v horní části obce, zvanou „Bezednice“, z obavy, aby se zde švédští koňáci neusadili. V roce 1813 při válečném tažení tří císařů proti Napoleonovi táhli přes Bačetín i Rusové. Poslední tažení vojsk přes naši obec, bylo v roce 1866 ve válce prusko-rakouské, kdy bylo vojsko ubytováno po staveních až po 30 lidech.\n\nBačetín je od nepaměti převážně obcí zemědělskou, jejíž výměru obhospodařovali do roku 1957 místní soukromí zemědělci a po vzniklé, tzv. socializaci v roce 1958, dva zemědělské podniky a to Státní statek Sedloňov a místní Jednotné zemědělské družstvo. Bačetín leží v podhůří Orlických hor, 5 km od pověřeného města Dobrušky a asi 20 km od státní hranice s Polskem. K obci patří od roku 1960 osada Sudín s cca 60 obyvateli. Celkem žije v Bačetíně 398 obyvatel ve 101 domech. Kromě toho je v obci 25 rekreačních chalup.\n\nBačetín byl protireformačními zásahy katolické církve oslaben. Z opočenského panství z osad: Bačetín, Slavětín, Králova Lhota, Opočno, Jílovice, Nepasice, Blešno, Černilov, Meziříčí, Šestajovice, Třebechovice, Rychnov nad Kněžnou prchaly z náboženských důvodů celé rodiny - a to pod ochranou pruského vojska. V dobách protireformace, po opočenské rebelii v roce 1732, při jezuitských metodách rekatolizace (mimo jiné i působením Antonína Koniáše), při povinné docházce na katolické bohoslužby, při odpírání souhlasů ke sňatkům či zákazům pohřbů nekatolíků, při hrozbách vězením a hlavně ze strachu - že opustí-li víru svou předků, nebudou spaseni, odcházeli do exilu. V roce 1742 z Bačetína uprchnul Jiří Hejzral (Hejzlar, Haisler) s dětmi Václavem (21 let), Janem (19 let), Rozinou (16 let), Alžbětou (13 let), Josefem (10 let) a Marií (kojenec). Ještě větší byla rodina uprchlého Jana Švorce (*1703 Bačetín). Po odchodu z Münsterbergu v pruském Slezsku patřily tyto rodiny mezi zakladatele obce Husinec. Hromadnou emigraci nekatolíků z této oblasti zajistil Jan Liberda, zprostředkoval generál Christoph Wilhelm von Kalckstein, podporu přislíbil pruský král Fridrich II. Veliký. Potomci exulantů z Opočenska žijí v Německu, Polsku, USA, Kanadě, Austrálii i jinde, někteří se jako reemigranti vrátili v roce 1945 do Čech z polského Zelova (odkud byli repatriovánai i někteří potomci Hejzlarovi). Rodokmeny exulantů (kromě jiných badatelů) spravuje Exulant (spolek), podrobně tuto historii popisuje ve svých knihách Edita Štěříková. Další zdroje informací jsou v archivu Jednoty bratrské v Herrnhutu (Ochranov) nebo ve Státním oblastní archivu v Zámrsku.\n\n\nObec Bačetín používala v dřívějších dobách velmi pěkná pečetní znamení místních částí obce. Ty také byly využity při tvorbě návrhu obecního znaku. Kůň a radlice (zjednodušený pluh) byly použity pro Bačetín, Sudín ve znaku připomínají slunce a hvězdy.\n\n\n\n"}
{"id": "120768", "url": "https://cs.wikipedia.org/wiki?curid=120768", "title": "Uhřice (okres Hodonín)", "text": "Uhřice (okres Hodonín)\n\nUhřice () jsou obec v okrese Hodonín v Jihomoravském kraji, 13 km západně od Kyjova. Žije zde obyvatel.\n\nPrvní písemná zmínka o obci pochází z roku 1351.\n\nNa katastru obce se od roku 2001 těží ropa. V roce 2016 byla postavena nová mateřská škola. Během její výstavby chodily děti do provizorní kontejnerové školky, která byla následně zrušena. V obci se nachází akquapark a nový kulturní dům\n\n\n\n\n"}
{"id": "120769", "url": "https://cs.wikipedia.org/wiki?curid=120769", "title": "Letiny", "text": "Letiny\n\nObec Letiny (německy \"Lettin\") se nachází v okrese Plzeň-jih, kraj Plzeňský. Součástí obce jsou Lázně Letiny. Žije zde obyvatel.\n\nObec se nachází v nadmořské výšce 470 m n. m. v údolí Podhrázského potoka na západním úpatí Jezevčí skály (608 m). V blízkosti leží dva větší rybníky, Letinský velký rybník na východním okraji obce a Pozorka na severovýchodě, jenž jsou oba napájeny Podhrázským potokem. Letinami vede silnice 117 z Blovic do Klatov.\n\nSousední obce jsou Drahkov, Dubíny a Na Samotě severovýchodně, Bzí a Čabuzí východně, Částkov a Svárkov jihovýchodně, Lázně Letiny jižně, Kbelnice západně a Libákovice severozápadně od Letin.\n\nPodle legendy zde dříve ležela osada Osek, která byla poté, co zde vypukl mor, ohrazena a následně vypálena.\n\nPrvní zdokumentované doklady o Letinech pochází z roku 1243, kdy Václav I. toto zboží přenechal svému lékaři. O něco později přešly Letiny pod župu Přeštice, jejíž farnost Václavova sestra Agnes prodala kladrubskému klášteru. Od roku 1410 jsou Letiny průkazně doložitelné jako fara. Od roku 1420 byli majiteli vesnice rytíři z Letin, pokračovateli pak Snopovský a Pikhart z Grüntalu.\n\nRoku 1700 si nechal Rudolf Pikhart z Grüntalu na úpatí vrchu Rampich (506 m) postavit zámeček, z roku 1766 pochází lázeňský dům. Vdova Barbara-Franziska Pikhart přinesla vlastnictví Letin do manželství s Václavem Dejmem svobodným pánem ze Střítěže. Roku 1717 koupil Letiny Ferdinand hrabě z Morzin a připojil je ke svým majetkům v Dolní Lukavici. Karl Graf z Morzin prodal panství Carl Friedrich Hatzfeldtovi a po jeho smrti koupil zboží roku 1794 Hugo Damian Reichsgraf ze Schönbornu.\n\nPo zrušení patrimoniální správy (panství) se staly Letiny samostatnou obcí. Do roku 1923 patřilo zboží rodině von Schönbornových. Ke konci 19. století se Letiny staly známým lázeňským místem a obyvatelé žili z cestovního ruchu. Po druhé světové válce bylo veřejné koupání zastaveno a lázeňská zařízení byla připojena k Psychiatrické léčebně Dobřany.\n\n\n\n\n\n"}
{"id": "120770", "url": "https://cs.wikipedia.org/wiki?curid=120770", "title": "Zvole (okres Žďár nad Sázavou)", "text": "Zvole (okres Žďár nad Sázavou)\n\nZvole () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1349.\n\nNachází se zde základní škola. Pohostinství se věnuje Hospůdka na návsi. Pošta v obci byla založena 19. ledna 1897.\n\n\n\n\n\n"}
{"id": "120772", "url": "https://cs.wikipedia.org/wiki?curid=120772", "title": "Jenišovice (okres Chrudim)", "text": "Jenišovice (okres Chrudim)\n\nObec Jenišovice se nachází v okrese Chrudim, kraj Pardubický. Dominantou obce je kostel Nejsvětější Trojice. Žije zde  obyvatel.\n\nPrvní písemná zmínka o obci pochází z roku 1088, kdy král Vratislav II. obec daroval vyšehradské kapitule. Dar potvrdil v roce 1130 kníže Soběslav. Ve 14. století se dostala ves do rukou šlechty, konkrétně pánům z nedalekého Košumberka. Osud v následujících stoletích je velmi úzce spjat s hradem Košumberkem. V roce 1690 se Jenišovice dostávají do rukou jezuitského řádu, kterým je ale v roce 1773, bulou papeže Klimenta XIV. o zrušení jezuitského řádu, odebrán.\n\n\n\n"}
{"id": "120773", "url": "https://cs.wikipedia.org/wiki?curid=120773", "title": "Tmaň", "text": "Tmaň\n\nObec Tmaň se nachází v okrese Beroun, kraj Středočeský, asi 8 km jihozápadně od Berouna. Žije zde obyvatel.\n\nPrvní písemná zmínka o obci pochází z roku 1170.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tmaň \"(přísl. Slavíky, 608 obyvatel, poštovna, katol. kostel, českosl. kostel)\" byly v roce 1932 evidovány tyto živnosti a obchody: 3 hostince, kapelník, kolář, konsum Včela, krejčí, lihovar, mlýn, obuvník, obchod s lahvovým pivem, 2 rolníci, řezník, 3 obchody se smíšeným zbožím, Spořitelní a záložní spolek pro Tmaň, 2 trafiky, velkostatek Hnilica.\n\nObec má přes 1 200 obyvatel. V obci byla dokončena stavba hasičské zbrojnice v roce 2004. Místní škola byla postavena v roce 1884, také zde stojí památník obětem dvou sv. válek.\n\nObec Tmaň se skládá ze tří částí na dvou katastrálních územích:\n\nV katastru se také nachází vápenka a kamenolom Čertovy schody.\n\n\n\nDopravní síť\n\nVeřejná doprava 2011\nRoku 1862 zakoupila rodina Nolčova pivovar a statek. Byla provedena přestavba a vybudována sladovna. Kromě pivovaru byla zde i vinopalna. Roku 1883 byla výroba ukončena. Nyní je budova opravena a část slouží pro zemědělskou výrobu.\n\nV 16. století došlo k přebudování tvrze na renesanční zámek. Částečně byla převzata gotická stavba, ke které přibyla dvě křídla. V dnešní době čeká renesanční zámek na rekonstrukci.\nPrvní písemně doložená zmínka pochází z roku 1540, kdy začal vznikat postupně přestavbou z původně středověké tvrze. Zámek se nachází v západní části Tmaně, kterou vlastnil v roce 1380 Vladyka Albert, jehož sídlo se zde rozkládalo, není však historicky doloženo zda se jednalo o zmiňovanou tvrz. Na přelomu 16. a 17. století měla tvrz ve vlastnictví Anna Trmalová z Losu a její syn Zdeněk z Losu. Zdeněk z Losu zemřel v roce 1619 na což byla tvrz zkonfiskována v roce 1622 jeho synovi Vladimírovi. V 18. století započala přestavba na barokní zámek. Od 21. století není zámek využíván a je veřejnosti nepřístupný.\n\nBarokní zámek stojí na okraji rozsáhlého, leč chátrajícího hospodářského dvora. Objekt má téměř čtvercový půdorys, nad dvorním průčelím je barokní věžička. Nejstarší část, pozůstatek zdiva tvrze, je začleněna ve dvorním traktu severního křídla. V přízemí se dochovaly zaklenuté prostory hlavní síně paláce a pozdně gotický sedlový portálek. Vstupní síň byla zaklenuta v renesanci, většina ostatních prostor je barokních.\n\n\n\n"}
{"id": "120774", "url": "https://cs.wikipedia.org/wiki?curid=120774", "title": "Netín", "text": "Netín\n\nNetín () je obec v okrese Žďár nad Sázavou v kraji Vysočina. Žije zde obyvatel.\n\nVes je poprvé připomínána k roku 1156 jako majetek třebíčského kláštera, ve falzu z konce 12. století. K měřínskému proboštství patřila až do roku 1556. Následně přešla pod statek ve Stránecké Zhoři, po roku 1729 k panství Velké Meziříčí. \n\n\nV letech 2006–2010 působil jako starosta Karel Liškař, od roku 2010 tuto funkci vykonával Martin Sýkora.\n\n\n\n\n\n"}
{"id": "120775", "url": "https://cs.wikipedia.org/wiki?curid=120775", "title": "Dvory (okres Prachatice)", "text": "Dvory (okres Prachatice)\n\nObec Dvory se nachází v okrese Prachatice, kraj Jihočeský, zhruba 5 km severozápadně od Prachatic. Žije zde  obyvatel.\n\nPrvní písemná zmínka o obci pochází z roku 1404. Jak dokládají sejpová pole v údolní nivě Blanice mezi Zábrdím, Dvory a vodní nádrží Husinec nastal zde ve 12.–13. století rozmach rýžování zlata, které se udrželo až do 14. století. Je možné předpokládat, že zdejší výskyty zlata byly známy již Keltům. \n\n\n"}
{"id": "120776", "url": "https://cs.wikipedia.org/wiki?curid=120776", "title": "Domoušice", "text": "Domoušice\n\nObec Domoušice () se nachází v okrese Louny, Ústecký kraj. Spadá pod matriční úřad v Hřivicích. Žije zde obyvatel. Nejvyšší bod (526 m. n. m.) tvoří Pískový vrch a nejnižší bod (290 m. n. m.) nachází na dně koryta potoka Hasiny na severním kraji katastrálního území mezi Solopysky a Konětopy. Prochází tudy železniční trať Most–Rakovník, na které je železniční stanice Domoušice, 2 autobusové linky (741 a B56) a silnice III. třídy. Nachází se zde pošta, dosud fungující kino, mateřská a základní škola. Domoušice jsou členem zájmového sdružení obcí Mikroregion Lounské podlesí, které zde má své sídlo.\n\nStaré hradiště dochované v lokalitě Na Rovinách ukazuje na osídlení zdejší oblasti již v dobách pravěku. O vzniku samotné obce i jejího názvu existuje teorie, podle které ves vznikla v dobách panování krále Jana Lucemburského (první písemná zmínka z r. 1325). Lesy kolem dnešních Domoušic byly tehdy v královském majetku a představovaly pro panovníka vítaný zdroj příjmů. Aby mohl z těchto lesů čerpat, nechal král založit ves, původním jménem Tomášice. Tento název pochází z osobního jména Tomáš a ves jej dostala podle svých zakladatelů - Tomašiců, potomků podkomořího Tomáše.\n\n\n\n\n"}
{"id": "120778", "url": "https://cs.wikipedia.org/wiki?curid=120778", "title": "EWTO", "text": "EWTO\n\nEWTO (\"Europäische WingTsun Organisation\") je mezinárodní organizace, jež sdružuje školy bojového umění WingTsun. Organizace sídlí v německém Heidelbergu. Šéfem EWTO je velmistr Keith R. Kernspecht, jež je zároveň nejvyšším instruktorem organizace. Součástí výuky je také bojový systém Escrima, který v EWTO vyučuje velmistr Bill Newman.\n\nFormálně EWTO spadá pod IWTA (\"International Wing Tsun Association\"), jejímž zakladatelem je přímý žák velmistra Ip Mana - dr. Leung Ting.\n\nV České republice působí od roku 1990.\n\nVelký přínos pro studenty WingTsun znamenal koncept programu BlitzDefence (blesková obrana), který reagoval na rozdílnou mentalitu východní a západní kultury. BlitzDefence v sobě spojuje techniku boje s uměním komunikace. Heslo \"Neučíme bojoval, ale vyhrávat\" - vystihuje pravý význam a podstatu tohoto programu. Cílem výuky v EWTO je konfliktům předcházet, fyzická konfrontace je až tím nejkrajnějším řešením. Opravdová výhra znamená (pokud je to jenom trochu možné) odvrácení konfliktu a jeho vyřešení bez boje. Může to znít jako klišé, ale pravdou zůstává, že drtivá většina konfliktů a rvaček není \"o život\", ale o egu. A tady není boj rozhodně tím nejlepším řešením.\nNekompromisní technika systému WingTsun bez pravidel a předpisových omezení přichází na řadu až tehdy, kdy jde člověku skutečně o život. V tomto případě i výhra bojem a fyzická likvidace protivníka znamená opravdovou výhru.\n\nOd roku 2006 prochází celá EWTO dalšími velkými a zásadními změnami, které se týkají nejenom samotné výuky, ale také propagace, používaných log, symbolů a tréninkového oblečení a to mimo jiné i z důvodu stále častějšího kopírování a napodobování jinými organizacemi.\n\nČeskou větev EWTO vedou profesionální trenéři, kteří se výuce ve svých školách a další propagaci systému věnují na plný úvazek. Sami se pravidelně účastní mezinárodních seminářů, školení a zkoušek. Zajišťují a organizují také mezinárodní semináře pro své žáky přímo v ČR. Školí další instruktory a pomáhají se zakládáním a provozem nových škol.\n\nAktuálně v České republice funguje 19 oficiálních WingTsun škol, 8 přímo v Praze.\n\n\n"}
{"id": "120780", "url": "https://cs.wikipedia.org/wiki?curid=120780", "title": "Čuangština", "text": "Čuangština\n\nČuangština (čuangšsky Linxcuengh nebo Vahcuengh) je tajsko-kadajský jazyk etnika Čuangů v jižní Číně, převážně v autonomní oblasti Kuang-si kde je oficiálním jazykem. Přesto však její používání rychle klesá kvůli asimilaci Čuangů Číňany.\n\nStandardizovaná čuangština je založena na dialektu okresu Wu-ming (武鸣县). Bývá k ní přiřazován také jazyk Pu-jie-i rozšířený v pohraničí provincie Kuej-čou jež se od čuangštiny mírně liší.\n\nČuangština je tónový jazyk.\n\nPůvodně byly pro zápis čuangštiny používány logogramy jazyka Chan přizpůsobené tomuto jazyku více než tisíciletým používáním. V roce 1957 po standardizaci jazyka byla pro její zápis uvedena latinka se speciálními znaky. Ty mluvnická reforma v roce 1986 nahradila běžnými písmeny latinské abecedy.\n"}
{"id": "120786", "url": "https://cs.wikipedia.org/wiki?curid=120786", "title": "Cucovna", "text": "Cucovna\n\nCucovna je zvykové pojmenování pro jezero, vzniklé v 90. letech 20. století zatopením pískovny jihozápadně od Císařské Kuchyně a jihovýchodně od Čelákovic v okrese Praha-východ ve Středočeském kraji v Česku. Má rozlohu 7,169 ha. Je 380 m dlouhé a 230 m široké. Leží v nadmořské výšce 180 m.\n\nOkolí jezera tvoří pole kromě východního břehu, který je porostlý borovým lesem nazývaným Borek. Po jižním a západním břehu prochází silnice III/2457. Dnes je oblíbeným hnízdištěm vodních ptáků a uvažuje se o vyhlášení tohoto místa přírodní památkou.\nNedaleký stejnojmenný statek, který leží na stejné straně silnice vedoucí z \"Mochova\" do \"Čelákovic\", je ve vlastnictví Mysliveckého sdružení \"Čelákovice\". Díky tomu je také někdy nazýván \"Myslivecká chata\". V budově a na přiléhajících pozemcích probíhají občasné srazy a soutěže sdružení chovatelů loveckých psů.\n\nJezero je spojeno průtoky s Výmolou, která protéká lesem u jeho východního břehu.\n\nAutem po silnici III/2457:\n\n"}
{"id": "120787", "url": "https://cs.wikipedia.org/wiki?curid=120787", "title": "Labdakos", "text": "Labdakos\n\nLabdakos ( , ) byl v řecké mytologii syn thébského krále Polydóra a jeho manželky Nyktéidy. Byl vnukem zakladatele Théb Kadma. \n\nJeho synem a následníkem byl pozdější thébský král Láios a jeho vnukem byl Oidipús, velká tragická postava řecké mytologie. Podle Labdaka bývá nazýván rod Labdakovců, významný v Thébách. \n\nLabdakův otec Polydóros předčasně zemřel a syna odporučil do péče svého tchána Nyktea. Když však Labdakos také brzy zemřel, zůstal po něm mladičký syn Láios, nedospělý pro převzetí královské moci, proto se vlády ujal Nykteus. Také on vládl krátce, po jeho smrti se thébským králem stal jeho bratr Lykos. \n\n"}
{"id": "120796", "url": "https://cs.wikipedia.org/wiki?curid=120796", "title": "Blansko (hrad)", "text": "Blansko (hrad)\n\nBlansko () je zřícenina hradu, která se nalézá na stejnojmenném kopci v nadmořské výšce 545 metrů, severovýchodně od Ústí nad Labem na katastru vesnice Mírkov. Z vrcholku kopce je dobrý rozhled zejména k jihu a k jihozápadu do údolí Ryjického potoka a na řeku Labe. Hrad je chráněn jako kulturní památka České republiky.\n\nOblast byla pravděpodobně osídlena již ve druhé polovině 13. století, i když první zmínky o hradu pocházejí až z roku 1401. Hrad byl většinou v držení Vartenberků. První známý majitel, Václav z Vartenberka, byl stoupencem Zikmunda Lucemburského, a proto byl hrad v roce 1402 dobyt vojskem přívrženců krále Václava IV. Václav z Vartenberka však získal hrad ještě téhož roku zpět a držel ho až do své smrti (pravděpodobně roku 1407). Další majitele neznáme, ale zřejmě patřili k odpůrcům Václava IV. Roku 1416 proto hrad dobylo královské vojsko vedené Mikulášem Chudým z Újezda. Roku 1417 potom král Vrabinec zastavil Bohuši ze Zvěřince. Roku 1421 hrad získal Albrecht Šenk z Landsberka a přenechal ho míšeňským vévodům, jejichž posádka hrad ovládala až do roku 1426, kdy se hradu zmocnil Zikmund Děčínský z Vartenberka poté, co přešel na stranu husitů. Roku 1441 byl hrad v držení Jana z Vartenberka znovu obležen saským a lužickým vojskem, ale dobyt nebyl.\n\nRoku 1527 jej koupil Jindřich z Bünau. Na hradě však v té době žil jen hejtman s posádkou. Po roce 1585 prošel renesanční úpravou opevnění. Začátkem 17. století sloužil jako vězení. Roku 1628 jej Günter z Bünau prodal Kryštofu Šimonovi z Thunu, který hrad připojil ke krásnobřezenskému panství a hrad zpustl.\n\nNa počátku 21. století byl hrad v majetku společnosti Lesy ČR, od které je získala obec Ryjice. Od té doby probíhají práce s cílem zabezpečit dochované pozůstatky zdiva, které by měly být dokončeny do roku 2020.\n\nHradní jádro bylo oválné. Z pravidelného obvodu vystupovaly dvě okrouhlé, dovnitř otevřené bašty, mezi kterými se nacházel palác. Dochovala se pouze bašta na severovýchodní straně. Na západní straně stála před hradbu předsazená hranolová cisternová věž.\n\nOpevnění hradu zřejmě patří mezi rané pokusy o aktivní obranu, protože rozmístění bašt umožňuje jen částečné flankování přilehlých hradeb. Relikt, považovaný za renesanční bastion, je ve skutečnosti pozůstatkem mostnice, na kterou navazovala dřevěná část mostu ke čtverhranné branské věži. Nové výzkumy dokládají, že hradní areál byl dvojdílný a vlastním jádrem byla asi o pět metrů vyvýšená plocha, kde se podle starších plánů nacházel trojprostorový palác. Dnes se zde nachází vyhlídková plošina.\n\nNa nejvyšším místě hradu byl v roce 1931 postaven vyhlídkový objekt, v jehož přízemí se nachází valeně zaklenutý prostor, který sloužil jako turistický přístřešek pro případ nepříznivého počasí.\n\nNa hradě Blansko sídlil prý kdysi zlý obr, který velkým prakem střílel na město Ústí nad Labem kamení a koše s jedovatými hady a jinými rozličnými způsoby škodil obyvatelům města. Tento obr se chodíval koupat do řeky Bíliny, avšak představení města si na něm vymohli, že musí město opustit ještě před večerním klekáním, jinak bude potrestán. Jednoho dne se obr opozdil a zůstal ve městě ještě po zazvonění večerního zvonu z kostela Nanebevzetí Panny Marie. Rozzlobení měšťané, kteří se již dlouho chtěli obtížného souseda zbavit, se na milého obra vrhli a utloukli ho.\n\n\n"}
{"id": "120798", "url": "https://cs.wikipedia.org/wiki?curid=120798", "title": "Friedrich Hölderlin", "text": "Friedrich Hölderlin\n\nJohann Christian Friedrich Hölderlin (20. března 1770 Lauffen am Neckar – 6. června 1843 Tübingen) byl významný německý lyrik. Ve své tvorbě spojil prvky klasicismu a romantismu. V mládí byl ovlivněn pietismem. Jeho ódy a hymny byly technologicky inovativní pro formální překračování verše (stichomytie).\n\nTematicky psal Hölderlin výsostně metafyzickou poesii s přírodními a antickými motivy. Zlomky jeho hymnů z doby počínající schizofrenie ovlivnily surrealistickou literaturu. Hölderlin zemřel ve věku 73 let, posledních 40 let svého života byl však duševně chorý. Propuknutí jeho nemoc bylo pravděpodobně podpořeno skličujícími životními podmínkami v povolání domácího učitele, materiální nouzí a ztrátou blízkých osob.\n\nHölderlin se narodil 1770 v Lauffenu na Neckaru. Jeho rodiče byli zaměstnáni v klášteře; otec Heinrich Friedrich Hölderlin (1736–1772) umřel dva roky po jeho narození, jeho matka Johanna Christiana se poté znovu provdala roku 1774 za Johanna Ch. Goka (1748–1779), obchodníka s vínem a později starostu Nürtingenu.\n\nNa přání své matky nastupuje do semináře v klášteře v Maulbronnu, aby se stal duchovním. Poté pokračuje na univerzitu do Tübingen, kde se seznamuje s filozofy G. W. F. Hegelem a F. W. J. Schellingem.\n\nRoku 1796 se stává domácím učitelem v rodině frankfurtského bankéře Gontarda. Zde se setkává s jeho ženou Susette, do které se zamiluje a má s ní poměr. Susette Gontardová je předlohou pro literární postavu Diotimy v jeho románu \"Hyperion\". Když se Gontard dozvěděl o Hölderlinově vztahu k své ženě, vyvolal skandál, Hölderlin jej inzultoval a následně podal okamžitou výpověď. Hölderlin se pak nacházel v obtížné finanční situaci, nedařilo se mu uživit se jako literát; svými slavnými mentory Schillerem a Goethem byl chápán jako pouhý začátečník. Stal sel závislým na peněžní podpoře od své matky. Podnikl několik dalších pokusů uživit se jako domácí učitel, pokoušel se v tomto zaměstnaní dokonce uchytit ve Francii, ale právě tehdy, bez kontaktu s rodným jazykem u něj poprvé propukly záchvaty vzteku a zmatenosti. Jeho stav se ještě zhoršil po zprávě o náhlé smrti Susette Gontardové v roce 1802. Po roce 1804 psal již velmi zřídka a to pouze na výslovné přání svého ochránce. Své prosté, takřka dětské básně z šílenství antedatoval do 17. století a podepisoval nejčastěji \"Scardanelli\". Zemřel v roce 1843 a byl pochován na městském hřbitově v Tübingenu ('Stadtfriedhof Tübingen').\n\nHölderlin za svého \"bdělého\" života publikoval verše takřka jen časopisecky či v almanaších. Na přelomu svého pádu do šílenství vydal překlady Sofoklových tragédií a výbor svých vrcholných ód pod názvem \"Zpěvy noci\".\n\n\nBáseň „V půli života“ () otištěná poprvé roku 1804 v \"\" (Almanach na rok 1805) nakladatele Friedricha Wilmanse. Český překlad básně opatřil Otokar Fischer.\n\n"}
{"id": "120799", "url": "https://cs.wikipedia.org/wiki?curid=120799", "title": "Kanadská literatura", "text": "Kanadská literatura\n\nKanadská literatura je pojem označující obvykle soubor literárních děl vzniklých na území Kanady. Lze ji podle jazyka textů rozdělit na dvě části – anglickojazyčnou, jejíž kořeny jsou spjaty s Anglií, a francouzskojazyčnou, která vychází z francouzské tradice.\n"}
{"id": "120801", "url": "https://cs.wikipedia.org/wiki?curid=120801", "title": "Reinkarnace", "text": "Reinkarnace\n\nReinkarnace (doslovný překlad znovuvtělování, převtělování) je označení filosofického nebo náboženského konceptu, podle nějž se mysl nebo vědomí (individuální myšlenková energie) člověka (event. bytosti) po fyzické smrti jeho těla znovuzrodí v novém fyzickém těle, respektive při početí nové lidské bytosti znovu „vstupuje do hry“.\n\nReinkarnace je ve filosofii i náboženství úzce spojena se zákonem karmy, zákonem příčiny a následku, kde pozitivní či negativní myšlenky a činy v jednom životě přímo ovlivňují podmínky, kvalitativní kontury a část událostí života dalšího. Pozitivní myšlenky a činy ovlivňují pozitivně, negativní myšlenky a činy negativně.\n\nV některých náboženských tradicích je popisována možnost reinkarnace lidské duše do zvířat, nebo naopak, duší zvířecích do lidských těl, případně lidských duší do různých mytologických nadpozemských či pekelných sfér, opět podle zásluh či hříchů konkrétní bytosti. Tyto verze však nejsou jednotné a všeobecně přijímané i v rámci jednotlivých tradic, patří spíše k lidové úrovni nauk a nezřídka jsou výsledkem smíšení různých filosofických a náboženských konceptů či snahy kněžstva zjednodušit filosofické koncepty pro běžné obyvatelstvo.\n\nReinkarnace je centrálním principem indických náboženství, ale byla uznávána i historickými osobnostmi jako byl např. Pythagoras, Platon a Sokrates. Je také běžnou vírou keltských druidů, členů theosofické společnosti, kmenů na Sibiři, v západní Africe, severní Americe či Austrálii.\n\nNa rozdíl od ostatních možností posmrtného života k reinkarnaci existují i určité empirické důkazy, především spontánní vzpomínky u dětí (proslavené především Ianem Stevensonem). Nicméně většinovou vědeckou komunitou nejsou uznávány. Názor na reinkarnaci je v Západním světě většinou odmítavý, především díky převládajícímu křesťanství a ateismu, které možnost reinkarnace odmítají.\nNěkteří buddhisté používají také výrazu znovuzrozování. Buddhismus učí o tom, že pramen mysli každé cítící bytosti se po smrti dostává do přechodného stavu bardo, z kterého se nejpozději do 49 dnů pramen mysli znovuzrodí v některých z nespočetných forem existence v 6 sférách cyklického světa. Dále učí o tzv. ne-já, neboli neexistenci ega, tj. o tom, že bytosti se ve svém životě mylně identifikují se svým fyzickým tělem nebo se svými myšlenkami a pocity, přičemž fyzická forma i mentální pochody jsou ze své podstaty pomíjivé. Podle učení buddhismu je pravou podstatou bytostí mysl (vědomí), která je nezničitelná a neohraničená jako prostor a všechny formy a jevy v ní vznikají a zase zanikají. Život každé bytosti je tak pouze částí nekonečného proudu její mysli. To, v jaké formě se mysl objeví a do jakých konkrétních podmínek se bytost narodí, je následkem převládajících tendencí a návyků uložených do mysli v předchozích životech, a je tedy určováno karmou (zákonem příčiny a následku) a zásluhou vytvořenou bytostmi. Buddhismus učí o nekončících cyklech znovuzrozování v 6 hlavních sférách zrození:\n\nSféry zrození nejsou fyzickými oblastmi, ale stavy mysli. Čím více zásluh (dobrých dojmů do mysli) se během nekonečného proudu znovuzrozování v mysli nashromáždí, tím se nová bytost zrodí v příhodnější sféře, tzn. v takové, ve které bude mít možnost rozpoznat dokonalou podstatu své mysli - dosáhnout osvícení. To, že se bytost vymaní z jinak nekončícího koloběhu iluzorních zrození v podmíněných stavech, je cílem učení buddhismu.\n\nPodle moderního pohledu na datování Véd se v hinduismu rozvinulo učení o reinkarnaci teprve po konci védského období s objevem upanišadové literatury (od roku 700 př. n. l.) a klasickou podobu dostalo v Bhagavadgítě.\n\nPodle hinduistického pohledu je každá osoba nesmrtelné „já“ (átman), které se po smrti těla převtělí do nově narozené bytosti. Do jaké podoby se člověk převtělí, závisí na jeho minulých činech (karma). Karma vychází z dharmy, etického světového řádu, ve kterém všechny činy podle zákona příčiny a následku určují budoucí opětovné zrození. To se může odehrát jak na tomto světě, a to v lidské nebo zvířecí podobě, tak v nebeských či pekelných světech. Pobyt v nich může trvat různě dlouhou dobu, ovšem v žádném případě není věčný (jelikož jsou tyto světy součástí hmotného vesmíru, zanikají společně s ním). Po nějaké době se jedinec znovu narodí na Zemi a cyklus pokračuje až do definitivního vysvobození (mókša). Tento karmický světový řád se chová jako přírodní zákon, kategorie jako trest nebo odměna zde neexistuje.\n\nZatímco některé hinduistické směry považují karmický zákon za neoblomný a pouze jedinec sám je podle nich odpovědný za své vysvobození, jiné důvěřují v božskou milost, která může karmické dědictví vymazat a člověka spasit. Tato božská pomoc je významným tématem hinduistických modliteb.\n\nCílem hinduistů je překonání tohoto věčného a utrpením naplněného koloběhu vznikání a zanikání. Tradice zná tři klasické cesty k vysvobození (mókša nebo mukti): Cesta vědění (Džňána márga), Cesta činu (Karma márga) a Cesta oddanosti Bhakti márga. Mnozí myslitelé (například Svámí Vivékánanda) k nim přiřazují ještě čtvrtou cestu, kterou je Rádža jóga, neboli „Královská jóga“, která je spojena s tělesným cvičením a meditací. V deváté kapitole Bhagavad gíty je rádža jóga ztotožněna s Bhakti jógou.\n\nZnámí řečtí filosofové zastávající reinkarnační teorii byli Pythagoras (kolem roku 600 př. n. l.), Empedoklés a Platón (oba 5. století. př. n. l.). Učili, že nesmrtelná duše se musí převtělovat, buď kvůli vnitřní nutnosti nebo za účelem morální očisty, do nové formy zahrnující i zvířecí a rostlinný svět. U Platóna hrálo roli pouze morální kritérium. Podle jeho názoru se bytost znovu zrodí pouze na základě svého minulého jednání.\n\nNásledné myšlenkové směry novoplatónismus a novopythagoreismus reinkarnační teorii zastávaly dál, ale jednotliví myslitelé se lišili v názoru, zda se převtělování do zvířat má chápat doslova (Plotinos) nebo jen metaforicky (Porphyrius). Platónovo morální hledisko nalezneme především u Plútarcha a Vergilia.\n\nExistují názory, že judaismu, stejně jako křesťanství a islámu, je koncept reinkarnace cizí, zejména kvůli přesvědčení o vzkříšení jediného těla, které je nedílnou součástí člověka, lidské identity. Nicméně koncept převtělování, tzv. gilgul (, \"otáčení\") neboli metempsychóza čili stěhování duší, je prokazatelně součástí některých proudů židovské mystiky, neboli kabaly. Učení o gilgulu je zachyceno již v knize Bahir, např. v oddíle 195. V ní a další \"„rané kabalistické literatuře jsou hříchy, které smývá reinkarnace, omezeny na provinění proti zákonu o plození a sexuální přestupky.“\" V pozdější kabalistické literatuře se však okruh provinění postupně rozšiřoval, takže gilgulu podle kabalistického učení v podstatě podléhají všechna stvoření za nejrůznější hříchy. Někteří mají za to, že koncept reinkarnace do kabaly přešel ve středověku vlivem katarského hnutí. Kabalista Warren Kenton však poukazuje na skutečnost, že víra v reinkarnaci byla součástí nejen \"„učení prvotní církve, dokud nebyla roku 553 pátým ekumenickým koncilem z různých politických důvodů prohlášena za kacířství“\", nýbrž byla již předtím \"„součástí každé lidské kultury“\" včetně té židovské.\n\nKřesťanství je, spolu s židovstvím a islámem, jedním ze světových náboženství, kterému je koncept reinkarnace cizí\n, neboť předkládá víru o člověku jako o psychosomatické osobní jednotě, kdy člověk po ukončení běhu svého jediného života čeká na vzkříšení těla, které je v naprostém protikladu s opakovaným převtělováním. Víra v reinkarnaci se však v době vzniku křesťanství vyskytovala u některých heterodoxních proudů, např. u některých gnostických škol. Církev se však již od počátku proti metempsychóze vymezovala, což lze shledat např. u sv. Ireneje z Lyonu, Tertulliana či Origena, který koncept metempsychózy rovněž napadal (Contra Celsum).\n\nV islámu nalezneme víru v reinkarnaci pouze u menšinové sekty drúzů, podle nichž se člověk může narodit opět jen jako člověk, nikoli tedy ve zvířecí podobě, přičemž ke znovuzrození má dojít bezprostředně po smrti.\n\nV teosofii zavedla učení o převtělování poprvé Helena Petrovna Blavatská, která tento koncept východních náboženství zkombinovala s konceptem evoluce. Duše se v jednotlivých životech zdokonaluje a stoupá stále k vyšším stavům bytí, přičemž zde na rozdíl od hinduismu a buddhismu nejsou možné žádné návraty na nižší stupně existence. Cílem je v tomto učení dosažení dokonalosti jedince.\n\nTento pohled byl s menšími úpravami převzat většinou nových esoterických směrů, jako je například antroposofie nebo hnutí New Age.\n\nVětšinový názor je odmítavý, protože proces reinkarnace nelze postihnout lidskými smysly ani zaznamenat přístroji. Argumentují tím, že existence duše jako nehmotného řídícího subjektu a podstaty vědomí je vyloučena především fyziologickou absencí komunikačních možností mezi něčím nehmotným a tělem. Též se argumentuje tím, že nic jako duše nikdy nebylo pozorováno ani změřeno (s výjimkou nepříliš uznávaného pokusu Duncana MacDougalla, který pomocí vážení umírajících údajně naměřil nevysvětlitelný úbytek 21 gramů, který nicméně nebyl nikdy zopakován). Za zdroj vědomí a „duši“ vědci většinou pokládají činnost centrální nervové soustavy (v rámci filosofie Materialismu).\nVýjimkou v tomto ohledu bývají vědci zkoumající zážitky blízké smrti, spontánní vzpomínky na údajné minulé životy u dětí a zabývající se reinkarnační regresní terapií.\n\nCarl Sagan, slavný astronom a popularizátor vědy, přestože sám v reinkarnaci nevěřil, ji označil za hodnou důkladného studia, protože k ní existují alespoň nějaké (byť dle jeho vlastních slov pochybné) důkazy, konkrétně spontánní vzpomínky některých dětí, které poskytnou ověřitelné informace, které by nemohly být získány jinak než reinakrnací, a mohla by tedy být skutečná.\n\nThomas Huxley, slavný anglický biolog, považoval reinkarnaci za přijatelnou a pojednal o ní ve své knize \"Evolution and Ethics and other Essays\". \n\nNejpodrobnější soubory osobních zpráv svědčících ve prospěch reinkarnace publikoval profesor Ian Stevenson ve svých knihách. Nejznámějších z nich je \"Twenty Cases Suggestive of Reincarnation\". Stevenson byl kritizován, že svůj výzkum, který v základu spočíval v získávání informací od mladých dětí (podobné vzpomínky se obvykle ztrácejí před dovršením 10 let) a v následném ověřování získaných informací a hodnocení dat (velká část dětí, které vyslechl, například tvrdila, že jejich předchozí život byl ukončen násilně), prováděl především v zemích, kde je obecně rozšířená víra v reinkarnaci (Indie, Myanmar apod.) a tyto domnělé vzpomínky jsou tedy důsledkem psychologických jevů, jako je například konfabulace či kryptoamnézie. Též se poukazuje na riziko podvodů a snahy o získání peněz od bohatší rodiny, která je označena za „předchozí“ rodinu daného dítěte. Alternativně je tuto vyšší koncentraci případů reinkarnace v určitých zemích možné vysvětlit tak, že rodiče nevěřící na reinkarnaci (monoteisté a ateisté, kteří převažují v západním světě) nebudou brát vážně, pokud jim bude dítě povídat o svých \"předchozích\" zážitcích, pokud nebudou provázeny nějakým extrémním jevem (obvykle častými nočními můrami), byť se situace podle Jima B. Tuckera v posledních letech změnila a západní rodiče už jej sami kontaktují. Stevenson proto vydal i knihu \"European Cases of the reincarnation type\", která se zabývá případy pouze z Evropy. Též se při výzkumu zabýval potenciální souvislostí mateřských znamének a vrozených vad se zraněními utrpěnými v předchozím životě (ne nutně těch zranění, které jej ukončily) nebo možnostem přenosu znalosti jazyků používaných v předchozím životě (xenoglossy).\n\nMezi známé případy patří například James Leininger, který byl v údajně minulém životě druhoválečným pilotem jménem James Hudson jr, či Ryan, který byl údajně provozovatelem talentové agentury a nepříliš úspěšným hercem jménem Marty Martyn. V obou případech byla potvrzena většina detailů, které sdělili. Kritici však poukazují na riziko podvodu či na to, že vyšetřování těchto případů prováděli lidé, kteří se zabývají výzkumem reinkarnace (což pro mnohé stačí k zavržení na základě údajné nedůvěryhodnosti), navíc je nutné vzít v úvahu i to, že tito výzkumníci pravděpodobně více či méně chtějí, aby byla reinkarnace potvrzena, protože by to znamenalo, že doopravdy existuje posmrtný život (alespoň pro některé), a stejný problém se vyskytuje i u výzkumu prožitků blízké smrti. Nicméně oba tyto případy se staly v křesťanských rodinách (křesťané většinou reinkarnaci odmítají) a řešit se začaly především díky opakujícím se nočním můrám (James v nich patrně prožíval svou „předchozí smrt“, neboť Hudson byl sestřelen a jeho letoun shořel). Stevenson a Tucker zdokumentovali několik tisíc případů, Tucker posléze vytvořil hodnotící stupnici zvanou „Strength of case scale“, která slouží k měření přesnosti daného případu domnělé reinkarnace na základě různých parametrů, například potvrzených informací o předchozím životě.\n\nPo smrti Iana Stevensona v roce 2007 pokračuje v jeho výzkumu Jim B. Tucker, který je ředitelem Division of Perceptual Studies na University of Virginia. Toto oddělení založil Ian Stevenson a zabývá se mimo jiné výzkumem a ověřováním případů domnělé reinkarnace, prožitků blízké smrti (NDE), „psi“ jevů a změněných stavů vědomí.\n\nVýzkumem minulých životů se zabývá také Carol Bowman, která se jim začala věnovat poté, co její syn začal vykazovat spontánní vzpomínky zasazené do Americké Občanské války, přičemž je spustil zvuk ohňostroje, který mu přinesl trauma. Jako první se také začala zabývat případem Jamese Leiningera, když ji kontaktovali jeho rodiče.\n\nVýzkumníci minulých životů, včetně Iana Stevensona, obvykle nevyužívají hypnotickou regresi, která je podle nich příliš náchylná k sugesci a představivosti (přestože uznávají, že některé případy jsou ověřitelné) .\n\nReinkarnační regrese je podtyp regrestivní terapie, která je prováděna pod předpokladem, že si jedinec může z předchozích životů přinést traumata, a která obvykle souvisí s jeho předchozí smrtí, ale na rozdíl od spontánních vzpomínek si je již nepamatuje. Tato metoda není v medicíně většinou uznávána a i Ian Stevenson ji kritizoval jako nepříliš přesnou, a dokonce potenciálně nebezpečnou. Také většinou není možné získané informace potvrdit, neboť jsou mnohem častěji zasazovány do daleké minulosti (u spontánních vzpomínek je prodleva mezi smrtí a narozením v průměru 4 roky, medián je 16 měsíců). Navíc hypnóza je poměrně nespolehlivý nástroj, především pokud je terapeut nezkušený. Jsou například známy případy, kdy se při pokusu o regresi dočasně změnila pacientova povaha (jako by ho ovládlo jeho předchozí já).\n\nMezi známé provozovatele regresní terapie patří:\n\nCarol Bowman\n\nMichael Newton, zakladatel Newtonova institutu pro hypnoterapii života mezi životy, který mimo jiné školí další hypnoterapeuty podle Newtonových metod. Jeho verze je neobvyklá především absencí karmy, kterou nahrazuje dobrovolná volba inkarnací na základě předchozích zkušeností a činů, což má vést k duševnímu rozvoji. Kromě minulých životů jeho pacienti popisovali (velmi konzistentně) i posmrtný život, byť ho označovali spíš jako „domov“. \n\nHelen Wambach, která prováděla výzkum spočívající v ověřování přesnosti detailních informací, které jí její subjekty sdělovaly, a jejich porovnávání s historickými statistikami (například rozložení pohlaví, společenské postavení apod.). Podle jejích zjištění byly informace prakticky vždy přesné a na úrovni znalců historie daného období (nad rámec běžných populárně naučných knih či televizních pořadů).\n\nBrian L. Weiss, který je známý svou knihou \"Mnoho Životů, Mnoho Mistrů\", v níž pojednává o terapii ženy jménem Catherine. Údajně ho přesvědčila o tom, že její vzpomínky jsou skutečné, když mu v hypnóze správně sdělila několik soukromých detailů z jeho vlastního života, například že jeho dcera je pojmenovaná po jeho otci, nebo že jeho syn zemřel na vrozenou srdeční vadu.\n\nReinkarnace se objevuje i u subkultury otherkinů, která věří tomu, že pokud se člověk může převtělovat do jiných forem, tak by to měli dokázat i jiní tvorové, včetně těch, kteří původně neměli hmotné tělo (astrální bytosti).\n\nNa reinkarnaci věřil například Generál George Smith Patton, jehož armáda mimo jiné osvobodila Plzeň. Věřil, že ve svých minulých životech byl vždy nebo většinou vojákem a bojoval v mnoha historických válkách (například jako římský legionář či generál ve službách Napoleona), a že jeho osudem je bojovat a umírat navěky ve válkách, které přijdou. Pojednával o tom například ve své básni \"Through a Glass, Darkly\".\n\n\n"}
{"id": "120802", "url": "https://cs.wikipedia.org/wiki?curid=120802", "title": "Mexiko (lom)", "text": "Mexiko (lom)\n\nMexiko (též zvaný Trestanecký lom, Deštivý lom, lom Schniloušák) je vápencový lom na území obce Mořina v okrese Beroun ve Středočeském kraji v Česku. Lidové názvy vycházejí z toho, že na dno lomu nikdy nesvítí slunce. Na dně se nachází jezero, které má rozlohu 0,17 ha. Je 80 m dlouhé a 30 m široké. Leží v nadmořské výšce 361 m.\n\nDélka lomu je asi 300 metrů, šířka 100 m a hloubka 80 m. Nezatopené části dna jsou porostlé stromy a keři. Jezero se nachází v chráněné krajinné oblasti Český kras.\n\nJezero nemá povrchový přítok ani odtok. Leží na rozhraní povodí Bubovického a Budňanského potoka v povodí Berounky.\n\nPěšky po žluté turistické značce:\n\n\n"}
{"id": "120803", "url": "https://cs.wikipedia.org/wiki?curid=120803", "title": "Seznam masožravých rostlin", "text": "Seznam masožravých rostlin\n\nTento seznam masožravých rostlin je shrnujícím seznamem všech známých druhů masožravých rostlin. Je založen na Databázi masožravých rostlin od Jana Schlauera.\n\nSeznam rosnatek\n\n\n\n\n\n\n\n\n\n\n\n\n\n\n\n\n\n\n"}
{"id": "120805", "url": "https://cs.wikipedia.org/wiki?curid=120805", "title": "Imre Kertész", "text": "Imre Kertész\n\nImre Kertész, maďarsky \"Kertész Imre\" (9. listopadu 1929, Budapešť – 31. března 2016, Budapešť), byl židovsko-maďarský spisovatel a nositel Nobelovy ceny za literaturu za rok 2002. Hlavním tématem jeho románů je pronásledování Židů během holocaustu.\n\nKvůli svému židovskému původu byl Kertész v roce 1944 deportován přes Auschwitz-Birkenau do koncentračního tábora Buchenwald. Při projevu během udílení Nobelovy ceny formuloval svůj přístup k holocaustu takto: \"\"V mém psaní holocaust nikdy nemůže být zmiňován v čase minulém. Já jsem v holocaustu rozpoznal jistý stav člověka, konečnou stanici velkého dobrodružství, do níž dospěl evropský člověk se svou dva tisíce let budovanou etickou a morální kulturou za zády.\"\" V roce 1948 složil maturitní zkoušku a posléze začal pracovat jako novinář v deníku \"Világosság\".\n\nV letech 2002–2012 žil převážně v Berlíně, teprve v roce 2012, již postižen Parkinsonovou nemocí, se vrátil do rodné Budapešti, kde také roku 2016 na následky svého onemocnění zemřel.\n\n\n\n\n"}
{"id": "120806", "url": "https://cs.wikipedia.org/wiki?curid=120806", "title": "Bitva u Myriokefala", "text": "Bitva u Myriokefala\n\nBitva u Myriokefala (turecky: \"Bin Kelle Savaşı\" – „bitva tisíce hlav“) se konala mezi Byzantinci a seldžuckými Turky 17. září 1176 ve Frýgii. Tato porážka znamenala konec byzantského velmocenského postavení v Přední Asii.\n\nManuel I. Komnenos a seldžucký sultán Rúmu, Kilič Arslán II., sjednali mezi sebou v roce 1162 mírovou smlouvu. Tento mír byl však velmi křehký, neboť Seldžukové se vytrvale tlačili na západ a pronikali čím dál hlouběji do Malé Asie, zatímco Byzantinci usilovali o znovudobytí těch území na východě, o která přišli v bitvě u Mantzikertu před více než 100 lety. Manuelovi se podařilo znovu ovládnout území Kilíkie a rovněž rozšířil svoji moc na křižácké knížectví Antiochie.\n\nV roce 1174 zemřel Nur ad-Dín, mocný atabeg z Mosulu, který poskytoval ochranu Danišmendovcům (společnému nepříteli Byzantinců a Seldžuků) před vzrůstající mocí Seldžuků. Jeho nástupce Saladin byl více než v Malé Asii zaměstnán záležitostmi v Egyptě. Když Kilič Arslán využil této skutečnosti a bez váhání obsadil jejich území, uchýlili se dva vyhnaní danišmendovští emírové do Konstantinopole, kde doufali v pomoc císaře Manuela. Následující dva roky probíhala diplomatická vyjednávání – sultán odmítal vydat dobyté území a neustále ujišťoval o své touze po míru a dohodě s Byzantinci. Manuel si byl vědom bezvýslednosti jednání a vydal proto příkaz k zesílení pevností v Anatolii.\n\nV létě roku 1176 se Manuel rozhodl udeřit proti Seldžukům. Část armády poslal pod velením Andronika Vatatza ve směru na Amaseiu a sám pak vytáhl v čele ohromné válečné moci proti sultánovu hlavnímu městu, Ikoniu. Když pronikl údolím řeky Meandros do hornatého vnitrozemí Anatolie, sultán poděšený velikostí byzantské armády chtěl s Manuelem vyjednávat a vyslal poselstvo s poslední, velkorysou mírovou nabídkou. Většina zkušených velitelů se vyslovila pro přijetí návrhu. Poukazovali na riziko dlouhého pochodu s těžkými válečnými stroji – Byzantinci sebou táhli obléhací zařízení – skrze horské masívy, kde každá strategicky důležitá výšina bude obsazena Seldžuky. Bohužel ve vojsku byla také celá řada mladých šlechticů, kteří se z nedočkavosti a touhy po boji zasazovali o pokračování tažení. Císař nakonec vyslyšel jejich hlasy a dal pokračovat v pochodu na východ.\n\nObě trasy postupu ležely v silně zalesněném a hornatém terénu, ve kterém se Turci snadno skryli a nachystali zde byzantským jednotkám řadu léček. V jedné takové byla Vatatzova armáda polapena a zničena. Hlava jejího velitele byla poslána sultánovi. Kromě toho Turci spálili úrodu na polích a otrávili studny, aby co nejvíce ztížili Byzantincům postup. Sultán neustále znepokojoval byzantské vojsko drobnými přepady a pokoušel se jej vlákat do dlouhého a úzkého průsmyku Tzybritze poblíž zničené pevnosti Myriokefalon. Manuel se nakonec rozhodl jím projít, třebaže se musel stále obávat dalších přepadů a rovněž se mohl pokusit postavit se Turkům na blízké rovině u města Philomelion.\n\nManuel disponoval kolem 25 000 mužů (jejich celkový počet mohl být ale i dvojnásobný), včetně kontingentu z antiochijského knížectví a Maďaři. Armáda sestávala z předního voje, jezdectva, lučištníků a zbytku vojska. Pravé křídlo vedl Balduin z Antiochie, syn Raimunda z Poitiers a Manuelův švagr, levé Jan Kantakuzenos. Zadnímu voji velel sám Manuel. Kilič Arslán měl zhruba stejně silné vojsko, ovšem také zde není znám přesný počet.\n\nPrůsmyk byl tak úzký, že se vojsko při jeho průchodu 17. září roztáhlo do délky více než deseti mil. Byzantský předvoj byl první, který narazil na seldžucké vojáky, podařilo se mu však dostat skrz průsmyk jen s lehkými ztrátami. Zřejmě proto, že Turci ještě zcela nezaujali bojové postavení. Když předvoj dosáhl konce průsmyku, nacházel se zadní voj právě uvnitř. Turci mezitím obsadili obě strany podél průsmyku a Byzantinci se tak ocitli kompletně v pasti. Do tohoto okamžiku Seldžukové omezovali svoji aktivitu na nevýznamné přepady. Nyní udeřili. Ze všech stran se hnali dolů z kopců a současně zaměřili svoje smrtící šípy na soumary. Jejich mrtvá těla záhy učinila cestu zcela neprůchodnou, čímž byl ještě umocněn narůstající chaos v byzantských řadách. Vojáci byli tak silně namačkáni na sebe, že se brzy stěží mohli pohnout. Balduin z Antiochie se svým jízdním oddílem odvážně vyrazil do svahu vstříc nepřátelům a padl včetně téměř všech svých druhů. Kdyby Manuel projevil podobného bojového ducha, byla by záchrana možná. Avšak právě v tento rozhodující moment ho zcela opustila odvaha.\n\nPři jedné narychlo svolané bojové poradě oznámil ke zděšení ostatních velitelů svůj úmysl uprchnout. Andronikos Kontostefanos proti tomu důrazně protestoval a jeho slova se jako ozvěna okamžitě rozšířila v celém vojsku. Vytýkal Manuelovi, že chce nechat na holičkách vojsko, jehož zničení je důsledkem jeho vlastní nerozumnosti. Vzpírající se Manuel nakonec slíbil setrvat na místě. Jeho autorita však utrpěla těžký úder, z něhož se již nikdy nevzpamatovala. Za soumraku obnovili Seldžukové své útoky. Nějakou dobu se zdálo, že bitva skončí naprostým byzantským masakrem. Pak byl ale boj náhle zastaven a jeden turecký vyjednavač přivedl do císařského tábora skvostně vystrojeného koně jako dar svého pána císaři. Mimoto oznámil, že sultán nemá nejmenší zájem na dalším krveprolití a jestliže císař nechá zbourat pevnosti Dorylaeum a Sublaion, uzavře s ním sultán mírovou smlouvu. Manuela mohlo sotva potkat větší štěstí a ihned souhlasil.\n\nObě strany utrpěly zhruba stejně těžké ztráty. Manuelovy obléhací stroje byly Turky zajaty a zničeny. Byzantinci, bez jakékoliv prostředku k útoku na Ikonium, nebyli nyní schopní pokračovat v tažení. Podle Nikety Choniata se chtěl Manuel při zpátečním pochodu vyhnout bojišti, kdežto byzantští velitelé trvali na tom, aby se vrátili skrze něj, aby tak císař spatřil celý rozsah masakru. Ústup se tak pro Manuela změnil v mučivou trýzeň. Pevnost v Sublaionu nechal zbourat, jak bylo dohodnuto. Do Konstantinopole poslal zprávu, ve které přirovnal rozsah katastrofy k Mantzikertu, avšak, jak zdůraznil, na rozdíl od svého předchůdce Romana Diogena neupadl do zajetí a přijal mír nabízený sultánem.\n\nZůstává otázka, proč to vlastně sultán udělal, neboť jeho vojsko mělo jedinečnou příležitost byzantskou říši vojensky zlikvidovat. Tato záhada zůstane pravděpodobně navždy nevyřešena. Jeho vojsko zřejmě také utrpělo těžké ztráty a navíc si asi byl méně jistý výsledkem bitvy než Manuel. Zřejmě také počítal s tím, že v budoucnu bude potřebovat diplomatickou a vojenskou podporu Byzance. Rovněž zbourání obou uvedených pevností rozhodně nelze hodnotit jako nepatrný zisk, neboť se tím Seldžukům otevírala možnost nerušeně rozšiřovat svoji moc do údolí řek Sangarios a Meandros. Manuelovy naděje na znovuobnovení jeho vlády nad Malou Asií byly u konce. Podnikl sice ještě dvě menší (spíše obranná) tažení proti Turkům, avšak další velké válečné kampaně na východ se už neodvážil. Poničené byzantské vojsko se v budoucnu zmohlo nanejvýš na obranu vlastních hranic.\n\nPorážka u Myriokefala nabyla stejně jako v případě porážky u Mantzikertu rozměrů téměř legendární katastrofy. Ve skutečnosti se jednalo spíše o psychologickou než o vojenskou pohromu, přesto se však i po bitvě u Myriokefala měla rovnováha sil mezi Byzancí a Seldžuky postupně vychýlit ve prospěch Turků. Manuel se již nikdy neodvážil napadnout rúmský sultanát, naproti tomu Turci začali po jeho smrti v roce 1180 nezadržitelně postupovat na západ.\n\nJaké byly nakonec výsledky Manuelovy politiky na východě? Co se muslimského území týká, vůbec žádné – kromě jediné, zato ale kapitální chyby. Mírová smlouva se sultánem z roku 1162, o kterou Manuel tolik stál, umožnila Kiliči Arslánovi věnovat se jedenáct let vlastním záležitostem. Nesmírné množství zlata a stříbra, které Kilič Arslán obdržel během svého dřívějšího pobytu v Konstantinopoli, využil sultán k odstranění svých tureckých konkurentů a ustanovil se tak jediným a o to mocnějším vládcem východní Anatolie. Manuel zatím věnoval svoji pozornost různým ne příliš důležitým kampaním a dobrodružstvím v Itálii a Egyptě, místo aby se snažil vypořádat s pro Byzanc daleko naléhavějším seldžuckým problémem v Anatolii. Nadměrná velkorysost spojená s podivuhodnou krátkozrakostí vedla k tomu, že se Manuel namísto s mnoha bezvýznamnými emiráty, které by válčily mezi sebou, musel potýkat s jediným mocným soupeřem, který ho nakonec porazil. V průběhu samotného tažení učinil Manuel několik závažných taktických chyb: jednak zanedbal průzkum trasy postupu, jednak nedopřával příliš sluchu radám svých zkušených velitelů, což nakonec bylo příčinou toho, že zavedl své vojsko do léčky.\n\nPo Manuelově smrti se byzantská říše propadla do anarchie a již nikdy více nebyla znovu schopná přejít na východě do ofenzívy. Porážka u Myriokefala symbolizuje konec byzantských pokusů znovu dobýt anatolskou plošinu, která tak byla nyní pro říši navždy ztracena.\n\n"}
{"id": "120813", "url": "https://cs.wikipedia.org/wiki?curid=120813", "title": "Germanistika", "text": "Germanistika\n\nGermanistika je filologicky zaměřený obor, který se zabývá studiem německého jazyka, německou literaturou, kulturou a dějinami německy mluvících zemí.\n\nModerní germanistika je dnes nejčastěji považována za kombinaci tří dílčích oborů – německé jazykovědy, starší německé literární vědy a nové německé literární vědy. V minulosti zahrnovala germanistika studium i ostatních germánských jazyků a v širším významu označuje termín germanistika tato studia i dnes.\n\n"}
{"id": "120815", "url": "https://cs.wikipedia.org/wiki?curid=120815", "title": "Podgora", "text": "Podgora\n\nPodgora je opčina ležící ve Splitsko-dalmatské župě v Chorvatsku, situované na pobřeží Jaderského moře 65 km jižně od Splitu a 135 km severně od Dubrovníku. Je součástí Makarské riviéry. Žije zde (dle sčítání lidu z roku 2011) 2 518 obyvatel.\n\nEkonomika Podgory je založena na cestovním ruchu. Se čtyřmi hotely má 4krát více pokojů než stálých obyvatel.\n\nKromě vlastního města opčina zahrnuje také sídla Drašnice, Gornje Igrane, Igrane a Živogošće.\n\nPodgora byla poprvé písemně zmíněna v roce 1571 po námořní bitvě u Lepanta, ve které křesťanské válečné loďstvo s přispěním Benátek porazilo loďstvo Osmanské říše. Po tomto vítězství získaly Benátky 30 přímořských osad v Dalmácii včetně Podgory.\n\nJeště v 19. století byla Podgora zmiňována jako malá rybářská vesnice. Je rodištěm Dona Mihovila Pavlinovice, kněze, politika a spisovatele; prvního, kdo v dalmatském parlamentu hovořil chorvatsky a požadoval sjednocení Dalmácie a tehdejšího Chorvatska. Za druhé světové války bylo v Podgoře zřízeno první partyzánské námořnictvo, na jehož počest byl nad zdejším přístavem postaven památník.\n\nPodgora |\nČaklje\n"}
{"id": "120817", "url": "https://cs.wikipedia.org/wiki?curid=120817", "title": "Claudius Bombarnak", "text": "Claudius Bombarnak\n\nClaudius Bombarnak \"(1892, Claudius Bombarnac)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nKniha vypráví příběh reportéra časopisu \"Dvacáté století\" Claudia Bombarnaka, který dostane na své poměrně příjemné služební cestě v Gruzii nenadálý příkaz od své redakce zúčastnit se 14denní cesty vlakem po veliké transasijské dráze z města Uzun Ada v dnešním Turkmenistánu na východním břehu Kaspického moře do Pekingu v Číně, aby mohl popsat její průběh a své zážitky na ní. Chtě nechtě se musí vydat z Tbilisi do Baku a pak lodí na protější stranu Kaspického moře. Ve vlaku se seznámí s celou řadou „zajímavých“ osob, jako je ruský major, arogantní anglický sir a také německý baron Weißschnitzerdörfer, který chce uskutečnit cestu kolem světa za 39 dnů, a proto věčně pospíchá (má však neustále smůlu, všechny plánované spoje vždy zmešká). Claudius Bombarnak dokonce objeví v bedně schovaného černého pasažéra Rumuna Kinka, který se chce tímto způsobem dostat do Pekingu a oženit se tam. Bombarnak mu slíbí, že ho neprozradí a že mu v této obtížné situaci bude dokonce pomáhat.\n\nV Ašchabadu je k vlaku připojen další vagón, ve kterém má být rakev s mrtvolou významného mandarina. Zároveň nastoupí dva noví cestující, tajemný Seigneur Faruskiar, ze kterého se vyklube vysoký úředník železniční správy, a jeho pomocník Ghangir. Claudius Bobarnac sdělí tyto skutečnosti své redakci a brzy pak dostane od ní telegram, ve kterém se tvrdí, že v novém vagónu není žádná mrtvola, ale císařský poklad, který se vrací z Persie do Číny, a který má Faruskiar hlídat.\n\nProtože vlak na své cestě projíždí mnoha zajímavými městy (jako je např. Buchara, Samarkand, Taškent nebo Kašgar), využívá toho Verne k výkladu o historii těchto měst, o pozoruhodných stavbách a zvycích obyvatelstva apod. Převážná část knihy tak uplyne bez většího vzruchu.\n\nTeprve v závěru se příběh poněkud zdramatizuje. Vlak totiž musí v Číně překonat území, které je ovládáno lupiči vedenými neblaze proslulým Ki Tsangem. Když je vlak přepaden, cestující se postaví lupičům na odpor. Faruskiar dokonce v souboji Ki Tsanga usmrtí a lupiči prchnou. Faruskiar je tak všemi považován za hrdinu. Poslední večer před koncem cesty však Claudius Bombarnak, který navštíví Kinka v jeho úkrytu v zavazadlovém voze, náhodou vyslechne rozhovor mezi Faruskiarem a Ghangirem a zjistí, že Faruskiar se rozhodl zmocnit se pokladu. Plánuje zavraždit strojvedoucího a topiče a vlak zavést na vedlejší kolej, kde by se zřítil z nedokončeného mostu. Bombarnak s Kinkem sice nedokáže zabránit vraždě posádky lokomotivy a ani zavedení vlaku na vedlejší kolej, ale podaří se mu lokomotivu včas zastavit. Seigneur Faruskiar a Ghangir však zmizí.\n\nRomán končí v Pekingu svatbou Kinka, který se šťastně dostal ke své nastávající. Na svatbě nechybí ani baron Weißschnitzerdörfer, který opět zmeškal své dopravní spojení, takže jeho cesta kolem světa trvá již 147 dnů.\n\nKnihu \" Claudius Bombarnak\" ilustroval Léon Benett.\n\nMapy z původního francouzského vydání románu.\n\n\n"}
{"id": "120818", "url": "https://cs.wikipedia.org/wiki?curid=120818", "title": "Jašima (1896)", "text": "Jašima (1896)\n\nJašima (: ) byla bitevní loď typu predreadnought japonského císařského námořnictva. Společně se sesterskou lodí \"Fudži\" náležela k třídě \"Fudži\". Byla jednou z šesti japonských bitevních lodí (\"Fudži\", \"Jašima\", \"Šikišima\", \"Hacuse\", \"Asahi\" a \"Mikasa\"), které tvořily hlavní námořní údernou sílu Japonska v rusko-japonské válce v letech 1904-1905. Kariéra \"Jašimy\" byla velmi krátká.\n\n\"Jašima\" a její sesterská loď \"Fudži\" byly první dvě japonské bitevní lodě. Protože samo Japonsko ještě nebylo schopno stavět velké, moderní válečné lodě, byla \"Jašima\" objednána v roce 1894 v britských loděnicích Armstrong, Mitchell & Co..\n\n\"Jašima\" byla dodána v roce 1897 a po vypuknutí rusko-japonské války spadala pod velení kontradmirála Tokioki Našiby.\n\nDne 14. května 1904 admirál Našiba vyplul na moře s bitevními loděmi \"Hacuse\" (vlajková loď), \"Šikišima\" a \"Jašima\", křižníkem \"Kasagi\" a kurýrním plavidlem \"Tacuta\", aby pomohl japonským silám při blokádě přístavu Port Arthur. Ráno 15. května dorazila eskadra na vzdálenost 15 mil od Port Arthuru. Zde Našiba nařídil křižovat severovýchodním směrem před vjezdem do přístavu. Tento kurs ho ale zavedl přímo do minového pole, které zde položila ruská minonoska \"Amur\". Minové pole leželo dále od přístavu, než jak jeho polohu naplánoval velící ruský admirál Vitgeft, protože kapitán \"Amuru\" jeho rozkaz neuposlechl. Téměř současně bitevní lodě \"Hacuse\" a \"Jašima\" narazily na miny a \"Hacuse\" se okamžitě potopila přímo před zraky přihlížejících Rusů. \"Jašima\" se na hladině udržela ještě několik hodin, a tak se dokázala vzdálit z dohledu Port Arthuru, než se také potopila. Ztráta \"Jašimy\" byla více než rok japonským námořnictvem před veřejností utajována. Šlo o jednu z největších námořních ztrát, kterou Japonsko v této válce utrpělo – během jednoho okamžiku přišlo o třetinu svých nejmocnějších lodí.\n\n"}
{"id": "120826", "url": "https://cs.wikipedia.org/wiki?curid=120826", "title": "Dolní Bojanovice", "text": "Dolní Bojanovice\n\nDolní Bojanovice (německy \"Unter Bojanowitz\"; \"Unter Boganowitz\") jsou obec v okrese Hodonín v Jihomoravském kraji, 8 km západně od Hodonína. Žije zde obyvatel. \n\nPrvní písemná zmínka o obci pochází z roku 1196.\n\nPošta v obci byla založena 16. ledna 1892.\n\nPo komunistickém puči v obci sídlila odbojová skupina Skauta pod vedením Pavla Hubačky, jejíž členové 4. ledna 1950 v Hodoníně zastřelili příslušníka StB Aloise Dyčka. StB v odvetu zatkla 14 lidí. Někteří z nich byli nelidsky mučeni, padl trest smrti i třicetileté žaláře.\n\nV letech 2010 až 2014 byl starostou Vlastimil Jansa (STAN). Na ustavujícím zasedání zastupitelstva v listopadu 2014 byla do této funkce zvolena Eva Rajchmanová (KDU-ČSL). Ta byla do této funkce opětovně zvolena 29. října 2018.\n\nV současnosti se v obci nachází muzeum \"Slovácká chalupa\", knihovna, základní škola spolu s mateřskou školou, základní umělecká škola, kterou navštěvují děti ze širokého okolí a Penzion Václav. Také se tu nalézá lokalita „Pod Čaganovem“, kde jsou umístěny slovácké búdy a vinice.\n\nV obci jsou každoročně pořádány různé kulturní akce, jako např. Svatováclavské hody, Zarážání hory, Zahrávky, Hodky, Dívčí vínek, Krojový výlet apod. Také zde často probíhají výstavy různého druhu, ať už umění (např. obrazy, řezbářství), fotografií - i z cizích zemí, šití krojů a zahrádkářské výstavy. Každou sezónu promítá zdejší letní kino. Jednou za dva roky probíhá akce \"Žně našich předků\", která ukazuje průběh žní tak, jak je dělali předkové.\n\nZákladní uměleckou školu navštěvuje až tři sta žáků, kteří se učí zpívat, tančit i malovat. Známá je mládežnická dechovka, mladá cimbálka a pěvecké sbory dětí. Kulturní život v obci je bohatý, pravidelné koncerty jsou navštěvovány četnými posluchači, stejně jako vystoupení ochotnických představení. Několik cimbálových kapel působí i v zahraničí, stejně jako dechové kapely, z nichž nejznámější jsou Bojané nebo Šohajka.\n\nBohatá je i činnost Odboru občanských záležitostí na místní radnici. Na vysoké úrovni je pedagogická činnost na základní škole. Vybavena četnými knihovními fondy je místní knihovna. Po celý rok jsou aktivní různé společenské organizace. Kulturní akce pořádají myslivci, hasiči, sportovci. Samotná obec postavila za dobrovolné práce občanů řadu sportovních zařízení. V okolí je k výběru nemálo cyklostezek.\n\nCírkevní rok má podporu většiny obyvatel a od narození Krista jsou pořádány církevní akce po celý rok stále za četné návštěvy nejen starších lidí. Svatováclavský sbor a orchestr působí nejen při bohoslužbách, ale v jeho repertoáru je mnoho i světských skladeb, které těleso předvádí při různých příležitostech. Působí zde již sto padesát let.\n\nV letech 2015 až 2017 bylo nákladem 14 milionů korun opraveno zdejší zdravotnické středisko. V přízemí jsou ordinace praktického a dětského lékaře, masérka a kosmetička, v patře sedm bytů s asistencí.\n\nSoučástí vesnice jsou i vinné sklepy na Horním konci, V předních, Pod ořechama a Pod Čaganovem. Z velké části mají bohaté zdobení žuder slováckými ornamenty. Vinařství má staletou tradici, obzvláště v pěstování ryzlinku, který býval jedním z nejlepších v Rakousko-Uhersku. V roce 1907 zde bylo založeno nejstarší vinařské družstvo Zádruha, jehož sklepy byly údajně za třicetileté války vyvedeny do vedlejšího Poddvorova a podle pověstí podzemní chodby vedly až k Pálavě.\n\n\n"}
{"id": "120827", "url": "https://cs.wikipedia.org/wiki?curid=120827", "title": "Láios", "text": "Láios\n\nLáios ( , ) byl v řecké mytologii syn thébského krále Labdaka a vnuk zakladatele Théb Kadma. Byl následníkem trůnu po Labdakovi a stal se thébským králem.\n\nKdyž Láiův otec Labdakos předčasně zemřel, byl chlapec ještě mladý a nedospělý pro převzetí královské moci, vlády se proto ujal strýc Nykteus a a po něm jeho bratr Lykos.\n\nLáiovou manželkou se stala Iokasté, dcera hrdiny Menoikea. Král Láios nechtěl mít děti, protože podle věštby se od nich měl dočkat záhuby. Chtěl však následníka trůnu a unesl proto Chrýsippa, syna élidského krále Pelopa. Chrýsippos však spáchal sebevraždu (nebo ho snad zabili jeho bratři Átreus a Thyestés). Král Pelops zato Láia proklel a předpověděl mu, že zahyne rukou svého syna.\n\nKdyž se Iokasté po mnoha letech narodil syn, král Láios z obavy před věštbou poručil ho pohodit v lese, svázal mu nohy a ještě mu nechal probodnout chodidla. To se však nestalo, chlapce se ujal pastýř a odevzdal ho korinthskému králi Polybovi. Ten jej přijal za vlastního a dal mu jméno Oidipús. Když Oidipús dospěl a pátral po svém původu, nedozvěděl se v Delfách nic o minulosti, ale předpověď do budoucna byla děsivá: zavraždí svého otce a ožení se s vlastní matkou. Proto se nevrátil k Polybovi a jeho manželce Meropé, ale vydal se do Théb. A tam se proroctví vyplnilo: zabil neznámého starce aniž by tušil, že to byl král Láios, jeho otec. Později si vzal za ženu Láiovu vdovu Iokasté.\n\nKletba élidského krále Pelopa se vyplnila a postihla Láiův rod až do třetího pokolení. Jejím konečným důsledkem byla nakonec válka, která přivodila pád mocných a pyšných Théb.\n\n"}
{"id": "120828", "url": "https://cs.wikipedia.org/wiki?curid=120828", "title": "Makarská riviéra", "text": "Makarská riviéra\n\nMakarská riviéra je pás dalmatského pobřeží Jaderského moře, dlouhý okolo 60 kilometrů, avšak pouze několik kilometrů široký. Nachází se těsně pod štíty masivu Biokovo. Slunečné podnebí a dlouhé oblázkové pláže činí z této oblasti populární turistickou destinaci. Makarská riviéra je vymezena na severozápadě městem Omiš a na jihovýchodě deltou řeky Neretvy. Oblast trpí poměrně častými lesními požáry. Mezi letoviska riviéry patří (v závorce počet stálých obyvatel dle sčítání lidu 2001):\n\n"}
{"id": "120831", "url": "https://cs.wikipedia.org/wiki?curid=120831", "title": "William Gallas", "text": "William Gallas\n\nWilliam Gallas (* 17. srpna 1977 v Asnières-sur-Seine, Francie) je bývalý francouzský fotbalový obránce, který naposledy nastupoval za australský tým Perth Glory.\n\nDo Chelsea jej přivedl v květnu 2001 někdejší trenér Claudio Ranieri za 6,2 milionů liber. Tehdy si vybral dres s číslem 13, protože jej nosil i ve svém předešlém působišti Marseille. Pod Ranieriho taktovkou spolupracoval v obraně s Marcelem Desaillym, později nejčastěji s Johnem Terrym.\n\nV Chelsea se z něj stal jeden z nejlepších obránců, jeho hlavní předností je přehled ve hře a rychlost, jako jeden z mála je schopen udržovat tempo i s takovým útočníkem jako je Thierry Henry.\n\nKvůli zranění Wayneyho Bridge v sezóně 2004/05 byl přesunut ze středu obrany na levý kraj, kde po pár zápasech dával v médiích jasně najevo, že se mu tato pozice nelíbí, a proto se o něj začaly zajímat přední evropské týmu v čele s Barcelonou. Později koupil José Mourinho Asiera del Horna a Gallas se mohl opět vrátit na své místo vedle Terryho do středu obrany.\nMožná nejzvláštnější moment v kariéře zažil Gallas 11. března 2006, kdy vstřelil v utkání s Tottenhamem Hotspur nádherný gól, ale také se v něm zranil.\nV létě 2006 spekulace o jeho odchodu značně zesílily, jelikož do týmu přišel Michael Ballack, který také dostal Gallasův dres s třináctkou. Navíc 1. srpna 2006 vyšla do médií zpráva, že Gallas na turné po USA vůbec neodcestoval.\n\nNicméně o pár dní později, kdy se pořádal tradiční den otevřených dveří v Chelsea takzaný \"Blue Day Out\", přivitali fanoušci Gallase s nadšením a s potleskem ve stoje. Jeho šance, že si zahraje prudce klesly, jelikož do týmu přišel holandský obránce Khalid Boulahrouz.\n\nProto se stal součástí dohody o výměně hráčů. Do Chelsea přišel z Arsenalu Ashley Cole, Gallas odešel opačným směrem.\n\nV létě 2010 se nedohodl na nové smlouvě v Arsenalu, proto odešel jako volný hráč. Poté odešel do svého již třetího londýnského klubu Tottenham Hotspur FC.\n\nKoncem října 2013 se po úspěšných testech dohodl na smlouvě v australském klubu Perth Glory. Podepsal jednoletou smlouvu.\n\nGallas byl jedním ze stálých členů francouzské fotbalové reprezentace. Zahrál si na mistrovství světa i Evropy. Reprezentoval Francii i v roce 1997 na juniorském světovém šampionátu.\n\nGallas byl také jedním z hráčů, kteří po semifinále na mistrovství světa ve fotbale v roce 2006 proti Portugalsku kritizovali soupeřův nečistý styl hry s mnoha zákeřnými fauly.\n\n"}
{"id": "120832", "url": "https://cs.wikipedia.org/wiki?curid=120832", "title": "Živogošće", "text": "Živogošće\n\nŽivogošće je vesnice a přímořské letovisko na Makarské riviéře, ležící mezi Makarskou a Drvenikem (jižní Dalmácie, Chorvatsko). Administrativně náleží pod opčinu města Podgora ve Splitsko-dalmatské župě.\n\nŽivogošće má tři pobřežní letoviska a to Porat, Mala Duba a Blato\n\nNejmenší ze všech tří osad. Jsou zde oblázkové pláže s pozvolným vstupem do moře. V osadě jsou služby jako restaurace, obchod nebo kavárna.\n\nPrázdninová osada je tvořena domy místních obyvatel, apartmány i restaurací s obchodem. Na jižním pobřeží se nacházejí kempy. Dominantou Blata je přístav.\n"}
{"id": "120835", "url": "https://cs.wikipedia.org/wiki?curid=120835", "title": "Antonín Stamic", "text": "Antonín Stamic\n\nAntonín Stamic, celým jménem Antonín Tadeáš Jan Nepomuk Stamic (narozen v Německém Brodu, zde pokřtěn 27. listopadu 1750 – zemřel pravděpodobně v Paříži či Versailles před rokem 1809) byl český houslista, violista a hudební skladatel.\n\nNarodil se v Německém Brodu jako syn houslisty a skladatele Jana Václava Stamice. Jan Antonín Stamic přijel s manželkou, synem Karlem a dcerou Marií ze svého bydliště v Mannheimu do Německého Brodu v koncem roku 1749 na obřad uvedení svého bratra Antonína Tadeáše do úřadu děkana. Během návštěvy se zde narodil 27. listopadu 1750 syn Antonín Tadeáš Jan Nepomuk. \n\nHudbě jej učil zprvu otec spolu s jeho bratrem Karlem. Po smrti otce v roce 1757 jejich výuku převzal Christian Cannabich, skladatel a kapelník mannheimského orchestru. V roce 1764 se stal Antonín Stamic druhým houslistou Mannheimského orchestru. Po roce 1770 koncertoval s bratrem v Paříži a postupně se prezentoval také jako skladatel. V květnu 1777 byla v Concert Spirituel uvedena jeho \"Symfonie pro hoboj a fagot\" a v následujícím roce jeho violové koncerty. V letech 1782 - 1789 působil jako houslista v královské kapli zámku ve Versailles. Byl výborným pedagogem a k jeho žákům patřili mj. Rodolphe Kreutzer či Bedřich Vilém Pixis. \n\nOd roku 1789 údajně trpěl psychickou nemocí. O jeho dalším životě není nic známo. Poslední zmínka je z roku 1796, kdy uspořádal benefiční koncert pro své přátele. Zemřel mezi lety 1796-1809. Datum jeho úmrtí se odvozuje z dochovaných dopisů, které v r. 1809 psala vdova po Antonínu Stamicovi a v nichž se zmiňuje o penzi, která jí byla po smrti manžela přidělena. \n\nJeho dílo zahrnuje na 12 symfonií, 50 smyčcových kvartet, 20 houslových koncertů, 4 koncerty pro klavír, flétnu aj. \n\nV literatuře jsou značné rozpory v životopisech a vzájemných vztazích jednotlivých členů rozvětvené rodiny Stamiců. Z toho vyplývají i nepřesnosti při identifikaci skladeb.\n\n\n"}
{"id": "120837", "url": "https://cs.wikipedia.org/wiki?curid=120837", "title": "Zlatnice (přírodní památka)", "text": "Zlatnice (přírodní památka)\n\nPřírodní památka Zlatnice se nachází v Praze na skalách nad Šáreckým údolím. Byla vyhlášena 29. dubna 1968 Národním výborem hl. města Prahy a spravuje ji AOPK Praha. Pojmenována je podle nedaleké barokní usedlosti Zlatnice. PP Zlatnice je součástí Přírodního parku Šárka-Lysolaje.\n\nSkalnatý ostroh s vřesovištěm a některými chráněnými druhy rostlin – význačný krajinný útvar.\n\nDlouhodobým cílem je udržení odumírajícího vřesoviště a dále pak stabilizace nevelkých výskytů xerotermních trávníků na temeni a JZ svahu.\nÚzemí PP je útočištěm pozoruhodných zejména stepních hmyzích společenstev.\n\nV západní části PP se nalézá studánka Zlatnice, studánka se stabilním, ale slabým výtokem vody kdysi vyvěrala u kapličky (dlouhodobě neudržovaná a proto zřícená).\n\n\n"}
{"id": "120841", "url": "https://cs.wikipedia.org/wiki?curid=120841", "title": "Nykteus", "text": "Nykteus\n\nNykteus (latinsky \"Nycteus\") byl v řecké mytologii thébský král, syn a nástupce krále Hyriea.\n\nNykteus byl tchánem Polydóra, následníka zakladatele a vládce Théb Kadma. Jelikož Polydóros předčasně zemřel, odporučil syna Labdaka do péče Nyktea. Když však Labdakos také brzy zemřel, zůstal po něm mladičký syn Láios a ten ještě nedospěl pro převzetí královské moci, ujal se vlády Nykteus. Ani jeho vládnutí netrvalo dlouho, po jeho smrti se thébským králem stal jeho bratr Lykos. \nNykteus měl dceru Antiopu, krásnou dívku, se kterou Zeus zplodil syny Amfíona a Zétha. Oba se později stali thébskými králi. \n\nJiné verze však uvádějí, že Nykteus byl pouze nevlastním otcem Antiopy, vlastním otcem jí byl říční bůh Asópos. Ten byl synem Titána Ókeana a jeho manželky Téthys. Kromě Antiopy byl také otcem nymfy Aigíny. \n\n"}
{"id": "120843", "url": "https://cs.wikipedia.org/wiki?curid=120843", "title": "Tibetský buddhismus", "text": "Tibetský buddhismus\n\nBuddhismus se do Tibetu poprvé dostal v 7. století, avšak plně se rozvinul až v 8. století zásluhou indických učenců, buddhistického pandity Šantarakšity a velkého duchovního mistra Padmasambhavy. Pod vlivem těchto a mnohých dalších indických učenců, praktikujících v Indii buddhismus ovlivněný tradicí tantry, se v Tibetu rozšířila především forma vadžrajánového buddhismu, tzv. „cesta tajemné mantry“. V tomto období, které se nazývá „první šíření“ buddhismu, byl postaven první klášter Samjä a přeloženy mnohé buddhistické texty do tibetštiny. Doba rozkvětu byla však za krále Langdarmy vystřídána pronásledováním a úpadkem. Tradice raného období dnes uchovává pouze nejstarší škola tibetského buddhismu zvané Ňingmapa.\n\nV 11. století následovala vlna „druhého šíření“. Obnovily se vztahy s indickými učenci a začaly vznikat nové školy a tradice. Učenec Atíša dal základ hnutí Kadampa, které se později stalo hlavním zdrojem pro školu Gelugpa. Marpa přinesl do Tibetu učení školy Kagjüpa a přibližně ve stejnou dobu byla založena škola Sakjapa.\n\nBuddhismus v Tibetu se tradičně rozděluje do čtyř hlavních proudů: Ňingmapa, Kagjüpa, Sakjapa a Gelugpa. Ty se dělí na množství řádů a podškol. Každá má svého duchovního vůdce a vlastní styl výuky a praxe, který odpovídá potřebám různých lidí.\n\nŇingmapa, (doslova „stará“) se také nazývá „řád červených čepic“. Vznikla v první vlně šíření buddhismu. Nejvýznačnější postavou tohoto řádu je Padmasambhava, který v předtuše budoucího stíhání buddhistů za krále Langdarmy ukryl množství vadžrajánových textů. Terma - jak se ukrytému textu říká, bude podle tradice objevena tehdy, až dozraje čas k jejímu pochopení. Hlavní učení Ňingmapy je dzogčhen (tib., skt. mahá ati, Velká dokonalost).\n\nKagjüpa se v Tibetu rozšířila díky Marpovi, který přinesl z Indie více odkazů od různých učitelů. Mezi hlavními těmito učiteli byl Náropa a Maitripa. Marpa nauky přeložil do tibetštiny a sloučil je do uceleného systému. Marpovým hlavním žákem byl Ngagpa a básník Milaräpa, který díky tomu, že praktikoval v jeskyních v obzvlášť tvrdých podmínkách je typickým představitelem Ngagpa. Mezi Milaräpovy hlavní žáky patřil buddhistický mnich Gampopa. Gampopovým žákem byl Düsum Khjenpa, kterého Gampopa rozpoznal jako prvního karmapu. Karmapa se stal prvním, který se vědomě znovuzrozuje a v dnešních době je hlavou linie Karma Kagjü jeho 17. inkarnace. Hlavním učením školy Kagjü je Velká pečeť (skt. \"mahamudra\", tib. \"čhagčhen\").\n\nSakjapa nese své jméno podle kláštera Sakja („Šedá země“), který leží jihozápadně od Žikace. Tato škola získala na krátkou dobu i světskou moc nad Tibetem. Hlavním učením je lamdre - cesta a výsledek. Hlavou linie je Sakja Tričhen rinpočhe.\n\nGelugpa, v překladu „Škola ctnostných tradic“, byla založena ve 14. století Congkhapou, který navázal na učení školy Kadampy. Gelugpě se podle pokrývek hlavy říká „řád žlutých čepic“. Mezi známé postavy této školy patří pančhenlama a dalajláma, který je zároveň světským vládcem Tibetu. Titul dalajláma (doslova „oceán moudrosti“) poprvé udělil 3. dalajlámovi mongolský chán. Dnešní, v pořadí již 14. dalajláma Tändzin Gjamccho, se od roku 1959 zdržuje v indickém exilu.\n\nOd 19. století se objevují výraznější snahy překonat rozdíly a spory mezi jednotlivými školami a soustředit se na to, co mají společné. Jedním z velmi známých představitelů tohoto tzv. hnutí rime byl například Dilgo Khjence rinpočhe.\n\n"}
{"id": "120844", "url": "https://cs.wikipedia.org/wiki?curid=120844", "title": "Sućuraj", "text": "Sućuraj\n\nSućuraj () je opčina na východním cípu chorvatského ostrova Hvar, vzdálené 5 km od dalmatského pobřeží a 77 km od města Hvar. Opčina zahrnuje kromě vlastního sídla dvě sídla Bogomolje a Selca kod Bogomolja.\n\nV Sućuraji žije 463 stálých obyvatel. Mezi hlavní ekonomické aktivity patří cestovní ruch a rybolov. Sućuraj je oficiálním centrem východní části ostrova Hvar.\n\nSućuraj vznikl před zhruba 2300 lety, ačkoliv byl v průběhu dějin několikrát zničen a postaven nanovo. Prvními známými obyvateli byli Illyrové; ve 3. století př. n. l. zde měla domov jejich královna Teuta. V 7. a 8. století vesnici kolonizovali Chorvati, kteří zde žijí dodnes. Sućuraj v historii padl nesčetněkrát: podmanili si ho Illyrové, Římané, Chorvati, Benátčané, Francouzi, Rakušané i Italové. Ještě ve 20. století byl Sućuraj rozdělen mezi 6 různých zemí. Nejstarší budovou v Sućuraji je Augustýnský (dnes Františkánský) klášter. Období jeho původní výstavby není známo, ale poprvé byl přestavěn roku 1309 a následně až roku 1994. Sućuraj dostal jméno podle kostela Sv. Jiří, jež je zmiňován ve Hvarském výnosu z roku 1331. Tento kostel byl na konci 19. století zničen, ale na jeho místě byl vystavěn nový. Většina obyvatel města sem přišla z dalmátského pobřeží v 15. století, při útěku před Osmany. Od té doby až dosud přežil kostel Sv. Antonína, postavený roku 1663, stejně jako stará benátská pevnost (zbudovaná 1613). Dnes plní Sućuraj funkci trajektového spojení s Drvenikem v Makarské riviéře.\n"}
{"id": "120852", "url": "https://cs.wikipedia.org/wiki?curid=120852", "title": "Dům Sovětů (Kaliningrad)", "text": "Dům Sovětů (Kaliningrad)\n\nDům Sovětů ( ) v Kaliningradu je velká mnohopatrová betonová stavba a jeden ze symbolů města. Nachází se ve čtvrti Altstadt ( ). \n\nBudova byla postavena po roce 1945, když Sovětský svaz obsadil Východní Prusko. Po obsazení se na místě budoucí budovy nacházely ruiny starého hradu, ty byly nakonec roku 1969 odstřeleny. O rok později začala tedy stavba celé veliké budovy, kde měly sídlit jako úřady pro město, tak i pro jeho oblast.\n\nPodloží stavby však nedosahovalo dostatečné pevnosti, postupně se objevily problémy se statikou a stavba nakonec musela být v druhé polovině 80. let zastavena. Přestože v časech perestrojky existovaly jisté plány jak \"Dům Sovětů\" využít, nerealizoval se žádný. Po roce 1991 se začalo o budově otevřeně mluvit jako o symbolu komunistické zrůdnosti vůči bývalému německému městu a jeho předválečných památkách.\n\nI přes mnohé spory mezi investory a městem se podařilo nakonec budovu dokončit. Nebylo to sice podle plánu, to měl již být dům otevřen roku 2005 k 750. výročí založení města, ale o rok později. V současnosti tu mají vzniknout obchodní prostory.\n"}
{"id": "120853", "url": "https://cs.wikipedia.org/wiki?curid=120853", "title": "Ivo Lukačovič", "text": "Ivo Lukačovič\n\nIvo Lukačovič (* 7. února 1974, Praha) je zakladatel a hlavní vizionář firmy Seznam.cz, a. s., a také její 100% vlastník. Podle české mutace časopisu \"Forbes\" je šestnáctým nejbohatším Čechem s majetkem okolo 16,5 miliardy korun.\n\nNarodil se a žije v Praze. Vystudoval SSPŠ. Studoval na ČVUT, ale studium ukončil po 7 letech ve 4. ročníku. Během studií potkal také Pavla Zimu, který později působil v nově založené firmě jako technický a od srpna 2006 výkonný ředitel. V roce 1995 začal v jazyce Perl psát vlastní katalog internetových stránek a v roce 1996 jej spustil na adrese Seznam.cz. Od roku 2000 je předsedou představenstva společnosti Seznam.cz, a. s. Jako fyzická osoba nevlastnil dlouho žádnou nemovitou věc, od roku 2007 nakoupil dva domy, několik bytů na Smíchově a pozemky u sportovního letiště Praha-Točná.\n\nV průběhu roku 2008 se objevila řada spekulací o plánech na prodej Seznamu, ale Lukačovič tvrdil, že firmu prodat nechce, naopak v roce 2016 získal opět kontrolu nad 100% akcií společnosti. V roce 2011 založil start-up „Citationtech“, který z leteckých snímků vytváří 3D mapy a v roce 2014 naprogramoval projekt „Windyty“ (dnes Windy), globální server pro vizualizaci situace a předpovědi počasí. V průběhu let 2010 až 2015 zrekonstruoval historický letoun Lockheed Electra 10A, který patřil J. A. Baťovi a v roce 2015 pak spolu se svým bratrem s letounem přeletěl z kanadského Toronta, kde zůstalo od konce války, přes severní Atlantik na letiště Točná. Letadlo by mělo být součástí soukromé sbírky letiště Točná. Zajímá se o projekt OpenStreetMap.\n\nRád cestuje, zejména do exotických krajin. Ze sportů se věnuje nejčastěji jízdě na kole, či výletům do přírody, kde přespává „pod širákem“. Rád čte, od braku až po vážnou literaturu. Kromě toho vlastní také pilotní průkaz na sportovní letadla, trysková letadla a vrtulníky. Od roku 2005 do začátku roku 2010 psal blog, zejména o počítačích, létání a fotografovaní; později jej zrušil.\n\n"}
{"id": "120855", "url": "https://cs.wikipedia.org/wiki?curid=120855", "title": "Stacionární bod", "text": "Stacionární bod\n\nJako stacionární bod funkce formula_1 se označuje každý bod formula_2 jejího definičního oboru, v němž je první derivace této funkce nulová, tzn. ve stacionárním bodě platí:\n\nnebo v tomto bodě první derivace neexistuje. Pokud zde má graf funkce tečnu, je rovnoběžná s osou \"x\": funkce zde „zastavuje“ svůj růst nebo pokles (odtud název).\n\nStacionární body jsou zkoumány při vyšetřování průběhu funkce.\n\n"}
{"id": "120857", "url": "https://cs.wikipedia.org/wiki?curid=120857", "title": "Alexandr Fjodorovič Možajskij", "text": "Alexandr Fjodorovič Možajskij\n\nAlexandr Fjodorovič Možajskij (rusky Александр Фёдорович Можайский) (9. března / 21. března 1825 Kotka - 20. března / 1. dubna 1890 Petrohrad) byl ruský námořní důstojník a vynálezce, konstruktér prvního parou poháněného letadla. Své pokusy prováděl dvacet let před letem bratří Wrightů.\n\nMožajskij pocházel z rodiny námořního důstojníka. Absolvoval Námořní akademii a po vyřazení (1841) sloužil v ruském námořnictvu. - Od roku 1860 se zabýval myšlenkou létání.\n\nMožajského letadlo byl třívrtulový jednoplošník s jednou velkou vrtulí vpředu, kterou poháněl jeden parní motor o výkonu 10 k a dvěma menšími vzadu, poháněnými druhým motorem o výkonu 20 k. Křídla tohoto letounu, s celkovým rozpětím přibližně 22,8 m, neměla zakřivený profil, takže nemohla pomocí něho vyvozovat vztlak. Zdrojem vztlaku těchto křídel byl pouze úhel náběhu. V letech 1882-1884 s ním provedl několik pokusů, při nichž prý letoun po rozjezdu ze šikmé rampy provedl krátké skoky do 30 m.\n\nI přes to, že sovětská propaganda ve 20. století roli Možajského velmi přecenila a vydávala jej za jediného vynálezce letadla, je jedním z velmi významných průkopníků letectví.\n\n"}
{"id": "120858", "url": "https://cs.wikipedia.org/wiki?curid=120858", "title": "Abbotsford (Skotsko)", "text": "Abbotsford (Skotsko)\n\nAbbotsford je jedna z prvních velkolepých budov postavených na řece Tweed. Stavba byla postavena západním směrem od Melrose, jež je hraničním městem mezi Skotskem a Anglií, v letech 1812 až 1824. O investování stavby se postaral majitel v osobě spisovatele a básníka Waltera Scotta. O vzhled zase anglický architekt William Atkinson.\n\nDílo je otevřené veřejnosti a je součástí skotského historického bohatství. Ve sbírce děl lze najít až 9 000 svazků knih a několik význačných historických zbraní a relikvií.\n\n"}
{"id": "120862", "url": "https://cs.wikipedia.org/wiki?curid=120862", "title": "Celostátní dráha", "text": "Celostátní dráha\n\nCelostátní dráha je železniční dráha, kterou v České republice definuje zákon č. 266/1994 Sb., o dráhách, jako dráhu, „která slouží mezinárodní a celostátní veřejné železniční dopravě a je jako taková označena.“ Zatímco o regionálních dráhách se mluví a píše v množném čísle, celostátní dráha je v republice jedna, tvořená všemi úseky, které k ní patří.\n\nO zařazení dráhy do této kategorie (stejně jako do některých dalších kategorií definovaných zákonem o dráhách) rozhoduje ministerstvo dopravy.\n\nCelostátní dráhu vlastní český stát a spravuje státní organizace Správa železnic. Provozovatelem dráhy byly od roku 1993 České dráhy, od 1. července 2008 převzala tuto funkci Správa železniční dopravní cesty (SŽDC), později přejmenovaná na Správu železnic.\n\nVšichni dopravci, kteří mají licenci k provozování drážní dopravy na celostátní nebo regionální dráze, mají mít podle zákona rovný přístup na tyto dráhy na základě kapacity, kterou jednotlivým dopravcům přidělí SŽDC.\n\nKategorie celostátní dráhy a regionální dráhy byly zavedeny s účinností od 1. ledna 1995 zákonem č. 266/1994 Sb., o dráhách. Podle přechodného ustanovení zákona (§ 60) měla vláda České republiky rozhodnout ve lhůtě jednoho roku od účinnosti zákona, která část z dráhy celostátní, kterou provozovaly České dráhy na základě zvláštního zákona, je dráha regionální, a ministerstvo dopravy bylo povinno regionální dráhy zveřejnit v Obchodním věstníku. Z celostátní dráhy nesměly být vyčleněny úseky zahrnuté do Evropské dohody o mezinárodních železničních magistrálách (Dohoda AGC), schválené usnesením vlády ČSSR č. 78 z 8. 2. 1990.\n\nS účinností od 1. července 1996 vláda dne 20. prosince 1995 usnesením vyčlenila 128 regionálních drah z jednotné celostátní dráhy (tehdy provozované Českými drahami). Počet a výběr regionálních drah souvisí s tím, že 4. dubna 1995 ekonomičtí ministři schválili privatizaci 127 tratí regionálního významu, ta však nebyla nikdy realizována.\n\nPo přenesení funkce provozovatele dráhy na SŽDC tato organizace iniciovala u ministerstva dopravy správní řízení o změně kategorizace řady úseků celostátní dráhy na dráhu regionální.\n\nDo dne vydání \"Prohlášení o dráze celostátní a regionální pro jízdní řád 2013\" bylo jako regionální dráhy vyčleněno dalších 25 tratí celostátní dráhy. Další nejméně tři tratě byly vyčleněny v roce 2014. Návrh na změnu kategorizace trati České Velenice – Veselí nad Lužnicí ministerstvo v roce 2012 zamítlo.\n\n"}
{"id": "120865", "url": "https://cs.wikipedia.org/wiki?curid=120865", "title": "Link", "text": "Link\n\nLink může mít tyto významy:\n\nSlovo je přejímáno z angličtiny. ( ), \n\n\n"}
{"id": "120910", "url": "https://cs.wikipedia.org/wiki?curid=120910", "title": "Václav Hájek", "text": "Václav Hájek\n\nVáclav Hájek (29. května 1920 - ???) byl český a československý novinář, politik Komunistické strany Československa, dlouholetý vedoucí tajemník KV KSČ pro Středočeský kraj, poslanec Sněmovny národů Federálního shromáždění a České národní rady za normalizace.\n\nV letech 1961-1967 byl zástupcem hlavního redaktora \"Rudého práva\", v letech 1967-1968 šéfredaktorem stranické revue \"Nová mysl\". Od roku 1985 působil jako předseda Ústředního výboru českého Svazu protifašistických bojovníků. V roce 1962 a 1970 získal Řád práce, roku 1973 Řád Vítězného února a roku 1980 Řád republiky.\n\nV letech 1971-1985 zastával post vedoucího tajemníka Krajského výboru KSČ pro Středočeský kraj. XIII. sjezd KSČ ho zvolil za člena Ústřední kontrolní a revizní komise KSČ. V období listopad 1968 - květen 1971 byl členem a předsedou Byra pro kontrolní a revizní práci v českých zemích. XIV. sjezd KSČ ho zvolil za člena Ústředního výboru Komunistické strany Československa. XV. sjezd KSČ a XVI. sjezd KSČ ho ve funkci potvrdil.\n\nPo delší dobu zasedal v nejvyšším zákonodárném sboru. Ve volbách roku 1971 zasedl do české části Sněmovny národů (volební obvod č. 15 - Hostivice, Středočeský kraj). Mandát obhájil ve volbách roku 1976 (obvod Brandýs nad Labem-Stará Boleslav) a volbách roku 1981 (obvod Brandýs nad Labem-Stará Boleslav).\n\nVe volbách roku 1986 byl zvolen do České národní rady. Po sametové revoluci se v lednu 1990 vzdal mandátu v rámci procesu kooptace do ČNR.\n\n"}
{"id": "120912", "url": "https://cs.wikipedia.org/wiki?curid=120912", "title": "Antonio Stradivari", "text": "Antonio Stradivari\n\nAntonio Giacomo Stradivari, latinizováno jako Antonius Stradivarius, (1642 až 1648 – 18. prosince 1737 Cremona) byl italský mistr houslař, nejslavnější představitel cremonské houslařské školy .\n\nPřesné datum jeho narození není doloženo, odhaduje se mezi lety 1642 až 1648. Nejčastěji se uvádí rok 1644, který se odvozuje podle nápisu \"\"d'anni 93\"\" na štítku v houslích, které postavil v r. 1737 ve věku devadesáti tří let. Místo jeho narození rovněž není zdokumentováno. Jeho rodiči byli Alessandro Stradivari a Anna Moroni, kteří žili několik let v Cremoně. Stradivariové patřili mezi významné Cremonské rody už od 12. nebo 13. století. První písemná zmínka je v zemských knihách z r. 1188. \n\nAntonio Stradivari se houslařskému řemeslu učil u Niccoly Amatiho. První vlastní housle postavil v r. 1665, jak je uvedeno v deníku sběratele hraběte Cozia di Salabue. Do houslí vlepil nálepku s nápisem \"Antonius Stradiuarius Cremonensis Alumnus Nicolai Amati Faciebat Anno 1665.\" V dílně mistra Amatiho pracoval Stradivari až do r. 1667, kdy se oženil s vdovou Francescou Ferraboschiovou se dvěma dětmi a přestěhoval se do domu na ulici San Luca. V domě bydleli až do roku 1680 a narodilo se jim pět dětí. Stradivari nejdříve vyráběl podobné modely jako Amati, ale později začal experimentovat s tloušťkou dřeva, různými laky a dalšími změnami v konstrukci a jeho nástroje si získávaly stále větší renomé. Rostoucí počet zakázek od šlechty a známých hudebníků, jeho píle a skromnost mu přinesly značné bohatství. Kolem roku 1680 Stradivari koupil dům známý jako No. 2 Piazza Dan Domenico (nyní No. 1 Piazza Roma), který byl nedaleko od domů rodiny Amati a Guarneri, dalších známých houslařů v Cremoně. Stradivari zůstal v domě, který používal i jako dílnu, až do konce života. Jeho žena Francesca zemřela v r. 1698. O rok později se Stradivari oženil podruhé s Marií Antonií Zambelli, která byla o dvacet let mladší. V době svatby jí bylo 35 let. Od r. 1700 do r. 1708 měli pět dětí. Jeho manželka zemřela 4. května 1737 a 18. prosince téhož roku zemřel Antonio Stradivari ve věku 93 let.Je pohřbený v rodinné hrobce v kostele San Domenico v Cremoně. \n\nZa celý svůj život postavil Stradivari asi 1100 hudebních nástrojů, z nichž se dochovalo přibližně 500 houslí, 20 viol, 50 violoncell a několik jiných druhů (kytara, mandolína, malá harfa). \n\nJeho nástroje nesou označení\n\nSvá nejlepší díla vytvořil v rozmezí let 1698 – 1725. Nástroje vyrobené po roce 1730 již pravděpodobně nevytvořil Antonio Stradivari, ale jeho synové Francesco (1671 – 1743) a Omobono (1679 – 1742), jsou signovány\n\nStradivariho synové Francesco a Omobono převzali dílnu po otci, ale svého otce přežili jen o pět let. Po jejich smrti dílnu přeměnil nejmladší syn Antonia Stradivariho, který byl obchodník se suknem, na sklad sukna. V r. 1774 nabídl pozůstalost po otci (nářadí, šablony, modely, formy) včetně řady nástrojů městu Cremona, které však nemělo dostatek prostředků na její odkoupení. Majitelem se stal sběratel hrabě Cozio de Salabue. Po jeho smrti sbírku známou jako \"\"Collezione Salabue\"\" zdědil markýz Rolande della Valle di Torino, který ji dále rozšířil a katalogizoval. Roku 1920 sbírku čítající 1303 kusů odkoupil známý houslař Giuseppe Fiorini, který ji před svou smrtí věnoval muzeu v Cremoně.\n\nStradivariho tvorbu lze rozdělit do několika období\n\n\nStradivariho nástroje se stále těší neobyčejné popularitě a prodávají se za extrémně vysoké ceny. Na newyorské aukci v květnu 2006 se prodaly housle \"„Hammer Stradivarius“\" za rekordní cenu v přepočtu přes 70 miliónů korun.\n\nNejvětší veřejně přístupná sbírka Stradivariho nástrojů se nachází ve španělském královském paláci v Madridu, kde jsou vystaveny dvoje housle, viola a dvě violoncella.\n\nPřesné postupy při konstrukci Stradivariho nástrojů, stejně jako složení laku, zůstávají dodnes tajemstvím, přestože bylo na toto téma provedeno nespočet výzkumů. Housle Cremonských mistrů (Stradivari, rodina Amati a rodina Guarneri) jsou dodnes údajně nepřekonané v kráse tónu.\n\nStradivariho housle mají překrásný zvuk, zejména ve frekvenčním pásmu 2000 – 4000 Hz, kde je lidské ucho nejcitlivější. Jedna z teorií předpokládá, že ke krásné barvě tónu přispělo tehdejší studené klima. V rozmezí 16. – 18. století panovala na evropském kontinentě tzv. malá doba ledová, která měla přímý vliv na kvalitu dřeva – nižší teploty zapříčiňovaly pomalejší růst stromů (a tedy užší letokruhy) a slabší buněčné stěny. Důvod neobyčejného zvuku Stradivariho houslí ale nemůže být pouze v použitém dřevě, protože stejné bylo k dispozici i ostatním evropským nástrojařům. Podle jiných teorií k výjimečné kvalitě tónu přispívají malé asymetrické odchylky použitého dřeva. Může ale také jít čistě o subjektivní vliv značky (mýtus). Většina posluchačů jejich zvuk nepreferuje.\n\nDodnes se dochovalo 13 Stradivariho viol.\n\nAntonio Stradivari za svého života vyrobil mezi 70 a 80 violoncelly, dodnes se dochovalo 60.\n\nDodnes se zachovaly jen dvě Stradivariho kytary, z ostatních zbyly jen fragmenty.\n\n\n"}
{"id": "120914", "url": "https://cs.wikipedia.org/wiki?curid=120914", "title": "Stuart (zámek)", "text": "Stuart (zámek)\n\nZámek Stuart (anglicky: Castle Stuart), se nachází ve Skotsku na pobřeží zálivu Moray Firth, nedaleko Inverness (cca 16 km severovýchodně), střediska skotské Vysočiny (Highlands).\n\nZámek byl postaven pro třetího hraběte z Moray mezi lety 1619 až 1625. Dílo bylo po dlouhodobém užívaní bez větších oprav kompletně zrestaurováno na přelomu 19. a 20. století. Dnes funguje jako luxusní ubytovací zařízení.\n\nNedaleko zámku se nalézá místní hřbitov s malým kostelíkem, jenž není součástí stavby a je užíván pro nedaleké vesničky Fisherton a Newton.\n\n"}
{"id": "120922", "url": "https://cs.wikipedia.org/wiki?curid=120922", "title": "Tetracykliny", "text": "Tetracykliny\n\nTetracykliny, též tetracyklinová antibiotika jsou velkou skupinou širokospektrálních antibiotik. Působí primárně bakteriostaticky především proti intracelulárním gramnegativním bakteriím a též proti mnoha druhům grampozitivních bakterií, i když v současnosti je již problémem velké rozšíření rezistence.\n\nTetracykliny první generace jsou metabolickými produkty streptomycet, další jsou již semisyntetické látky od nich odvozené. Jejich účinek na bakterie spočívá ve vazbě na ribozomy a inhibici syntézy proteinů v bakteriální buňce.\n\nZ chemického hlediska jsou tetracykliny semisyntetického původu odvozené od systému čtyř anelovaně spojených šestičlenných cyklů (1, 4, 4a, 5, 5a, 6, 11, 12a-oktahydronaftacen). Molekula tetracyklinu obsahuje pět asymetrických center - C-4, -4a, -5a, -6, a -12a. Struktura tetracyklinu byla jednoznačně objasněna použitím techniky 1H NMR a IR spektroskopie. Tetracyklinová antibiotika jsou maximálně lipofilní v jejich izoelektrickém bodě, který je v rozmezí pH 5-6, což odpovídá pH fyziologického roztoku. Mají tři disociační konstanty odpovídající přítomnosti hydroxylové skupiny]] v poloze 3 (pKa ~ 3,3), dimethylamino skupiny (pKa ~ 7,5) a hydroxylové skupiny v pozici 12 (pKa ~ 9,4).\n\nStabilita roztoků tetracyklinů je silně závislá na pH roztoku. V kyselém prostředí dochází k jejich dehydrataci za vzniku anhydrotetracyklinů. Zředěné kyseliny rovněž podporují epimeraci a dochází ke změně konfigurace na chirálním uhlíku C-4 za vzniku 4-epitetracyklinů a 4-epianhydrotetracyklinů.\n\nZásadní objevy v oblasti tetracyklinových antibiotik spadají do období 1948 až 1954. Chlortetracyklin jako první antibiotikum tohoto typu byl objeven v roce 1948 v mikroorganismech \"Streptomyces aureofaciens\". Z příbuzného mikroorganismu \"Streptomyces rimosus\" byl o několik let později izolován oxytetracyklin a ještě o něco později byl ze \"S. aureofaciens\" získán tetracyklin.\n\nTetracykliny pronikají difúzí přes buněčnou stěnu bakterií a přes cytoplazmatickou membránu se do bakteriální buňky dostávají aktivním transportem. Uvnitř buňky citlivých mikroorganismů se reverzibilně váže na receptor 30S podjednotky ribozomů. Na tomto místě tetracyklin zabrání vazbě aminoacyl-tRNA a mRNA a nemůže tak dojít k přidávání aminokyselin k prodlužujícímu se, právě tvořenému peptidovému řetězci. Dochází k inhibici proteosyntézy a zástavě růstu bakterie, tetracykliny působí bakteriostaticky.\n\nTetracykliny jsou účinné vůči širokému spektru G+ i G- bakterií, včetně intracelulárních bakterií a některých anaerobů.\n\n\n\n\nPřirozeně rezistentní jsou gramnegativní bakterie rodů Aeromonas, Burkholderia, Campylobacter, Serratia, Pseudomonas a druh Proteus vulgaris. Z grampozitivních bakterií jsou odolné mykobakterie. Problémem je narůstající počet sekundárně rezistentních bakterií, zvláště u čeledi Enterobacteriaceae. Častá je rezistence u E. coli, salmonel a rodů Enterobacter, Klebsiella či Proteus, dále se vyskytuje u aktinobacila, hemofilů a u Pasteurella multocida. Z grampozitivních bakterií mohou být rezistentní koaguláza pozitivní stafylokoky, beta-hemolytické streptokoky, enterokoky, Arcanobacterium pyogenes a mykoplasmata. Získaná rezistence na tetracyklinová antibiotika je zprostředkována plasmidy a obvykle spočívá v zabránění aktivního transportu tetracyklinu přes membránu do nitra buňky a ve zrychleném vylučování léčiva.\n\nTetracyklinová antibiotika se dobře vstřebávají z trávicího traktu, s kationty však tvoří špatně rozpustné cheláty, které jeho resorbci snižují. Vylučují se do žluče a procházejí enterohepatálním oběhem, prostupují placentou i do mléka, dosahují vysokých koncentrací v játrech, ledvinách, plicích i slezině, hromadí se ve vyvíjejících se kostech a zubech. Téměř nejsou metabolizovány a v aktivní formě jsou vyloučeny ledvinami a výkaly.\n\nTetracyklinová antibiotika jsou relativně netoxická, nesmí se ale podávat dětem z důvodu jejich ukládání v kostech a zubech. Při podávání v dětství způsobí žluté zabarvení skloviny trvalých zubů.\n\n\n\n\n\n"}
{"id": "120923", "url": "https://cs.wikipedia.org/wiki?curid=120923", "title": "Holení", "text": "Holení\n\nHolení je proces odstraňování chlupů nebo vlasů nad kůží. Jedná se o časově a finančně nenáročný druh depilace s minimální dráždivostí pokožky a různou periodou opakování.\n\nK holení se používají nejčastěji holicí strojky nebo speciální nože - břitvy:\n\n\n\n\nNejčastější pověrou je, že po oholení se chlupy stávají silnějšími a tvrdšími. Toto zdání vyvolává fakt, že chlupy díky své krátkosti jsou tvrdé a tuhé. Po dosažení délky zhruba 1 cm dostávají chlupy opět původní podobu. Holením se též chlupy ani nezhušťují, ani neřídnou, dokonce ani nerostou rychleji.\n\nPokožka některých lidí může být tak citlivá, že při kontaktu s ostrou žiletkou dochází ke krvácení. Při holení jemných částí těla jako je podpaží nebo pohlaví pak v začátcích dochází k podráždění, které se projevuje zarudnutím. Navíc po pár dnech se v těchto oblastech objeví nežádoucí svědění. Jedinou účinnou obranou je častější holení citlivějších partií, na což si tělo časem zvykne a většina problémů zmizí.\n\n"}
{"id": "120924", "url": "https://cs.wikipedia.org/wiki?curid=120924", "title": "Epilace", "text": "Epilace\n\nEpilace je akt odstranění nežádoucích chloupků nebo vlasů z lidského těla včetně zničení vlasového kořínku. Tím se zásadně liší od depilace, kterou se odstraňují pouze viditelné části chloupků. Epilace je oblíbená pro svůj dlouhodobý efekt, takže ji není nutné opakovat tak brzo oproti holení.\n\nMechanickou epilací chápeme způsob odstraňování chloupků vytržením i s kořínkem. Výsledky tohoto způsobu epilace jsou až 3 týdny. Nejčastěji se provádí epilačním strojkem, který je vybaven určitým množstvím malých pinzet. Pro mechanickou epilaci lze použít i voskové pásky nebo cukrovou pastu.\nTrvalá epilace se provádí pomocí speciálních nástrojů či přístrojů, které odstraní chloupky včetně kořínků nikoliv mechanicky, ale pomocí určitého záření či laserového paprsku. Díky speciálnímu systému chlazení pokožky bezprostředně před laserovým impulsem a po něm je ošetření takřka bezbolestné. Paprsek laseru proniká k vlasovým cibulkám a vyvolává jejich tepelnou destrukci.\n\nEpilaci je možné provést různými způsoby. Většina z nich však vyžaduje návštěvu specializovaného kosmetického zařízení. Jednotlivé způsoby se také liší v míře efektivity a délce účinku.\n\n\nZa největší nevýhodu můžeme považovat vysokou cenu všech trvalých epilačních metod. Zdravotní rizika jsou minimální, pokud epilaci svěříte do rukou odborníka. V případě chybného ošetření mohou vznikat po epilaci jizvičky (u epilační jehly) nebo může dojít ke spálení kůže. Ke spálení kůže dochází v případě špatného nastavení laseru, nebo také v případě, že hlavice laseru nemá chladící koncovku. Chladící koncovka kontinuálně ochlazuje kůži na teplotu okolo 2 °C, díky tomu je ošetřovaná oblast chráněna před popálením.\nPokud zájemce o epilaci trpí nějakým chronickým onemocněním, např. cukrovkou, měl by se poradit se svým lékařem, která metoda epilace je vzhledem k jeho zdravotním omezením vhodná.\n\nChloupky na těle žen se v posledních letech stávají čímsi nepatřičným a ženy, které tento trend ignorují, bývají často terčem posměchu. Některé ženy pomocí neupraveného ochlupení vyjadřují svoje feministické postoje.\n\nEpilace intimních partií provozovaly ženy již ve starověkém Egyptě. Módu úpravy ochlupení v podpaží odstartovala v roce 1915 firma Wilkinson Sword svou kampaní, ve které lobovala za osobní hygienu. V současnosti si podle průzkumů chloupky odstraňuje až 80 % mladých žen.\n\n"}
{"id": "120932", "url": "https://cs.wikipedia.org/wiki?curid=120932", "title": "Fritz Haber", "text": "Fritz Haber\n\nFritz Haber (9. prosince 1868 Breslau – 29. ledna 1934 Basilej) byl německý fyzikální chemik. Roku 1918 získal Nobelovu cenu za svůj vynález Haber-Boschova procesu, průmyslového postupu syntézy amoniaku z plynného dusíku a plynného vodíku. Tento vynález umožnil průmyslovou velkovýrobu syntetických hnojiv a výbušnin. Haber společně s Maxem Bornem navrhl Bornův–Haberův cyklus jako metodu pro zjišťování mřížkové energie iontových sloučenin.\n\nHaber je také považován za „otce chemické války“ kvůli své dlouholeté průkopnické práci na vývoji a způsobech bojového využití chlóru a dalších jedovatých plynů během první světové války, zejména jeho nasazení během druhé bitvy u Yper.\n\nPocházel z bohaté židovské rodiny pruského velkoobchodníka s drogistickým zbožím. Byl zvídavým gymnaziálním a později universitním studentem s velkou touhou po vzdělání, i když s nijak skvělými studijními výsledky. Jeho největším zájmem byla chemie. Váhal mezi chemií organickou a fyzikální. Zvítězila chemie fyzikální. Celý život se Haber zajímal i o matematiku, filosofii, literaturu a poezii. Pokoušel se uplatnit v otcově obchodě nebo přímo v chemickém průmyslu. Jeho pokusy však skončily neslavně. Uplatnění našel až v univerzitní výzkumné a později pedagogické práci. Od roku 1911 byl ředitelem Institutu císaře Viléma v Berlíně. Haber byl také velmi oblíbeným univerzitním profesorem chemie. Mezi studenty byl velmi oblíbeným i když obávaným břitkým diskutérem. Dokázal bavit své nejbližší jistou dávkou komediálního a uměleckého nadání. Stal se přítelem Alberta Einsteina a dalších významných německých osobností. Přes svou kontroverzní účast na světové válce Haber nebyl žádný brutální válečník. Byl ctižádostivým vlastencem, zcela oddaným německému státu. Toužil po kariéře ve službách německého státu, třeba i v armádě, přestože ho jeho židovský původ citelně znevýhodňoval v době narůstajícího antisemitismu na přelomu 19. a 20. století. \n\nHaber je považován za \"otce\" skutečné chemické války, zrozené při chemickém útoku Němců u belgické obce Ypres dne 22. dubna 1915. Při útoku bylo vypuštěno asi 170 tun chlóru z 5 700 tlakových lahví umístěných na šestikilometrovém úseku fronty. Každá z lahví obsahovala kolem 30 kg plynu. Ocelové lahve byly opatřeny sifonovou trubkou. Tím bylo dosaženo toho, že unikat mohla kapalná fáze chlóru. Tlakové lahve byly ve svislé poloze umístěny v rozestupech jednoho metru do německých zákopů. Na uzávěry lahví byly našroubovány olověné trubice, sahající nad okraj zákopu a směřující k zákopům nepřítele. Zkapalněný chlór po vypuštění začal okamžitě vytvářet těžká žlutozelená mračna. Ta se zvolna mísila se vzduchem. Příhodný vítr hnal oblaka k pozicím nepřítele a vzhledem k tomu, že plynný chlór je dvakrát těžší než vzduch, plyn zatékal do zákopů a veškerých podzemních prostor. Chlór leptá veškeré sliznice včetně očí. Z napadených orgánů se vylévá krev. Krví se zalévá i vnitřek zasažených plic. Kolem nosu a úst se objevuje krvavá pěna. Krutá a bolestivá smrt trvá i při vysoké koncentraci plynu až deset minut. Hodiny i dny pomalého umírání čekaly ty, kdo byli zasaženi plynem o menší koncentraci. Odhady mrtvých a těžce zraněných:\n\nV roce 1918 získal Nobelovu cenu za průmyslovou syntézu amoniaku z dusíku a vodíku. Tento postup měl původně sloužit k rozvoji syntetických hnojiv na bázi dusičnanu amonného, tedy k ryze humánním účelům. Využit byl ovšem k naplnění obrovských materiálních potřeb německé válečné výroby výbušnin. Haber si cenu převzal až v roce 1919, neboť za svůj podíl na chlórovém útoku v Ypres se dostal na seznam válečných zločinců, hledaných po první světové válce. Po jistou dobu se musel dokonce skrývat.\n\nHaber cítil jako německý vlastenec povinnost pomoci své zemi s placením válečných reparací formou zlata. Podle analýz švédského chemika Svante Arrhenia z roku 1903 měla mořská voda obsahovat na 6 mg zlata na tunu vody (6 ppb). Při této koncentraci by celkové zásoby zlata ve světových oceánech činily 8 miliard tun. Celková roční světová produkce zlata v té době obnášela několik set tun. Haber nejprve analyzoval vzorky v berlínské laboratoři. V roce 1923 zakoupil loď a čtyři roky plul po světových oceánech; analýzy mu ovšem vycházely nižší a Haber z důvodu nerentability projekt vzdal.\n\nZačátkem 20. let Haber vyřešil relativně bezpečný způsob výroby vysoce toxického kyanovodíku. Původní záměr byl opět vysoce humánní: zbavit ubytovací a skladové prostory zejména ve vojenských prostorech obtížného hmyzu či hlodavců. Využití našel tento objev opět u armády. Obchodní jméno nového prostředku: Cyklon B. Bylo jím zavražděno i několik blízkých Haberových příbuzných. \n\nAkademická fundovanost kolektivu, který měl Haber k dispozici pro rozvoj chemického válčení, byla udivující. Jeden z členů Haberova vědeckého kolektivu Franz Richardt o tom napsal:\n\n\"Haber pátral po všech odbornících na fyziku a chemii, o kterých se kdy doslechl ... V době mého příchodu už zde byli, mimo jiné, doktor Kerschbaum, Haberův technický pobočník, (později emigroval do Spojených států), profesor Otto Hahn, který později rozbil atomové jádro a dostal Nobelovu cenu, profesor James Franck (fyzik, který později emigroval do Spojených států a získal Nobelovu cenu), profesor Hans Geiger, který později zkonstruoval Geiger-Müllerův počítač, profesor Walter Madelung, později pracující na universitě ve Freiburgu v oblasti barvářské chemie, profesor Wilhelm Westphal, neurolog, a mnoho dalších.\"\n\nPodle některých zdrojů se na této činnosti podíleli i další pozdější nositelé Nobelovy ceny jako fyzik Max Planck nebo chemik Emil Hermann Fischer.\n\nJeho účast na válečném dění zasáhla i jeho soukromý život. V noci na 2. května 1915 během jeho návštěvy doma krátce po dubnovém \"chemickém triumfu\" spáchala jeho žena Clara sebevraždu dvěma výstřely z Haberovy armádní pistole. Zemřela v náručí třináctiletého syna v zahradě jejich honosné služební vily v Berlíně-Dahlemu. \n\nRoku 1933 na protest proti rasovým zákonům opustil nacistické Německo a odjel do Velké Británie. Zdejší klima mu však nesvědčilo, proto se přestěhoval do Švýcarska, kde také zemřel.\n\nJe po něm pojmenován měsíční kráter Haber. \n\n\n"}
{"id": "120934", "url": "https://cs.wikipedia.org/wiki?curid=120934", "title": "Porvoo", "text": "Porvoo\n\nPorvoo (, švédsky \"Borgå\") je finské město a přístav na pobřeží Finského zálivu. Leží asi 50 km na východ od Helsinek. Žije v něm asi 49 708 lidí. Porvoo je sídlem švédsky mluvící diecéze.\n\nMěsto je známé svými starými dřevěnými domky a přístavními sklady, které jsou navrženy na zapsání do seznamu kulturního světového dědictví UNESCO.\n\nNázev města vznikl podle pevnosti nedaleko řeky Porvoo, která městem protéká. Švédsky \"borg\" znamená hrad a \"å\" řeka.\n\nMěsto je jedním ze šesti středověkých finských měst. Bylo založeno roku 1346. Katedrála byla postavena v letech 1414–1418, ale její nejstarší části jsou již z 13. století. Vyhořela 29. května 2006 po útoku žháře.\n\nKdyž Švédsko ztratilo ve prospěch Ruska roku 1721 město Vyborg, muselo se biskupství přesunout do Porvoo, které v té době bylo druhým největším městem ve Finsku. Roku 1809 zde byl ustanoven Finský sněm a car Alexandr I. potvrdil novou finskou ústavu a postavení Finska v ruské říši jako autonomního velkovévodství.\n\nPorvoo má 15 městských částí. K obci také patří několik desítek vesnic.\n\nSuomenkylä je vesnice severně od centra Porvoo na břehu řeky Porvoo. V Suomenkylä stojí stará škola z roku 1898 založená spisovatelem Linnankoskim. Ve vesnici jsou také dvě pohřebiště z doby bronzové.\n\nKilpilahti je vesnice asi 15 km západně od centra Porvoo na pobřeží. Je zde ropný přístav a zóna s petrochemickým průmyslem.\n\nPorvoo je jediným finským místem, po kterém jsou pojmenovány hned dva astronomické objekty. Prvním je planetka 1757 Porvoo o průměru 9,8 km a druhým je kráter na jižní polokouli Marsu.\n\n"}
{"id": "120935", "url": "https://cs.wikipedia.org/wiki?curid=120935", "title": "Josef Suk", "text": "Josef Suk\n\nJméno a příjmení Josef Suk nosili dva významní čeští hudebníci:\n\n"}
{"id": "120936", "url": "https://cs.wikipedia.org/wiki?curid=120936", "title": "Železnice Slovenskej republiky", "text": "Železnice Slovenskej republiky\n\nŽeleznice Slovenskej republiky, Bratislava v skrátenej forme „ŽSR“, obvykle se používá pouze zkrácený název Železnice Slovenskej republiky (VKM: ŽSR) je slovenský železniční podnik, který vznikl po rozdělení ČSFR v roce 1993 jako nástupce Československých státních drah na území Slovenska. Původně byly unitární železniční společností, provozující jak dráhy, tak i drážní dopravu. Od počátku roku 2002 jsou již pouze správcem a provozovatelem dráhy (infrastruktury). \n\nPo svém vzniku byly ŽSR unitární železnicí, podobně jako jejich předchůdce ČSD a český nástupce ČSD České dráhy. To znamená, že se ŽSR zabývaly provozováním dráhy i provozováním drážní dopravy.\n\nZpočátku bylo monopolní postavení ŽSR garantováno zákonem, ale přijetím zákona Národnej rady Slovenskej republiky č. 164/1996 sbírky byl umožněn vstup na infrastrukturu ŽSR také jiným dopravcům. Monopol ŽSR však zůstal v podstatě zachován, protože jediným dopravcem mimo ŽSR, který v tomto období provozoval drážní dopravu na síti ŽSR, byly Východoslovenské železárny Košice (dnes U. S. Steel Košice).\n\nNa základě Projektu transformace a restrukturalizace ŽSR přijala Národná rada SR zákon č. 259/2001 Z.z., který novelizoval původní zákon Národní rady SR č. 258/1993 Z.z. o Železniciach Slovenskej republiky. Na základě této novelizace byla k 1. lednu 2002 od ŽSR oddělena část podniku zabývající se provozováním drážní dopravy. ŽSR se tak nadále zabývá již pouze provozováním dráhy a údržbou a modernizacemi železničních tratí ve svém majetku – je tedy manažerem infrastruktury. Provozování osobní i nákladní dopravy bylo vyčleněno do nově ustavené společnosti s názvem Železničná spoločnosť, a. s. (ZSSK).\n\n\nÚdaje jsou převzaty z výroční zprávy ŽSR za rok 2009.\n\n\n"}
{"id": "120939", "url": "https://cs.wikipedia.org/wiki?curid=120939", "title": "EBay", "text": "EBay\n\neBay Inc. je společnost provozující nejznámější americkou internetovou aukční síň eBay. V současné době operuje ve více než 30 zemích světa. Sídlí v San Jose, Kalifornie.\n\nPlatby probíhají pomocí platebních karet nebo systémů PayPal, BidPay či MoneyBookers.\nK nakupování či prodávání je nutné zaregistrovat uživatelský účet. Díky tomu je možné přiřadit nakupujícím, resp. prodávajícím kladné, neutrální či záporné komentáře. Podle počtu kladných komentářů lze vysledovat solidnost \"eBayera\". Je vhodné také zkontrolovat přihlašovací jména komentujících, jelikož se může u nesolidního prodejce jednat o vygenerované pozitivní komentáře.\n\nDíky velmi široké nabídce zboží od prodejců z celého světa lze přes eBay koupit či prodat prakticky cokoliv. Kromě klasického aukčního „přihazování“ lze využít možnosti „Buy It Now“, což znamená nakoupit zboží okamžitě za stanovenou cenu. Klasická aukce může trvat několik dní, ale cena nemusí hranice ceny stanovené pro „Buy It Now“ dosáhnout.\n\nPři vyhledávání jsou výsledky standardně řazeny podle času do konce trvání aukce.\n\neBay má již od roku 2009 svůj vlastní affiliate program, nazvaný Quality Click Pricing, který partnerům vyplácel sumu podle nezveřejněného algoritmu. V roce 2013 byl tento program nahrazen transparentnějším modelem, kdy je provize rozdělena do kategorií a liší se podle počtu přivedených nových zákazníků. Tím pádem se eBay stal důležitým partnerem pro cashback portály. \n\n\n"}
{"id": "120945", "url": "https://cs.wikipedia.org/wiki?curid=120945", "title": "Javořice", "text": "Javořice\n\nJavořice (837 m n. m.) (německy: \"Jaborschützberg\") je nejvyšším vrcholem Jihlavských vrchů a současně nejvyšším vrcholem celé Českomoravské vrchoviny, Kraje Vysočina a okresu Jihlava. Leží 9 kilometrů severozápadně od Telče a 5 kilometrů severovýchodně od Studené. Vrchol spadá do katastrálního území Mrákotín u Telče, jihozápadní úbočí do k. ú. Světlá pod Javořicí (obec Studená) a severozápadní úbočí do k. ú. Klatovec.\n\nVrcholek je ukryt v rozlehlém komplexu jehličnatých lesů. Nachází se zde 166 metrů vysoký stožár televizního vysílače z roku 1989.\n\nZ luk na jižním svahu se otevírá výhled na jihovýchod (klášter v Nové Říši, alpský Schneeberg) až jihozápad (Novohradské hory, Šumava). Kalamitní těžba na vrcholu hory v roce 2019 jej významně rozšířila až k severozápadu.\n\nTrvá myšlenka stavby rozhledny. Mezi 20. a 80. lety zde její úlohu plnily měřická věž, letecký maják a nakonec i starý vysílač. (Střežený areál Českých Radiokomunikací v současnosti není přístupný veřejnosti.) Naposledy tuto ideu podpořil v roce 2018 Josef Herbrych.\n\nPřístup k vrcholu je možný od Světlé (2 km), po žluté a následně zelené turistické značce od Studené (7 km), nebo po červené značce od Telče (12 km). Hustá síť cyklostezek vede rovněž až na vrchol. Automobilem je možno přijet k Velkému pařezitému rybníku (poblíž leží autokemp Řásná), odkud vede k vrcholu zelená značka (3 km).\n\nNejbližší železniční stanice je Jihlávka na trati Jihlava – Veselí nad Lužnicí, vzdálená 6 km. Vzhledem k nízké vytíženosti rozhodl Kraj Vysočina o zrušení osobních vlaků vedených přes toto nádraží. Od 15. prosince 2019 mají trať obsloužit rychlíky zastavující ve stanicích Počátky-Žirovnice, Horní Cerekev a Batelov, které jsou od Javořice vzdálené 10–12 km.\n\nAsi 500 m pod vrcholem je na severním svahu odpočinkové místo s pramenem známým jako Studánka Páně. Severovýchodně, na zelené turistické značce, po které lze dojít až ke hradu Roštejn, se nachází skalní útvar Míchova skála. U Velkého Pařezitého rybníka je arboretum a autokemp. Od Telče prochází javořickými lesy Naučná stezka Otokara Březiny. Zřícenina hradu Štamberk se nachází poblíž Řásné, památník příchodu Cyrila a Metoděje severovýchodně nad obcí Světlá. V rámci Geoparku Vysočina byla plánována stezka v korunách stromů v Roštejnské oboře, spojená s přírodovědně-výukovým centrem. Nyní je však tento plán zřejmě pozastaven či dále upravován, přičemž je zvažována i stavba samotné rozhledny.\n\nJavořice je zmiňována např. v povídce v knize \"Příšerné příběhy\" od Egona Bondyho, v básních Zdeňka Šeříka (sbírky \"Rybničná země\", \"Nedokončená\") , v povídkách Vlasty Javořické (sbírky \"Pod horou Javořicí\", \"Obrázky z Vysočiny\") a v různém periodickém tisku.\n"}
{"id": "120946", "url": "https://cs.wikipedia.org/wiki?curid=120946", "title": "Faleristika", "text": "Faleristika\n\nFaleristika je pomocná věda historická, která se zabývá popisem a historií řádů a vyznamenání. Pojednává tedy o viditelně nošených vyznamenáních, tj. o řádech, medailích a odznacích, jež byly uděleny za zásluhy jakéhokoli druhu.\n\nMá poměrně úzký vztah k heraldice jako nauce o znacích. Obě disciplíny mají společné kořeny v době křižáckých válek, kdy se bojující rytíři, skrytí za svou zbraní, zdobili symboly ke svému snazšímu rozlišení. Tyto symboly se staly odznaky tehdejších prvních rytířských řádů. Faleristika převzala heraldickou terminologii při popisování řádů. To se týká například zásady popisu z pohledu nositele řádu a nikoli z pohledu pozorovatele – čili pravá a levá strana se udávají obráceně. Při kresbách vyznamenání se používá i heraldický způsob šrafování, který nahrazuje barvy. Heraldická zásada zřetelnosti a jednoznačné rozlišitelnosti znaků byla zachována i u starých řádů, u novějších to často neplatí. Záležitostí praktické heraldiky, tj. dodržováním jejích zásad, tvorbou a popisem znaků se kdysi zabývali příslušní královští úředníci – heroldi.\nPojem faleristika zavedl jako první kolem roku 1937 československý voják a sběratel řádů Oldřich Pilc. Výraz je odvozen ze starořeckého slova \"phalera\" (falera), označující kovové ozdoby na přilbách válečníků a jejich koní, převzatého Římany ve tvaru \"phalerae\" (faleré) jako označení vojenských vyznamenání. Byly to kruhové medaile (bronzové, stříbrné a zlaté), s vyobrazením boha či bohyně a nošené na hrudi těchto válečníků.\n\nVe všech dobách se lidé rádi zdobili viditelnými znaky nejen úspěchu a moci, ale také znaky zásluh a vděčností. S příslušnými symboly se setkáváme na každém kroku a liší se pouze dobou, stupněm kultury a řazením hodnot. Úspěšný lovec všech dob se rád zdobil zvířecí trofejí, římský důstojník hrdě nosil věnec za statečnost v bitvě, středověký rytíř jel do boje s šátkem milované dámy a prostý voják si přinesl domů z tureckých válek „pamětní peníz“ s podobou panovníka. Člen starého rytířského řádu i účastník křížového tažení si připjali na svůj plášť kříž na znamení k příslušnosti k vybrané skupině, panovník si zavázal k věrnosti své dvořany společným odznakem. A tak vývojem času a praktickou potřebou bylo nutno odlišit členství ve skupině, řádu či spolku od prostého zviditelnění projevu díku za věrnost, statečnost či jakoukoliv zásluhu. Viditelné symboly se staly psychologickou součástí života a doprovázejí lidstvo na každém kroku.\n\n„Faléry“ (\"phalerae\") nebyly jediným vyznamenáním starověku. Známe také několik druhů věnců nošených kolem hlavy – se jim říkalo \"coronae\" (koroné). Mohly být vavřínové, dubové, ale také zlaté. Takzvané \"armillae\" (armilé) byly náramky, \"torques\" pak řetězy (keltského původu), nošené kolem krku. Tato vyznamenání se nám zachovala především na stélách, tj. mramorových náhrobcích. Známá a často reprodukovaná je stéla Marka Caelia uchovaná v muzeu v Bonnu. Zobrazuje legáta (tedy velitele či podvelitele legie) Marka Caelia s věncem, třemi řetězy, jedním nebo dvěma náramky a pěti falérami na hrudi. Nápis říká, že padl v roce 9 po Kristu v proslulé bitvě v Teutoburském lese pod velením Publia Quintilia Vara, v níž Římané utrpěli jednu ze svých největších porážek. Římané snad ještě hůře než ztrátu padlých pociťovali pohanu, kterou jim Germáni připravili ukořistěním výsostných znaků legií s orly. Vypráví se, že císař Augustus zdrceně vykřikoval: „Vare, Vare, vrať mi mé orly!“ Jednotlivé faléry byly ovšem také nalezeny při archeologických vykopávkách a jsou dnes uchovávány v řadě muzeí.\n\nVznik rytířských řádů v době prvních křižáckých výprav přinesl některé nové prvky. Pojem a rozsah řádů se velice rozšířil, takže mohl být organizací duchovní i světskou, druhem vyznamenání, ale také souhrnem předpisů a pravidel. Středověké rytířské řády, jež navazovaly na starší mnišské řády a řehole, se ve své činnosti řídily přesně vypracovanými stanovami, statuty – čili řádem. Byly pevnou, přísně vedenou organizací s určenými úkoly a cíli. Jejich příslušníci se oblečením a symboly lišili od ostatních osob. Vnějším označením řádu byl většinou kříž nošený na oděvu, praporci a štítu.\n\nObdobnou symboliku převzaly tzv. světské řády, zakládané suverénními panovníky a určené pro úzký okruh vysoké šlechty. Vnějším symbolem příslušnosti k světskému řádu byl jednotný řádový odznak nošený původně na řetězu a později z praktických důvodů na stuze.\n\nS růstem moci státu byl panovník stále méně závislý na vysoké šlechtě, světské řády ztrácely svůj výjimečný charakter a pojem řádu se stále více přesouval na vlastní hmotný symbol – řádový odznak – jenž se stával viditelným vyjádřením pocty za vykonané služby ve prospěch panovníka a tedy i státu. Dekorovaní si nebyli již navzájem rovni, ale byli odměňováni úměrně svým zásluhám a někdy i původu, takže dostávali odstupňované odznaky. Řády se skládaly z několika tříd, odlišených velikostí a kvalitou jednotného řádového odznaku a různým způsobem jeho nošení a zavěšení. Od konce 17. století tak vznikaly již vysloveně záslužné řády. Jejich největší rozvoj spadá do 19. století, kdy se jednotlivé dynastie a státy předháněly v zakládání nových záslužných řádů. Zároveň vznikaly další dekorace – medaile, kříže a čestné odznaky, jejichž počet enormně narostl především ve 20. století v období obou světových válek.\n\nVznik Sovětského Svazu a pozdějších tzv. socialistických států způsobil zánik mnoha klasických řádů a dekorací a naopak vyvolal vznik nových vyznamenání odlišujících se od předchozích vědomě jak formou, tak i obsahem.\n\nPojem „vyznamenání“ se používá i k označení všech dekorací, které nepatří mezi řády, ale jsou také odměnou za zásluhy – to znamená různé válečné, záslužné a pamětní kříže a medaile.\nTermín dekorace či odznak se užívá v širším smyslu jako označení vlastního předmětu vyznamenání – řádová dekorace, náprsní dekorace a podobně.\nJako řád se pak označuje vyznamenání, které se dělí na třídy či stupně a podle toho je i odstupňovaně udělováno. I to však neplatí obecně, neboť původní (tzv. staré či velké) řády mají pouze jednu třídu, a naproti tomu známe i vyznamenání o více stupních. Spíše proto platí že řád je hierarchicky vyšší a cennější (i provedením) než vyznamenání a jeho označení je dáno úředním názvem.\n\nRozlišujeme státní vyznamenání (založená úředně formou zákona), která se dělí na řády a dekorace a vyznamenání spolková (založená spolky či organizacemi veřejnoprávními nebo i soukromými). Státní vyznamenání mají jistou strukturu danou zákonem, která stanovuje kromě jiného přesnou podobu vyznamenání, způsob jeho nošení, zásady propůjčování a udělování atd. Spolková vyznamenání nelze nosit na vojenském a policejním stejnokroji, v minulosti jejich nošení výjimečně v odůvodněných případech povoloval ministr národní obrany (např. Junácký kříž). Na spolkovém oblečení – skautském kroji – se státní vyznamenání musí přirozeně nosit před vyznamenáními skautskými.\n\nŘády jsou nejvyšším druhem vyznamenání. Jsou vnitřně členěny a za odstupňované zásluhy jsou propůjčovány řádové odznaky od nižších tříd až k nejvyšší I. třídě. Řády bývají rozčleněny na 3 až 5 tříd. Výjimečně má řád jen jednu třídu. O propůjčení řádu zpravidla, zvláště v minulosti, rozhodovala tzv. Řádová kapitula, tvořená nejvýznačnějšími nositeli řádu, čímž byl zaručen objektivní výběr nových vyznamenaných. V moderní době je častější, že řády propůjčuje hlava státu, ovšem na základě návrhu a doporučení komisí či výboru ústavních orgánů. V Junáku působí obdobně Sbor nositelů.\n\nŘády jsou propůjčovány, tzn. že po úmrtí nositele se vracejí orgánu, který je propůjčil. To umožňuje zvýšení kvality propůjčovaných exemplářů, snížení nákladů a vytvoření tradice předávání těchto symbolů jako osobních památek.\n\nDekorace jsou kříže, medaile a odznaky. Někdy bývají též odstupňovány, přičemž platí např. že kříž 1. stupně je vyšší než kříž 2. stupně atd. Dekorace se udílejí, tzn. Že po úmrtí nositele zůstávají pozůstalým na památku. Počet udělených exemplářů se většinou neomezuje.\n\nKříže rozeznáváme válečné, za statečnost, záslužné a pamětní atd. Nosí se vždy na stuze. Jsou kruhového, ale i oválného tvaru. Mohou být dvoustranné, ale i jednostranné. Nezaměňovat s medailemi upomínkovými a plaketami, které nemají ouško a nejsou osobně nositelné.\n\nOdznaky jsou všechny ostatní dekorace nejrůznějšího tvaru. Mohou, ale nemusí být zavěšeny na stuze. Mají nejrůznější názvy, např. čestné, pamětní, jubilejní, služební, výkonnostní, za statečnost, záslužné, válečné. Nezaměňovat s odznaky příležitostnými (sportovní, spolkové, pamětní, podnikové, upomínkové), které se nosí většinou jako klopové a vyjadřují příslušnost (nebo sympatie) k určité organizaci či instituci projevenou zakoupením odznaku. Odznak jako vyznamenání musí být udělen za něco, za zásluhy, činnost, účast formou dekorování. V podobě odznaku a to i klopového však mohou být i miniatury ostatních vyznamenání (křížů, medailí i řádů).\n\nFaleristické názvosloví používáme k popisu jednotlivých konkrétních exemplářů vyznamenání.\n\nPři popisu povrchu vyznamenání, která jsou vyrobena z kovu a smaltovaná či barvená, se užívá následujících charakteristik:\n\nStuhy jsou důležitou součástí každého vyznamenání, protože jej charakterizují a často nahrazují. Nasmějí být v určitém státním a někdy i teritoriálním okruhu zaměnitelné. Posloupnost barev se popisuje heraldicky zprava doleva číselným poměrem v milimetrech, např. červeno-bílo-modro-bílo-červená stuha v poměru 2:15:4: 15:2 (Řád TGM IV. třídy) Pruhy užší než 1 mm se označují za průsvitky, na okraji za lem.\nStuhy náprsní a stužky se doplňují kovovými štítky se jmény bitev, tažení, čísly, ratolestmi, hvězdičkami. Stuhy se k vlastnímu vyznamenání připevňují oušky, kroužky a sponami. Ouško může být kolmé, kulové, obdélníkové atd. Řádové odznaky i dekorace mohou být převýšeny, nejčastěji korunou, meči a ratolestmi. Stuhy se k oblečení přichycují jehlicemi, které dělíme na vodorovné, svislé, pevné, sklopné, pérové, zapichovací, připínací a zasouvací, případně ještě se zajištěním.\n\nMiniatury vyznamenání se užívají na večerním či občanském oděvu, stejně jako rosety v klopové dírce, kterou se též mohou protáhnout zúžené stuhy vyznamenání (max. 8 mm široké).\n\n\n"}
{"id": "120947", "url": "https://cs.wikipedia.org/wiki?curid=120947", "title": "Plaketa", "text": "Plaketa\n\nPlaketa je obvykle čtvercová destička z kovu nebo jiného materiálu, jednostranně zdobená reliéfem. Podobně jako medaile může sloužit jako vyznamenání, odměna nebo upomínka.\n\n\n"}
{"id": "120948", "url": "https://cs.wikipedia.org/wiki?curid=120948", "title": "Dungeons &amp; Dragons", "text": "Dungeons &amp; Dragons\n\nDungeons & Dragons (zkráceně jako D&D nebo DnD) je fantasy hra na hrdiny (RPG), vydaná společností Wizards of the Coast. Původní \"Dungeons & Dragons\", vytvořené Garym Gygaxem a Davem Arnesonem, bylo poprvé vydáno v roce 1974 Gygaxovou firmou Tactical Studies Rules (TSR). Systém byl původně odvozen ze stolních her, přičemž variace hry Chainmail posloužila jako jeho základ. Publikace D&D je obecně považována za počátek moderních her na hrdiny a v širším smyslu počátek celého RPG a MMORPG průmyslu.\n\nHráči D&D si vytvářejí fiktivní postavy, které se vydávají na imaginární dobrodružství ve fantasy světě. Postavy tvoří družinu, která jedná s obyvateli světa (a postavy jednají navzájem). Společně pak bojují s rozličnými druhy fiktivních nestvůr, řeší záhady a problémy, získávají poklady a vědomosti. V průběhu hry získávají postavy zkušenostní body, čímž se v průběhu několika sezení stávají stále mocnějšími. D&D se od tradičních figurkových válečných her odlišuje v tom ohledu, že přiděluje každému hráči ve hře konkrétní postavu, a nikoliv celé legie nebo armády. D&D také přináší koncept Pána Jeskyně (v orig. Dungeon Master, zkracováno DM nebo PJ), což je vypravěč a rozhodčí, zodpovědný za tvorbu fiktivního prostředí hry, usměrňování hráčských postav a ztvárnění podpůrných elementů – cizích (nehráčských) postav apod.\n\nHra se obvykle vyvíjí v průběhu řady setkání hráčů a PJ, v kterémžto případě se nazývá tažením, sezením nebo kampaní. Obvykle hraje hráč jen jednu postavu, byť některé hry umožňují jich ztvárnit najednou i více. Hráči a PJ sledují vývoj činnosti postavy, její charakteristiky a majetky s použitím papíru a tužky, případně jejich elektronického ekvivalentu. Vydaná pravidla hry vysvětlují, jak vytvořit a vybavit postavu, jak fungují její síly a schopnosti, jak probíhají různá jednání a boj a stejně tak i magické předměty a kouzla, pro tento žánr typická. Leč pravidla také vyzývají PJ, aby je upravil tak, aby vyhovovaly jak prostředí, tak i skupině hráčů, s nimiž hraje.\n\nHra byla inspirací pro řadu dalších her podobného typu, v České republice například inspirovala tvůrce hry Dračí doupě (DrD) či Dračí doupě Plus (DrD+). Existují i fanouškovské překlady různých edic této hry, i té nejnovější, páté edice. Jsou dostupné na D20 v Kostce.\n\nNakladatelství Mytago oznámilo vydání hry Jeskyně a draci, která měla původně vyjít v roce 2017 na základě OGL licence. Mělo jít o český klon založený na původních pravidlech D&D páté edice. Hra ovšem doposud nevyšla.\n\n\n"}
{"id": "120951", "url": "https://cs.wikipedia.org/wiki?curid=120951", "title": "Linie Čúó", "text": "Linie Čúó\n\nLinie Čúó (中央本線, čúó-honsen, hlavní centrální linie) je jednou z páteřních železničních tratí v Japonsku. Spojuje hlavní město Tokio se středojaponským velkoměstem Nagoja, ale je to nejpomalejší spojení těchto měst, Tókaidó-Šinkansen je v tomto případě mnohem praktičtější. Východní část trati spravuje Východojaponská železniční společnost, západní část provozuje Středojaponská železniční společnost, mezníkem je stanice Šiodžiri.\n\nTrať slouží především pro příměstskou dopravu v okolí Tokia a Nagoje, na prostředním úseku trati je provoz naopak velmi řídký - vlaky osobní přepravy tam jezdí v intervalu 2 hodiny.\n\nNejstarší částí trati je úsek Šindžuku - Tačikawa, který je v provozu od roku 1889. Na západní straně byla trať postupně prodlužována do Hačiódži (1901) a Kófu (1903). Úsek Nagoja - Šiodžiri byl hotov v roce 1902 a v roce 1905 byl připojen k východní části trati. Spojnice na tokijské hlavní nádraží byla vybudována až v roce 1919.\n\nÚsek Iidabaši - Nakano v Tokiu byl první elektrickou městskou železnicí v Japonsku.\n\n\n\n\n\n\n\n\nNejvýchodnější úsek linie Čúó je nyní zcela mimoúrovňový a nemá žádné křížení se silniční dopravou. Mezi stanicemi Očanomizu a Mitaka vede trať souběžně s Linií Čúó-Sóbu a je vyhrazena pro expresní vlaky a městskou rychlodráhu, zastávkové osobní vlaky jezdí po paralelní trati.\n\nV současné době probíhá přestavba trati mezi stanicemi Mitaka a Tačikawa, aby se odstranily přejezdy. Nebylo výjimkou, že ve špičce byly závory staženy hodinu bez přerušení. Přestavba bude dokončena mezi lety 2008 a 2011.\n\nNa tomto úseku jezdí během dne dva vlaky za hodinu.\n\nNa tomto úseku jezdí zpravidla jeden vlak za hodinu, většina z nich ze Šiodžiri pokračuje do města Macumoto.\nNejméně frekventovaná část trati, osobní vlaky každé dvě hodiny.\n\n"}
{"id": "120953", "url": "https://cs.wikipedia.org/wiki?curid=120953", "title": "Kroucená dvojlinka", "text": "Kroucená dvojlinka\n\nKroucená dvojlinka, kroucená dvoulinka nebo také kroucený pár je druh kabelu, který je používán v telekomunikacích a počítačových sítích. Kroucená dvojlinka je tvořena páry vodičů, které jsou po své délce pravidelným způsobem zkrouceny a následně jsou do sebe zakrouceny i samy výsledné páry (anglicky: twisted, odsud také twisted pair, či zkráceně „twist\"). Oba vodiče jsou v rovnocenné pozici (i v tom smyslu, že žádný z nich není spojován se zemí či s kostrou), a proto kroucená dvojlinka patří mezi tzv. symetrická vedení. Signál přenášený po kroucené dvojlince je vyjádřen rozdílem potenciálů obou vodičů.\n\nV počítačových sítích je používán konektor RJ-45 (správné označení 8P8C).\n\nDůvodem je zlepšení elektrických vlastností kabelu. Minimalizují se takzvané přeslechy mezi páry a snižuje se interakce mezi dvojlinkou a jejím okolím, tj. je omezeno vyzařování elektromagnetického záření do okolí i jeho příjem z okolí.\n\nVychází se z principu elektromagnetické indukce. Dva souběžně vedoucí vodiče se chovají jako anténa: pokud je jimi přenášen střídavý signál, vyzařují do svého okolí elektromagnetické vlny. Konkrétní efekt takovéhoto vyzařování samozřejmě závisí na mnoha faktorech (frekvenci signálu, fyzickém provedení souběžných vodičů atd.), ale při přenosových rychlostech dnešních počítačových sítí efekt vyzařování není již zdaleka zanedbatelný.\nEfekt „vyzařující antény“ lze ale výrazně snížit tím, že se oba vodiče pravidelně zkroutí. Vyzařování se tím sice neodstraní úplně, ale sníží se na takovou míru, která již může být přijatelně nízká (v tom smyslu, že ani neohrožuje lidské zdraví, ani neovlivňuje jiná zařízení či jiné přenosové cesty). V praxi ovšem může záležet na konkrétních fyzických dispozicích a dalších požadavcích, ale i na normách či legislativních úpravách, a výsledná míra vyzařování kroucené dvojlinky bez dalšího stínění může stále být ještě příliš vysoká. Pak musí být místo tzv. nestíněné kroucené dvojlinky (UTP, Unshielded Twisted Pair) použita dvojlinka stíněná (STP, Shielded Twisted Pair), která díky svému stínění vykazuje nižší míru vyzařování.\n\nKabely s kroucenými páry lze rozeznávat podle různých vlastností:\n\n\n\nKroucená dvojlinka se prosadila do světa lokálních počítačových sítí díky jednomu ryze praktickému důvodu: v USA se totiž nové budovy vybavovaly značně předimenzovanými telefonními rozvody (aby při dodatečné potřebě zavést do nějaké místnosti telefon nebylo nutné znovu vysekávat zeď). Když potom přišlo i na zavádění počítačových sítí a jejich datových rozvodů, objevila se myšlenka, zda by nebylo možno pro tyto datové rozvody použít již existující, ale nevyužitou telefonní kabeláž. Protože v USA používali i pro telefonní rozvody kvalitní kroucenou dvojlinku (v zásadě takovou, jaká je dnes označována jako kategorie 3), zbývalo k realizaci této myšlenky jediné: upravit nejpoužívanější přenosovou technologii lokálních sítí (tj. Ethernet) tak, aby místo po koaxiálním kabelu mohl být datový signál přenesen po původně telefonní kroucené dvojlince. Po standardech 10Base5 a 10Base2, které říkají jak provozovat Ethernet po koaxiálním kabelu, tak spatřil světlo světa další standard, 10BaseT (kde T značí \"twisted\").\n\nJednou ze základních odlišností kroucené dvojlinky od koaxiálního kabelu je skutečnost, že na kroucené dvojlince není možné dělat odbočky. Kroucená dvojlinka je proto použitelná jen pro vytváření dvoubodových spojů, a díky svým obvodovým vlastnostem navíc omezených jen na maximální vzdálenost 100 m.\n\nNemožnost vytvářet odbočky pak ale nutně znamená, že prostřednictvím kroucené dvojlinky nelze vytvořit sběrnicovou topologii sítě, se kterou klasický Ethernet počítá a bez které se pro své fungování neobejde.\n\nProblém s odbočkami lze vyřešit elektronicky – když nejde udělat odbočka přímo na kabelu, přivede se jeden konec dvoubodového spoje ke koncovému uzlu, a druhý na vstup elektronického obvodu, který zajistí potřebné „rozbočení\" elektronickou cestou. Z původní sběrnicové topologie, využívající možnosti odboček na koaxiálním kabelu, se náhle stává topologie hvězdicovitá. V jejím středu je zařízení, které zajišťuje potřebné „rozbočení\", a tak se mu také podle toho říká „rozbočovač\" (anglicky: hub).\n\nZajímavou otázkou ovšem je, jak má fungovat ono „rozbočení\" po logické stránce. Zde je důležité si uvědomit, že při zavádění kroucené dvojlinky do Ethernetu bylo základním požadavkem neměnit samotnou podstatu Ethernetu – mimo jiné i jeho představu o tom, že pracuje se sdíleným přenosovým médiem, o které se všechny komunikující uzly musí dělit. Hvězdicová topologie, kterou mají rozvody na kroucené dvojlince, však tento sdílený charakter nevykazuje – zde má každý koncový uzel svou přípojku k nejbližšímu rozbočovači jen a jen pro sebe, a nemusí se o ni dělit s nikým jiným!\n\nAby se vyhovělo představě Ethernetu o tom, že pracuje se sdíleným přenosovým médiem, musely se rozbočovače uzpůsobit tak, aby se chovaly jako opakovače (anglicky: repeater). Tedy aby veškerý provoz z kteréhokoli dvoubodového spoje na kroucené dvojlince současně šířily i do všech ostatních dvoubodových spojů, ústících do rozbočovače. Tím sice fyzická topologie zůstala stále hvězdicová, ale logicky se stala znovu topologií sběrnicovou – a to bylo právě to, co klasický Ethernet potřeboval k tomu, aby mohl běhat po rozvodech na bázi kroucené dvojlinky.\n\nTeprve mnohem později se Ethernet dokázal vysvobodit ze zajetí své představy o sdíleném médiu a plně využít možností, které mu kroucená dvojlinka a její skutečná topologie dávají, a začaly se používat switche, síťové přepínače.\n\n\n"}
{"id": "120954", "url": "https://cs.wikipedia.org/wiki?curid=120954", "title": "México", "text": "México\n\nMéxico [mechiko] (oficiálně Estado Libre y Soberano de México, používaná zkratka je Edomex) je jeden ze 31 států Mexika. Zabírá plochu 21 461 km². Hraničí se státem Hidalgo na severu, se státy Tlaxcala a Puebla na východě, se státy Morelos a Guerrero na jihu a se státem Michoacán na západě. Podle sčítání lidu v roce 2010 ve státě México žilo 15 174 272 obyvatel, hlavním městem je Toluca. Podstatná část obyvatelstva žije ve městech, která jsou fyzicky propojená s federálním distriktem Ciudad de México a společně s ním vytvářejí metropolitní oblast Valle de México (přes 20 miliónů osob).\n\n\n"}
{"id": "120957", "url": "https://cs.wikipedia.org/wiki?curid=120957", "title": "Fox Mulder", "text": "Fox Mulder\n\nFox William Mulder (* 13. října 1961) je speciálním agentem FBI v seriálu Akta X (1993–2016).speciálního agenta Muldera hraje David Duchovny.\n\nZvláštní agent Mulder věří v UFO a vládní spiknutí za účelem utajení existence mimozemské civilizace. Se svou spolupracovnicí zvláštní agentkou FBI Danou Scullyovou, řeší odložené případy FBI, známé jako \"Akta X\". Pro Muldera je řešení těchto tajemných a záhadných případů hlavní náplní jeho života.\n\nNarodil se 13. října 1961 Billovi Mulderovi a Teeně Mulderové (Kuipersové) v Massachusetts. Jeho o 4 roky mladší sestra Samantha byla unesena mimozemšťany, nebo v to Mulder alespoň věří.\n\nNavštěvoval psychologii na Oxfordské univerzitě, promoval v roce 1986. Následující rok nastoupil do akademie FBI v Quanticu, Virginia, USA. Během zácviku v FBI dostal přezdívku „strašidelný Mulder“ kvůli své zálibě v paranormálních jevech.\n\nPočátkem roku 1991 objevil Akta X a s kolegyní agentkou Danou Fowleyovou je začali řešit. Fowleyová byla později přeložena.\n\nV březnu 1992 byla k Mulderovi přiřazena agentka Scullyová, aby při řešení Akta X použila své znalosti z oblasti medicíny a konvenčních věd.\nMulder má syna Williama s jeho kolegyní Danou Scullyovou.\n\n"}
{"id": "120962", "url": "https://cs.wikipedia.org/wiki?curid=120962", "title": "Pěchava", "text": "Pěchava\n\nPěchava (\"Sesleria\") je rod trav, tedy jednoděložných rostlin z čeledi lipnicovitých (\"Poaceae\"). Jedná se o vytrvalé byliny. Jsou zpravidla trsnaté. Stébla jsou 10–70 cm vysoká. Listy jsou ploché nebo zřasené až svinuté, úzké (0,4–6 mm), na vnější straně listu se při bázi nachází jazýček. Květy jsou v kláscích, které tvoří silně staženou latu nebo jsou v lichoklasech. Klásky často namodralé, našedlé až bělavé. Klásky obsahují 2-6 květů. Plevy jsou 2, přibližně stejné nebo trochu nestejné, zašpičaté, krátce osinaté nebo bez osin. Pluchy často 2-5zubé a zuby jsou zakončené krátkou osinou, plušky dvoukýlné, bez osin. Vřeteno klásku je za zralosti rozpadavé. Plodem je obilka. Na světě je známo asi 25 druhů, rozšířené v Evropě a Z Asii.\n\nV České republice jsou domácí 2 druhy z rodu pěchava: pěchava vápnomilná (\"Sesleria caerulea\", syn.: \"S. albicans, S. calcaria, S. varia\"). Je to typický druh skal, zvláště vápencových, řidčeji roste i ve vápnomilných lesích. Pěchava slatinná (\"Sesleria uliginosa\") roste na slatinných loukách, ale její výskyt v ČR je omezen na stř. a v. Čechy a Opavsko, jinde chybí. Je to silně ohrožená rostlina-C2. V těsném okolí našich hranic však můžeme narazit na další 2 druhy, a to na pěchavu tatranskou (\"Sesleria tatrae\"), která roste na polské straně pohoří Králický Sněžník. Na slovenské straně Bílých Karpat roste pěchava Sadlerova (\"Sesleria sadlerana\").\n\nKvětena ČR: 8 díl\n"}
{"id": "120963", "url": "https://cs.wikipedia.org/wiki?curid=120963", "title": "Křovina", "text": "Křovina\n\nKřovina je vrch s nadmořskou výškou 830 m v georeliéfu Devítiskalské vrchoviny a druhý nejvyšší vrchol v krajinné oblasti Žďárských vrchů, v rámci administrativně správním na katastrálním území Samotín, části městyse Sněžné v okrese Žďár nad Sázavou, náležejícím do Kraje Vysočina v České republice.\n\nZalesněný vrch (kopec) tvoří hornina dvojslídný migmatit až ortorula typu metamorfitu v kutnohorsko-svratecké geologické oblasti, v soustavě Českého masivu (krystalinikum a prevariské paleozoikum). \n\nLokalita v povodí řeky Svratky, součást Chráněné krajinné oblasti Žďárské vrchy a se shodným názvem a územním vymezením také chráněné oblasti přirozené akumulace vod v severozápadní části Hornosvratecké vrchoviny.\n\nVrcholem prochází rozvodnice dílčího povodí Svratky, Fryšávky a potoku Břímovka, kopec ohraničen na severu úžlabím s prameništěm Studeného potoku, na jihovýchodě sníženinou s prameništěm Černého potoku (oblast sídelní lokality Samotín), na západě širokým úžlabím s prameništěm potoku Břímovka.\n\nČeská státní trigonometrická síť uvádí zaměřený trigonometrický bod s názvem Křovina a geodetickým označníkem s nivelací 829,68 m n. m. (č. 37 triangulačního listu 3316), žulový terénní patník se nachází v zalesněném prostoru, zhruba 160 m jižně od lesní cesty spojující vrcholy sedel mezi Lisovskou skálou a hřbetu s lokalitou Suchý kopec.\n\nVrchol v lesním prostoru východně od Samotínského hájenství a jihovýchodně od přírodní památky Lisovská skála. Výškový (trigonometrický) bod s názvem Křovina (829,68 m n. m.) leží přibližně 2 km jihovýchodně od Devíti skal, 3 km jižně od Křižánek a ve vzdálenosti asi 5 km na západo-severozápad (282°) od věže kostela sv. Kříže v městysi Sněžné.\n\nPouze mělkými sedly je tento vrchol oddělen v krajinné oblasti Žďárských vrchů od dalších významných vrcholů, Malinské skály, Lisovské skály a hřbetu Devítiskalské vrchoviny s lokalitou Suchého kopce. Vrchol kopce je zalesněný.\n\nZeměpisný název (toponymum) Křovina je Českým úřadem zeměměřickým a katastrálním standardizované jméno (oronymum) kopce a jeho vrcholu s výškovým (trigonometrickým) bodem na nejvyšším místě terénu zalesněného pozemku.\n\nMasivní zalesněný vrch v georeliéfu východní části geomorfologického okrsku Devítiskalská vrchovina je součástí Žďárských vrchů, geomorfologického podcelku Hornosvratecké vrchoviny (geomorfologický celek). Na severovýchodě oddělen sedlem (vrchol 802 m) mezi hřbetem Devítiskalské vrchoviny s lesní lokalitou Suchý kopec (816 m), na jiho-jihovýchodě sedlem (vrchol 742 m) od vyvýšeniny Na kopečku (750 m) a zhruba na jihozápadě sedlem (vrchol 762 m) od vrchu Břímovka (790 m).\n\nVrcholem prochází rozvodnice povodí 4. řádu, svahy od severozápadu až po jihovýchod v dílčím povodí Svratky, jihovýchodní až jihozápadní v povodí potoku Břímovka, jihozápadní až severozápadní v povodí řeky Fryšávky. Ve směru úžlabí s prameništěm Studeného potoku i Černého potoku strmé svahy.\n\nÚžlabí s prameništěm zdrojnic Studeného potoka uzavírá Křovina (830 m) od jihu, na jihozápadě Lisovská skála (802 m) a severozápadě Devět skal (836 m), nejvyšší vrchol Devítiskalské vrchoviny a současně Žďárských vrchů a Hornosvratecké vrchoviny. \n\nSníženinu s prameništěm Černého potoku (oblast Samotína) uzavírá Křovina od severozápadu, na severu hřbet s lokalitou Suchého kopce (až 816 m) a Malinské skály (811 m), od severovýchodu Drátenická skála (776 m), na jihovýchodě vrch Teplá (782 m) a od jihozápadu svahy vyvýšeniny Na kopečku (750 m). Studený i Černý potok jsou pravostrannými přítoky řeky Svratky v přírodní rezervaci Meandry Svratky u Milov (oblast Milovské kotliny).\n\nPod vrcholem sedla společného s vrchem Břímovka (790 m) pramení v lokalitě Kadovský les na severozápadě potok Břímovka, pravostranný přítok řeky Svratky v oblasti Herálce a na jihovýchod od sedla méně vydatná vodoteč s názvem Rybníček, levostranný přítok Fryšávky v Kadově.\n\nVrchol georeliéfu s trigonometrickým bodem mimo značenou cestu v lesním porostu, bez rozhledu. Dostupný z turistické trasy vedené vrcholovou částí, z lesní cesty spojující vrchol sedla pod Lisovskou skálou a sedlo pod vrcholovou částí hřbetu s lesní lokalitou Suchého kopce.\n\nVrch uvedený v turistické mapě Žďárské vrchy (mapový list 48) vydané Klubem českých turistů, do vrcholové části vedená červeně značená turistická trasa, úsek mezi rozcestníky Pod Lisovskou skálou – Malinská skála. Vrchol terénu s výškovým bodem a navršenou malou kamennou mohylou v nejbližším místě zhruba 160 m na jih (180°) od turistické trasy na lesní cestě spojující sedla pod vrcholem.\n\nVýstup do vrcholové části též neznačenou lesní cestou, ze sedla pod vrcholem z lokality Blatka (též Blatky na turistické mapě) lesní komunikace s cyklistickou trasou 4022 ve směru Milovy (Milovský rybník), z ní východním svahem Křoviny neznačená lesní cesta spojující vrcholovou část s turistickou trasou v úseku mezi přírodními památkami Lisovská skála a Malinská skála.\n\n\n"}
{"id": "120964", "url": "https://cs.wikipedia.org/wiki?curid=120964", "title": "Osov", "text": "Osov\n\nObec Osov se nachází v okrese Beroun, kraj Středočeský, asi 15 km jižně od Berouna a 15 km východně od města Hořovice. Žije zde obyvatel.\n\nOsov leží v údolí mezi Brdy a Housinou. Cesty v krajině byly lemovány alejemi a samotný Osov byl pro svůj vzhled nazýván zahradou. K zámku se ze všech stran sbíhaly lipové aleje, některé později nahrazené kaštany. Osovsko-skřipelská alej je památkově chráněná. V roce 1996 získalo Osovsko statut chráněné krajinné památkové zóny. Osada Osovec, jíž se říkalo Osůvek, byla spojena v jednu obec s Osovem. Od roku 1901 je Osov spojen se světem jednokolejnou železniční lokálkou na místní trati Zadní Třebaň - Lochovice. Houkání lokálky udávalo čas lidem na polích, zvláště když jela \"polednička\".\n\nPrvní písemná zmínka o Osově (dříve Vosově) pochází z roku 1225 (jiné zdroje udávají rok 1379). Původ jména vesnice se odvozuje od toho, že se zde větší část půdy osévala. Od 14. století je zde doložena tvrz. V letech 1450–1504 vlastnila ves rodina Adlarů z Vosova. Majitelé Osova se často střídali. V době třicetileté války (1618–1648) několikrát Podbrdskem táhlo švédské vojsko generála Banera a obyvatelstvo Osova bylo z větší části vyvražděno.\n\nV roce 1677 koupil osovské panství hrabě Ferdinand Maxmilián Kounic a v držení tohoto rodu byl Osov až do roku 1804. Kounicové měli veliké zásluhy o rozkvět obce. Aby nahradili ztráty pracovních sil, přivedli sem německé osadníky ze svého panství na Litoměřicku – byli to zejména řemeslníci a dvorská čeleď. Hrabě Jan Adolf Kounic nechal tvrz zbořit a na jejím místě postavit trojkřídlý zámek, který byl dokončen roku 1737. Zámek obklopoval pěkný francouzský park. Současně dal postavit kostel sv. Jana Křtitele. Jeho stavitelem byl vlašský architekt Bartolomeo Scotti a po něm ředitel císařských staveb Anselmo Lurago. Nechal kostel povýšit na farní a zřídil ve vsi školu. Kounicové chtěli z Osova vytvořit centrum Podbrdského kraje. Byli představenými krajského úřadu Podbrdského, a proto jeho sídlo přenesli k zámku v Osově. V té době se na zámku nacházel hejtman, hofmistr, dvorní kuchař, dvorní zahradník, dvorní malíř, podkoní, zámecký kaplan a také dvorní šašek Pimfinger. Kounicové postavili roku 1742 u zámeckého parku pivovar, v němž se vařilo pivo rovných 200 let. Osovské pivo mělo vždy dobou chuť a byl o něj značný zájem. Pivovar po druhé světové válce chátral, až byl v roce 1967 zbořen.\n\nV roce 1738 zde byla zřízena škola.\n\nV roce 1840 přešlo osovské panství dědictvím do rukou Schwarzenbergů z orlické větve. Kníže Karel Schwarzenberg dal v roce 1857 postavit na okraji obce cukrovar včetně úřednického domu. Pro obyvatele to bylo výhodné, mohli najít zaměstnání v cukrovaru i při pěstování řepy. Cukrovar měl i vlastní plynárnu. Časem však jeho výnos poklesl, a tak byl v roce 1886 zrušen. Stal se potom správním centrem velkostatku, který měl 2625 hektarů půdy. V úřednickém domě byly kanceláře a byty zaměstnanců (kováře, koláře, pivovarského kočího, adjunktů), v patře bydlely rodiny ředitele panství a důchodního. V roce 1906 sem přibyla četnická stanice, která se později přestěhovala do bývalé vinopalny (od roku 1951 tu byla státní traktorová stanice).\n\nRoku 1869 byla vybudována nová školní budova, a to na místě bývalého hostince.\n\nSoučástí panství byla cihelna, jež se nacházela mezi Osovem a Osovcem, zvaným Osůvek. Zdejší červená hlína byla vysoce kvalitní a cihly se dobře prodávaly. Výroba byla roku 1942 zastavena. Poté tu mělo JZD slepičárnu a dnes je v místech cihelny koupaliště. Směrem k Novým Dvorům byla rozlehlá bažantnice. Roku 1886 zřídl kníže Schwarzenberg v bývalé vile č. 18 hostinec a později i poštovní úřad (dnešní pošta) V č. 58 naproti škole byla kovárna a kupecký krám, kde žila rodina Pokorných téměř 100 let.\n\nSchwarzenbergům se tu nevyhnuly ani smutné události. Manželům Karlovi IV. ze Schwarzenbergu a jeho druhé manželce Idě, rozené hraběnce Hoyos-Sprinzenstein, se na zdejším zámku narodil a 27. června 1894 zemřel devítidenní synek Josef Adolf na růži a byl pohřben na osovském hřbitově.\n\nKarel IV. ze Schwarzenbergu spravoval Osov až do roku 1904, kdy po smrti svého otce převzal rodové panství Orlík. V první světové válce bylo z Osova povoláno na frontu 273 mužů, z nichž 22 se již nevrátilo. Padl i majitel panství Karel Schwarzenberg. Na základě pozemkové reformy byly roku 1924 pozemky osovského velkostatku rozparcelovány a koupil je Václav Palivec.\n\nV Osově (spolu s místní částí Osovec) byly v roce 1932 tyto živnosti a obchody: bednář, cihelna, 4 hostince, kapelník, 2 koláři, kovář, 2 krejčí, malíř pokojů, mlýn, obuvník, pekař, pivovar, řezník, sedlář, 3 obchody se smíšeným zbožím, Spořitelní a záložní spolek pro Osov, trafika, truhlář, velkostatek, 2 zámečníci. Dále zde byla obecná škola, poštovní úřad, telegrafní úřad a četnická stanice. Žilo zde 490 obyvatel.\n\nV roce 1950 vznikl v budově hostince obecní úřad (MNV). Později v obci vznikla samoobslužná prodejna Jednoty Hořovice. Roku 1983 byla vybudována nová budova základní školy, a to na louce mezi Osovem a Osovcem. Po roce 2000 byla ke školní budově přistavěna moderní přízemní budova obecního úřadu.\n\nV nedávných letech byla část budovy COOP Jednoty adaptována na mateřskou školu. Rovněž byla dokončena rekonstrukce kostela sv. Jana Křtitele.\n\nZámek s velkostatkem a četné další objekty, které byly součástí tzv. zbytkového jmění, koupil od Schwarzenbergů v roce 1931 komerční rada Václav Palivec, bývalý správce na dobříšském panství knížete Colloredo-Mansfelda, generální ředitel Dobříšských železáren a Středočeské dřevařské společnosti v Praze. Za velké lesní kalamity získal prodejem dřeva do Francie značné jmění, což mu umožnilo koupi osovského zbytkového panství. V zámku, pivovaru a cukrovaru provedl rozsáhlé adaptace. Do zámku zavedl ústřední topení, elektřinu a vodovod, nechal nově upravit i park.\n\nByl velmi vzdělaný muž a ze zámku vytvořil kulturní centrum, kam zval význačné osobnosti a umožnil umělcům pracovat v klidném prostředí. Sňatkem Palivcova bratra Josefa se sestrou Karla Čapka se stal Čapkovým příbuzným. Právě od Václava Palivce dostali novomanželé Karel Čapek a Olga Scheinpflugová svatebním darem k užívání dům ve Staré Huti, tzv. Strž. Čapkovi bývali častými hosty na zámku v Osově, kde měli své vlastní zařízené pokoje. V roce 1938 nabídl Karel Čapek své služby českému ministru propagandy Hugo Vavrečkovi a přestěhoval se na osovský zámek, kde zůstával ve spojení s redakcí Lidových novin a ústředními úřady. Vyvíjel aktivity, kterými chtěl přispět k udržení celistvosti demokratického Československa. Po anšlusu Rakouska se spolu s Ferdinandem Peroutkou sešli na jaře 1938 několikrát na osovském zámku s německým vyslancem Ernstem Eisenlohrem. Tajné rozhovory se odehrály se souhlasem prezidenta Beneše a naši zástupci mu o nich podávali hlášení. Eisenlohr chtěl zjistit pevnost odhodlání československé vlády bránit Sudety, Čapek s Peroutkou doufali, že zjistí něco podrobnějšího o úmyslech německého vůdce a o úloze Konrada Henleina v Hitlerových plánech.\n\nKromě těchto osobností zajížděli do Osova sochař Karel Dvořák s chotí Leopoldou Dostalovou, kteří od Palivce dostali do užívání domek ve Lhotce u Skřiple. Václav Palivec podporoval a hostil na zámku básníky Františka Halase, Františka Hrubína, Jaroslava Seiferta. Bývali tu hosty Hugo Haas, Adina Mandlová, Jiřina Štěpničková. Režisér Slavínský natočil na osovském zámku a v parku film \"Uličnice\" s řadou filmových hvězd. Václav Palivec podporoval i místní občany, financoval opravy kostela a o Vánocích hostil a obdarovával všechny školní děti a staré občany. Sám zůstal svobodný, ale měl devět sourozenců a miloval jejich děti. V roce 1952 byl jmenován čestným občanem Osova. Byl v kontaktu s Janem Masarykem a měl možnost odejít do ciziny, čehož nevyužil.\n\nV roce 1948 byla na velkostatek uvalena národní správa a do jeho vedení nasadil ÚV KSČ národního správce. Palivcovi byl zabaven veškerý majetek a zařízení zámku bylo rozkradeno. V zámku pak bylo zřízeno rukavičkářské učňovské středisko s internátem, od roku 1961 tu byl domov důchodců. Rada Palivec byl v roce 1948 odsunut mimo obec do budovy bývalého lesního úřadu, zvané \"fořtant\". Směl si vzít jen to nejnutnější. Budova nebyla vhodná k obývání; nebyla v ní zavedena elektřina, topení, ani voda. Zde žil rada Palivec velmi osaměle a zemřel jako nemajetný roku 1964. Po revoluci majetek restituovali příbuzní a v roce 2000 ho převzal Ing. Emil Palivec. Zámek v současnosti vlastní Kristyna Pohlová a provádí v něm celkovou rekonstrukci.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nNa jižním okraji obce je na soukromém pozemku vůz pražské tramvaje adaptovaný na chatu.\n\nObec Osov se skládá ze dvou částí, které leží na katastrálním území \"Osov\":\n\nDopravní síť\n\nVeřejná doprava\n\n\n\n"}
{"id": "120965", "url": "https://cs.wikipedia.org/wiki?curid=120965", "title": "Dolní Krupá (okres Havlíčkův Brod)", "text": "Dolní Krupá (okres Havlíčkův Brod)\n\nDolní Krupá () je obec v okrese Havlíčkův Brod v Kraji Vysočina. Leží 7 km severně od Havlíčkova Brodu v nadmořské výšce 471 m n. m. Žije zde obyvatel.\n\nPrvní písemná zmínka o obci pochází z roku 1283. V roce 1307 obec náležela k blízkému hradu Ronovci a je v majetku Čeňka z Lichtenburka. V roce 1502 nechal Jindřich Špetle z Prudic postavit ve vsi tvrz. Další majitelé vsi byli Jan Hougvic z Biskupic (1544–1572), Hynek a Jan Hougvicové (1572–1580), Burian Trčka z Lípy (1580–1591). Tvrz zanikla zřejmě během třicetileté války. Roku 1636 je majetek Jana Rudolfa Trčky z Lípy zkonfiskován a darem ji dostává Reinhard z Walmerode. V roce 1651 kupuje ves Jan Mencl z Bernfelsu. Tento majitel nechává postavit na místě bývalé tvrze barokní zámek s hospodářským dvorem (1660). Roku 1664 kupuje zámek i se statkem císařský rychtář Jan Jeroným z Löwenfelsu. Do roku 1900 se majitelé často střídali. Po roce 1900 Krupou kupuje Jan Šula. Od roku 1938 patří družstvu lihovarníků a v roce 1948 přebírá zámek stát. V letech 1850–1930 byla součástí okresu Německý Brod a od roku 1950 Havlíčkův Brod.\n\nV letech 2006–2010 působil jako starosta Zdeněk Grygar, od roku 2010 do roku 2018 tuto funkci zastával Milan Tichý. Od roku 2018 je do funkce starosty zvolen Václav Plodík.\n\n\n\n\n\n"}
{"id": "120966", "url": "https://cs.wikipedia.org/wiki?curid=120966", "title": "Březí (okres Praha-východ)", "text": "Březí (okres Praha-východ)\n\nObec Březí (pol. \"Brzezie\") se nachází v okrese Praha-východ, kraj Středočeský. Rozkládá se asi dvacet tři kilometrů východně od centra Prahy a pět kilometrů severovýchodně od města Říčany. Žije zde obyvatel. Březím protéká potok Výmola.\n\nPrvní písemná zmínka o obci pochází z roku 1303.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Březí \"(405 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Březí, 2 hostince, kolář, kovář, krejčí, půjčovna mlátiček, obchod s mlékem, mlýn, pekař, řezník, 2 obchody se smíšeným zbožím, trafika, 2 truhláři.\n\n\nObcí prochází silnice III. třídy:\nVe vzdálenosti 3 km vede silnice I/2 Praha – Říčany – Kutná Hora.\n\nŽelezniční trať ani stanice na území obce nejsou. Nejblíže obci je železniční stanice \"Říčany\" ve vzdálenosti 3,5 km ležící na trati 221 z Prahy do Benešova.\n\nAutobusová doprava v obci je zapojena do Pražské integrované dopravy, a to linkami 364 (Praha, Depo Hostivař - Doubek), 366 (Praha, Depo Hostivař - Březí, Podskalí) a 469 (Březí, Podskalí - Strančice, Žel.st.).\n\n"}
{"id": "120967", "url": "https://cs.wikipedia.org/wiki?curid=120967", "title": "Černá (okres Žďár nad Sázavou)", "text": "Černá (okres Žďár nad Sázavou)\n\nČerná () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1464, kdy ves založili benediktini na pozemcích jejich třebíčského kláštera. Nazvali jej podle nedalekého lesa \"„Černá“\". V roce 1556 ji se zákupní rychtou získal Vratislav z Pernštejna, mezi další vlastníky patřili: v roce 1577 Jan Stránecký ze Stránec a poté Václav Chroustenský z Malovar, roku 1620 Pavel Mošovský z Moravěřína. V období let 1624 - 1918 osadu považoval za svou italský knížecí rod Collalto. V letech 1869-1880 spadala pod Černou obec Jersín.\n\n\nV obci stojí kaple svatého Antonína postavená v roce 2006 podle návrhu architektonické kanceláře Kuba & Pilař architekti.\n\n\n"}
{"id": "120969", "url": "https://cs.wikipedia.org/wiki?curid=120969", "title": "Křivý javor", "text": "Křivý javor\n\nKřivý javor je vrchol s nadmořskou výškou 824 m v georeliéfu plochého hřbetu Devítiskalské vrchoviny, třetí nejvyšší vrchol v krajinné oblasti Žďárských vrchů, v rámci administrativně správním na katastrálním území obce Fryšava pod Žákovou horou v okrese Žďár nad Sázavou, náležejícím do Kraje Vysočina v České republice.\n\nHřbet se dvěma vrcholy, na východo-jihovýchodním okraji hřbetu výškový bod Křivý javor (823,5 m), oddělen mělkým sedlem (vrchol asi 814 m) od vyvýšeniny nad lesní lokalitou U Křivého javoru, s vrcholem 818 m n. m. (dle vrstevnicové mapy) v západo-severozápadní části hřbetu.\n\nZalesněný úzký hřbet, orientovaný a nadmořskou výškou klesající přibližně ve směru VJV – ZSZ, tvoří hornina dvojslídný migmatit až ortorula typu metamorfitu, ostrůvky biotitické ruly drobně zrnité granoblastické a amfibolitu, na jihovýchodním a jihozápadním úbočí dvojslídný svor, horniny v kutnohorsko-svratecké geologické oblasti, v soustavě Českého masivu (krystalinikum a prevariské paleozoikum).\n\nLokalita v povodí řeky Svratky, součástí Chráněné krajinné oblasti Žďárské vrchy a se shodným názvem a územním vymezením také chráněné oblasti přirozené akumulace vod v severozápadní části Hornosvratecké vrchoviny. V ose hřbetnice od vrcholu k lesní lokalitě „U Křivého javoru“ prochází rozvodnice povodí potoku Břímovka (severozápadní až severovýchodní svahy) a řeky Fryšávky (severovýchodní až severozápadní svahy). Západní úbočí hřbetu uzavírá úžlabí s pramennou zdrojnicí řeky Svratky.\n\nČeská státní trigonometrická síť uvádí zaměřený trigonometrický bod ve východo-jihovýchodní části hřbetu s názvem U Křivého javoru a geodetickým označníkem s nivelací 823,46 m n. m. (č. 40 triangulačního listu 3316), žulový terénní patník se nachází v lesním porostu, několik metrů jižně od lesní cesty vedené přibližně po hřbetnici a spojující oba vrcholy plochého hřbetu, v jeho západo-severozápadní části orientační bod s nivelací 816,4 m n. m. (č. 40.2 triangulačního listu 3316).\n\nVrchol georeliéfu na zalesněném hřbetu severozápadně nad obcí Fryšava pod Žákovou horou, výškový (trigonometrický) bod leží v lesním porostu, přibližně ve vzdálenosti 2 km (324°) od věže kostela sv. Matouše ve Fryšavě a zhruba 3 kilometry jižně od Devíti skal.\n\nPouze mělkým sedlem je vrchol oddělen od vyvýšeniny s nadmořskou výškou 816 m v západo-severozápadní části úzkého a krátkého hřbetu nad lesní lokalitou U Křivého javoru, celý hřbet pak sedlem na severozápadě od Žákovy hory (810 m) a na jihozápadě od vrcholu s místním názvem Fryšavský kopec (802 m dle vrstevnicové mapy). \n\nHluboké a široké údolí s řekou Fryšávka a obcí Fryšava pod Žákovou horou na jihovýchodě odděluje hřbet Devítiskalské vrchoviny od Pasecké skály (819 m) v Pohledeckoskalské vrchovině.\n\nVrchol kopce je zalesněný, bez rozhledu.\n\nZeměpisný název (toponymum) Křivý javor je Českým úřadem zeměměřickým a katastrálním standardizované jméno (oronymum) kopce a jeho vrcholu s nadmořskou výškou 823,5 m.\n\nVýznamný bod v centrální části geomorfologického okrsku Devítiskalská vrchovina na úzkém a plochém hřbetu, ve vrcholové části kolem 900 m dlouhém, na úbočích se skalními výchozy a balvanitou sutí. Hřbet oddělen širokým údolím s řekou Fryšávkou, typickým pro Žďárské vrchy (tzv. žďárský typ georeliéfu), geomorfologický podcelek Hornosvratecké vrchoviny (geomorfologický celek). Vrchol se zeměpisným názvem Křivý javor na východo-jihovýchodním okraji zalesněného hřbetu, na severovýchodě oddělen sedlem (vrchol 802 m) od bezejmenné vyvýšeniny georeliéfu s nadmořskou výškou 808 m dle vrstevnicové mapy (vrchol severozápadně od lokality Hájenka na katastrálním území Fryšava pod Žákovou horou).\n\nVe vrcholové části hřbetu mělké sedlo (vrchol 814 m), oddělující nevýrazný vrchol od vyvýšeniny na západo-severozápadě, nad lesní lokalitou U Křivého javoru, s vrcholem terénu až 818 m n. m. dle vrstevnicové mapy. Lesní porost převážně se smrkem, s příměsí buku a jedle.\n\nSeverní svahy pod vrcholem s prameništěm několika zdrojnic potoku Břímovka, vodoteče stékají směrem k lokalitě U černobahenské studně. Východně od vrcholu v úžlabí s bezejmenným vrcholem (808 m n. m.) prameniště zdrojnice řeky Fryšávky, napájející vodou Nový rybník v obci Fryšava pod Žákovou horou. Na strmém jižním úbočí hřbetu prameniště další zdrojnice řeky Fryšávky, se studánkou u lesní cesty vedoucí z Fryšavy pod Žákovou horou do sedla mezi vrcholy hřbetu.\n\nZápadní svahy hřbetu s prameništěm řeky Svratky, v úžlabí mezi Prostředním kopcem (773 m n. m.) na severu a vyvýšeninou georeliéfu s místním názvem Fryšavský kopec (802 m n. m. dle vrstevnicové mapy) na jihu. Pramenná (hlavní) zdrojnice řeky Svratky v nadmořské výšce asi 772 m dle vrstevnicové mapy. Nejvyšší bod dílčího povodí řeky Svratky se nachází na západo-severozápadním vrcholu vyvýšeniny hřbetu, nad lesní lokalitou U Křivého javoru (818 m n. m.). \n\nV ose hřbetnice spojující oba vrcholy hřbetu prochází rozvodnice povodí 4. řádu, přibližně severní úbočí v povodí potoku Břímovka, jižní v povodí řeky Fryšávka a západní v dílčím povodí řeky Svratky. Od vrcholu hřbetu nad lesní lokalitou U Křivého javoru (818 m n. m.) směřuje rozvodnice na severozápad k vrcholu Žákovy hory (810 m n. m.) a na jihozápad, nejprve k vrcholu sedla a dále nad ním na úroveň hřbetnice na svahu Fryšavského kopce. \n\nKřivý javor s trigonometrickým bodem i vrchol vyvýšeniny georeliéfu nad lesní lokalitou „U Křivého javoru“ v lesním porostu, několik metrů od cesty vedené zhruba v ose hřbetnice, oba vrcholy bez výhledu. \n\nLesní cesta směrem k vrcholům navazuje ve vrcholové části hřbetu (v sedle) na zpevněnou pozemní komunikaci lesní správy, severně od vrcholu lesní komunikace zaústěna do silnice Herálec – Kadov a jižně od vrcholu pokračuje místní komunikací do obce Fryšava pod Žákovou horou.\n\nNa vrcholu sedla přístřešek, od něho vrchol terénu s výškovým bodem zhruba 500 m k východo-jihovýchodu (100°), ve vrcholové části v roce 2004 symbolicky zasazený javor občany Fryšavy pod Žákovou horou, v lesní lokalitě také kamenný pomník lesníka (Tonda Fiala + 2007) a turisty umístěný označník vrcholu.\n\nVýškový bod Křivý javor uvedený v turistické mapě Žďárské vrchy (mapový list 48) vydané Klubem českých turistů, do vrcholové části není vedená značená turistická trasa. Pod vrcholem na jižním úbočí hřbetu zeleně značená turistická trasa v úseku Fryšava – Fryšavský kopec, od rozcestí s bodem záchrany ZR 019 pokračuje neznačená zpevněná komunikace lesní správy k vrcholu sedla. \n\nVýstup do vrcholové části též zpevněnou pozemní komunikací lesní správy od silnice v úseku Herálec – Kadov, silnice s cyklistickou trasou 1 protíná centrální část Žďárských vrchů. Ze silnice (cyklistické trasy 1) dostupné například přírodní památky Devět skal, Lisovská skála, Malinská skála a také od retenční nádrže Břímovka národní přírodní rezervace Žákova hora.\n\n\n"}
